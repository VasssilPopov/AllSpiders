{"url": "http://epicenter.bg/article/Siderov-pogna-i-rodata-na-Simeonov-do-deveto-kolyano--zagovori-za-ostavka/161395/2/0", "text": "Бургаската атака на Волен Сидеров срещу коалиционния му партньор Валери Симеонов продължи и днес, а канонадата вече засипа и родата му. Сидеров дори заговори за оставката на довчерашния си приятел и съмишленик заради саморазправата му с бизнеса по Черноморието.   След като вчера шефът на групата на Обединените патриоти изригна срещу вицепремиера, че разпъва чадър над едни заведения и олигарси по морето, за сметка на други, на които праща \"шпицкоманди и военна хунта\", днес Сидеров скочи срещу негов роднина. Лидерът на \"Атака\" поиска от здравния министър оставката на шефа на РЗИ-Бургас, който бил родственик на вицепремиера и лидер на НФСБ.   \"Внасям писмено искане до здравния министър Кирил Ананиев, с което искам оставката на шефа на РЗИ-Бургас Георги Паздеров, заради многобройни нарушения на нормативите, по които работят здравните инспекции и за конфликт на интереси. Паздеров е в роднински връзки с вицепремиера Валери Симеонов и под негов натиск рекетира определени обекти по Черноморието, които са бизнес конкуренти на съветник на Симеонов в политическия му кабинет\", обяви във Фейсбук Волен Сидеров.   Сидеров се мотивира, че РЗИ-Бургас затваря заведения в разгара на морския сезон без никакво основание. \"Залепят се едни \"хвърчащи бележки\", които не съдържат никаква информация и обяснение. Изобщо не става дума за шума. Това е само предтекст. Истинската цел е определени заведения да бъдат приключени и фалирани\", гневи се атакистът.   \"В Созопол всички ме познават и ми казват, че този директор на РЗИ-Бургас Георги Паздеров е някакъв роднина на Валери Симеонов. Само така може да се обясни поведението му - той изпълнява всичките желания на вицепремиера като млада булка\", разпени се депутатът. \"Вицепремиерът казва, че моите съветници ми дават грешна информация. Аз пък твърдя, че неговите съветници са инициирали всичко това. Те са крупни бизнесмени, които преди време са загубили концесии и са провалили печелившите си бизнеси. Сега използват Симеонов като оръжие, за да си върнат концесиите и да реализират големите си бизнес интереси. Това е цялата работа, която няма нищо общо с шума\", атакува той съратника си в патриотичната коалиция.   \"Управлението в коалиция значи компромис. А компромисът означава да се съобразяваш с другите. Ако Симеонов не се съобразява трябва да напусне поста си. След срещата между нас и Борисов нещата бяха решени, но той продължава да действа като местен шериф. А с това само пречи на българския бизнес и препитанието на много хора. В този ред на мисли искам да попитам г-н министър-председателя: До кога ще се търпи това поведение? И дали той е командировал вицепремиера си за тези \"проверки\"?\", продължава да държи на отговори от Борисов лидерът на ПГ на ОП.  ", "date": "2018.08.15", "title": "Сидеров погна и родата на Симеонов до девето коляно, заговори за оставка"}
{"url": "http://epicenter.bg/article/BSP-tarsi-otgovori-za-sriva-na-Targovskiya-registar/161320/2/0", "text": "Поредица от въпроси какво е причинило срива на Търговския регистър, поддържа ли се системата и какви мерки ще бъдат взети оттук насетне отправят от БСП.   Зам.-председателят на ПГ \"БСП за България\" Крум Зарков коментира пред „Дума“, че официалната версия за технически проблем не дава обяснение за много неща. \"Какви са причините за него - защото системата е направена зле или защото е лошо поддържана? Кой отговаря за това\", попита той. Социалистите искат да знаят дали има риск от загуба на информация и дали е подсигурено архивирането на данните. Взети ли са мерки срещу злоупотреба в този период на безвремие, когато регистърът не работи, настоя за отговор Зарков. Според него продължителното мълчание на правосъдното министерство е създало възможност за всевъзможни интерпретации и слухове. \"В такива случаи простият въпрос е: Кой има интерес да няма ТР една седмица? Така че нека някой се поразрови. Заради такива \"технически\" проблеми по летища и ГКПП престъпници напускаха България, например. Този срив спокойно може да е бил планиран\", коментира в социалните мрежи колегата му Кристиан Вигенин.   Отново там зам.-председателят на БСП Деница Златева добави, че според нея от много време Търговският регистър работи на ръба на хардуерните възможности. \"Въпреки многократните предупреждения, че системите трябва да се ъпгрейдват, да се закупят нови сървъри, защото обемите съхранявана информация растат, от ръководството се правят на глухи. Напускат ключови специалисти, които са поддържали ТР... Хората са вдигнали ръце. А ръководството нехае. Остава да гръмне и Имотният регистър...\", алармира тя.   Златева бе категорична, че някой трябва да понесе отговорност, и попита каква е версията на фирмата, която поддържа регистъра.", "date": "2018.08.15", "title": "БСП търси отговори за срива на Търговския регистър"}
{"url": "http://epicenter.bg/article/Tomislav-Donchev--Nyakoy-ne-si-e-svarshil-rabotata-za-Targovskiya-registar/161322/2/0", "text": " Това коментира пред Нова телевизия вицепремиерът Томислав Дончев по повод спирането на работата на регистъра миналата седмица.    \"Най-лошото е, че това би могло да се третира като несигурност как работи държавата и каква сигурност осигурява за бизнеса\".   „Това не е единственият архив в държавата. Още от понеделник държавната агенция за електронно управление направи одит на всички информационни системи. Но предвид факта, че от всяка такава ситуация трябва да се извлекат уроци, може би до десетина дни ще бъде предложено на Министерски съвет, освен архивите, освен огледалните регистри, да създадем нарочен специален държавен център, където да се складира още един път цялата информация от държавните регистри и архиви\", каза още вицепремиерът.     Той допусна, че някой може да не си е свършил достатъчно добре работата. Основните задачи занапред е да се възстанови цялостната дейност на регистъра и да се установи вина, обясни Дончев.", "date": "2018.08.15", "title": "Дончев: Някой не си е свършил работата за Търговския регистър. Виновните ще бъдат намерени! (видео)"}
{"url": "http://epicenter.bg/article/Prof--Aleksandar-Marinov--Idva-vremeto-GERB-i-Borisov-da-se-izmakvat-otnovo-ot-vlastta-/161363/2/48", "text": "Идва времето ГЕРБ и Борисов да се измъкват отново от властта, заяви в предаването „12+4“ по програма \"Хоризонт\" на БНР политологът проф. Александър Маринов. Той изказа мнението си за напрежението в коалицията „Обединени патриоти“:  „Нанасят се поредица силни, да не кажа смъртоносни удари по коалицията „Обединени патриоти“. Разпадне ли се тази коалиция, а тя вече е в клинична смърт, разпада се и управленската коалиция. Въпросът е кой тласка Сидеров в тази посока. Единият възможен отговор, който изглежда малко вероятен, е това да са сили външни на правителството, които искат да го съборят. Втората възможност, което аз отдавна прогнозирам, е, че идва времето ГЕРБ и Борисов да се измъкват отново от властта, както го правят винаги досега. Трябва им повод. Поводът вероятно ще бъде отново невъзможността да управляват заради партньорите, тъй като те са се разпаднали, изпокарали и не може вече да се управлява. Тази логика изцяло обслужва намеренията на Борисов да се измъкне. Той никога не е изкарвал докрай управление и сега още по-малко ще има намерение да го изкара, защото нещата не са добре. Сидеров върши тази работа, а той на какво разчита, не ми е ясно“.  Политологът смята, че скоро ще трябва да се отговаря на много тежки въпроси и е по-лесно да се излезе от управлението. \"Реалното положение е много по-различно от розовите сънища и отчети на правителството\", категоричен е той.  Според проф. Маринов е вярно твърдението, че кризата в държавността и институциите е докарала криза в Търговския регистър:  „Едната версия е, че са изгорели дисковете, има и други версии, които циркулират. Това е само един пример как към сложни въпроси се подхожда елементарно, примитивно, все едно че завъртаме крушка на полилея. Колкото по-сложни са механизмите за управление на държавата, толкова по-сериозни изисквания има към тези, които ги ръководят. Сравненията на министър-председателя са много елементарни. Предназначението на Строителния надзор е едно. В случая става дума за управленски и политически контрол, тъй като имаме цяла Агенция „Електронно управление“.  \"Защо сега, след като е избухнала такава криза, трябва да се направи подобен одит? За да се отива към електронно управление, за да се внедряват тези различни онлайн услуги, нали трябва един предварителен одит, който да установи какво е наличното състояние и доколко можем да си позволим или сме готови за такива практики. С една дума – нашата държавност е едно лустро – фино, тънко лустро, а под него е прогнило. Нищо чудно утре да се случи нещо подобно на второ и на трето място, то непрекъснато се случва в различни области. Защо тази гениална идея на Борисов да важи само за обществените поръчки за електронно управление. Навсякъде това е валидно съображение – че най-ниската цена се превърна в една вратичка за далавери“, коментира проф. Маринов.  По думите му най-важно е качеството и обществото е готово да плаща, стига да плаща за качество и надеждност.  ", "date": "2018.08.15", "title": "Проф. Александър Маринов: Идва времето ГЕРБ и Борисов да се измъкват отново от властта "}
{"url": "http://epicenter.bg/article/Borisov-v-Troyanskiya-manastir--Tozi-edin-milion-za-Antimovoto-krilo-pak-e-za-Troyan--a-ne-za-Bankya/161364/2/0", "text": "Премиерът Бойко Борисов пристигна в Троянския манастир за Голяма Богородица. По традиция на този ден заслужили христолюбиви мъже изнасят на раменете си чудотворната икона на Света Богородица Троеручица от храма.  \"Този празник, майка го почиташе повече от Великден, защото, някак си, го свързваме с Божията майка, с майките, с най-доброто\", каза премиерът пред журналисти.   \"Нека има повече храмове, виждате, хората все повече идват на такива празници да се помолят. Ще продължим с повече усърдие да изграждаме и да помагаме на Светата църква“, каза още министър-председателят и честити на всички църковния празник Успение на Пресвета Богородица. \"Каквото обещахме миналата година, го изпълнихме. Антимовото крило е направено, както трябва\", заяви Борисов. Той допълни, че правителството помага и на общините, като даде пример с Троян.   „По никакъв начин не съм делил нито кметовете, нито градовете, нито гражданите“, категоричен беше премиерът. \"Манастирът пак е Троян, този един милион за Антимовото крило пак е Троян, а не Банкя. Така че с уважение към всички се отнасяме на него ден\", заяви премиерът, след като разгледа древното Антимово крило, което беше ремонтирано и реставрирано с отпуснатите от правителството 500 000 лева.", "date": "2018.08.15", "title": "Борисов в Троянския манастир: Този един милион за Антимовото крило пак е за Троян, а не за Банкя"}
{"url": "http://epicenter.bg/article/Borisov--Nankov-i-Moskovski-da-predlozhat-plan-za-remont-na-mostovete-po-patishtata-i-zhp-liniite/161365/2/0", "text": "Стреснат от трагедията в Генуа, Борисов нареди спешен ремонт на всички мостове  Премиерът разпореди на министрите Нанков и Московски реконструкцията да започне едновременно без да се чака еврофинансирането   Николай Нанков и Ивайло Московски трябва да предложат решение, което да дава възможност ремонтите на мостовете по пътната и транспортна инфраструктура да се реализират едновременно.   „Знаете, откакто са построени в България мостовете, не бяха ремонтирани по магистралите - имаме по над 120 метра високи мостове и в момента продължаваме да ги укрепваме и да им правим основни ремонти, по „Тракия“ и по „Витиня“ те са по план. Искам решение и не един по един да ги правим, а едновременно да влезем и да ги правим всички мостове“, отбелязва премиерът на днешното правителствено заседание.      Нанков, знаете откакто са построени в България мостовете, не бяха ремонтирани по магистралите, имаме по над 120 метра високи мостове и в момента продължаваме да ги укрепваме и да им правим основни ремонти, по „Тракия“ и по „Витиня“ те са по план. Искам да ми подготвиш решение и не един по един да ги правим, а едновременно да влезем и да ги правим всички мостове - дали да се търси заем през ББР, дали през финансите, говорете за целево да се изпратят. Кои години са правени?   : На по 35, 40 и повече години са мостовите съоръжения, които не са основно ремонтирани, дори по някои от тях нямаме частични ремонти. 211 моста, господин премиер, се нуждаят от ремонт, по автомагистралите – 34, а 17 от тях, половината от тези 34, са в лошо състояние и се нуждаят от ремонт.   Миналата година отремонтирахме 7 мостови съоръжения по „Хемус“ и по „Тракия“, в момента 5 планово извършваме, но нямаме осигурено финансиране. Споменах 17 мостови съоръжения са в лошо състояние. Много често не сме разбирани и от шофьорите, ние го правим разбира се за тяхна безопасност, за безопасност на българските граждани, за това, че правим ремонти на долното строене, на колоните на мостовете, където арматурата е корозирала, нуждаят се от основно подменяне на арматура, на бетонните постаменти. Примерът с „Тракия“, примерът с „Хемус“ на моста на Коренишки дол, който в момента отремонтираме. Те виждат, че няма работници отгоре по автомобилните платна, критикуват ни, но ще ни разберат. Паралелно с това изнасяме тежкото движение от „Хемус“ сме спрели тежкотоварното движени, тъй като конструктивните     Те когато правят основите на моста, няма как да пуснем движението по магистралата.   : Абсолютно.    Второ, ремонтите на тези съоръжения са изключително скъпи и за фирмите, защото самите работници, които трябва да работят на 90, 100 и 80 метра височина да ги укрепват и да работят, е много сложна специфична дейност и много трудно се намират специалисти да го правят това.    Господин премиер, ако е възможно да предложа, освен съоръженията по пътната инфраструктура, да бъдат добавени по принцип съоръженията в транспортната инфраструктура, защото същият казус, който коментира колегата Нанков за виадуктите и мостовите в пътната инфраструктура, стои и в железопътната.   Така че, ефектът от неремонтирани дълги години и неподдържани дълги години такива съоръжения е еднакъв и за железница и за пътища.    Аз искам да свършим работа, защото от празнодумци ми е омръзнало, да тръгнем да обясняваме, че 45 години не са пипани е безсмислено. Така че, и двете министерства да подготвят и всичко да започне да се отремонтира и да се укрепва.   Ние строим нови съоръжения, пак казвам, но никой няма да излезе от тези преди нас и да каже: „Ние сме виновни“, защото вместо преди 20 години да отремонтират този мост, преди 25, преди 15, никой няма да поеме отговорност.   Затова подгответе се и за сряда, ако трябва целеви заеми, след това ТОЛ системата да ги връща, или целево да търсим пари от бюджета, това искам навсякъде да се влезе и да се ремонтира.    Хубаво е господин премиер, освен че ремонтирахме 2016-та и 2017-та и тази година планово мостови съоръжения по автомагистралите. Хубаво е, че за всички мостови съоръжения по автомагистралите и пътищата от първи клас имаме и конструктивни обследвания направихме през 2017 година и тази година и работни проекти и можем да влезем още другата седмица. В сряда ще имате график и ще имате механизъм, по който ще стартираме и ще осигурим финансирането.    В понеделник още искам с Московски и Горанов да седнете това да ми го отработите и в понеделник да ми го докладвате. В сряда трябва да вземем решението на Министерски съвет, а до понеделник трябва да имаме решението как да стане.    Ще сме готови.   : Симеонов!    Не искам да се създаде впечатлението, за катастрофичност и, че едва ли не тези съоръжения не са поддържани. Напротив достатъчно показателен е фактът, че до момента нямаме пътно съоръжение, което да е повредено, което означава, че се работи и плановите ремонти си вървят, и че не се допускат такива ситуации, на каквито сме свидетели примерно сега в Италия, колкото и грозно да звучи, или пък примерно от малко по-силен валеж да бъде отнесена магистрала, както стана в Германия. Такива случаи в България няма, което означава, че качеството на ремонтите до момента е добро, но просто трябва да се засили и да се огледа всичко.   : Не си против, това да го ускорим.    Така че все пак в България има много добра традиция по отношение на строителството, не само на пътното, но и на жилищното и точно по тази причина ние нямаме и поражения примерно при земетресения и т.н., нека да си го отчетем това.    Колегата Симеонов подкрепя нашето решение да ускорим тези ремонти, за да сме спокойни за всички.   Това че, сме направили повече от всички досега взети заедно по укрепването и ремонтите е факт и не сме допуснали, но да стартираме и да влезем и на другите места, а да не чакаме догодина януари или март, когато им идва срока и плана. Да знаем, да се влезе, и хората да знаят, че тези огромни съоръжения се правят. Да благодарим на тези които са ги направили 80-та година или 85-та, защото са добре направени. Да се ядосаме на тези, където не са ги поддържали през годините и сега ние да ги доосигурим тези, които ни остават, а да не чакаме сроковете на плановите ремонти. Това решение взехме.", "date": "2018.08.15", "title": "Стреснат от трагедията в Генуа, Борисов нареди спешен ремонт на всички мостове "}
{"url": "http://epicenter.bg/article/Kravata-Penka-e-v-otlichno-zdravoslovno-sastoyanie--dva-mesetsa-sled-reshenieto-da-ne-bade-evtanazirana-/161367/2/0", "text": "Кравата Пенка е в отлично здравословно състояние, два месеца след решението да не бъде евтаназирана. Това каза за Агенция \"Фокус\" собственикът на животното Иван Харалампиев.  По думите му кравата е у дома - в с. Мазарачево, и е в много добро състояние. Храни се и излиза редовно на паша.  „Животното се радва на свободата“, посочи той. Собственикът на кравата Пенка сподели, че все още има медиен и публичен интерес към нея. „Непрекъснато ми се обаждат нашите радиа и телевизии, от Германия също ме търсиха и се интересуваха за състоянието на кравата“, коментира той.  Харалампиев благодари на всички медии, че са обърнали внимание и са били ангажирани със случая и така са помогнали за спасяването на кравата.  Припомняме, че Пенка изчезна от животновъден обект в село Мазарачево на 12 май и едва в началото на юни стопанинът ѝ Иван Харалампиев успя да си я прибере от съседна Сърбия. Това обаче се оказа незаконно и според правилата в ЕС тя трябваше да бъде умъртвена заради опасността от пренасяне на зарази.  Казусът стигна до Европейската комисия, а из цял свят се поде кампания за спасяването на добичето. В нейна защита се изказа дори сър Пол Маккартни.  След дълги перипетии и много изследвания за възможни болести все пак бе намерено благоприятно решение на въпроса и животното бе спасено.  ", "date": "2018.08.15", "title": "Кравата Пенка е в отлично здравословно състояние, два месеца след решението да не бъде евтаназирана "}
{"url": "http://epicenter.bg/article/Siderov-v-Burgas--Tova-pravitelstvo-da-se-zamisli-dali-imame-nuzhda-ot-nego--ili-da-si-tarsim-drugo-/161368/2/0", "text": "Странно поведение има напоследък председателят на ПГ на ОП Волен Сидеров, който влезе в открита война с малкия си коалицинен партньор Валери Симеонов. В отговор на проверките за шума по заведенията на Черноморието Волен Сидеров предприе проверка на проверките. Неочаквано обаче неприязанта на Сидеров към Симеонов започва да се прехвърля върху целия кабинет. За първи път лидерът на \"Атака\" задава въпроса - защо ни е това правителство?   „Искам отговор от министър-председателя. Трябва ли такова правителство да продължава да управлява, ако не прави благини, не вдига пенсиите, както сме записали в коалиционното споразумение, а се занимава на кого да му затворим заведението, за да може другият олигарх, някой олигарх, да намаже и да стане по-богат.“ Това заяви в Бургас лидерът на Атака Волен Сидеров, предаде Студия Трансмедия.  „Това правителство да се замисли дали имаме нужда от него, или да си търсим друго правителство“, заяви Сидеров. Обръщаме се към правителството: казвам им много внимателно да помислят върху това да вкарат извънредна точка в МС да разгледат поведението на определени членове на правителството“, каза още той.   Припомняме, че лидерът на \"Атака\" Волен Сидеров се появи преди седмица в Министерски съвет, за да участва в заседанието на министрите. Той носеше в себе си писмо, в което настоява да получи цялата информация за това кой и как е разрешил на вицепремиера Валери Симеонов да извършва проверки по Черноморието. Сидеров посочи, че по този начин лидерът на НФСБ пречи на туризма и поиска оставката му. Днес Сидеров трябваше да получи от Борисов отговор на въпросите си, но поради заминаването на премиера за Троянския манастир разговорът им бе отложен.", "date": "2018.08.15", "title": "Сидеров в Бургас: Това правителство да се замисли дали имаме нужда от него, или да си търсим друго "}
{"url": "http://epicenter.bg/article/Avstriyski-turist-udari-kamerierka-v-hotel-na--quot-Zlatni-pyasatsi-quot--/161356/3/0", "text": "Австрийски турист е задържан за нападение над камериерка в к.к. Златни пясъци. Това съобщиха от ОДМВР-Варна.  На 13 август, около 10.00 часа, в хотел в КК „Златни пясъци“, 33-годишен турист от Австрия е извършил непристойни действия, изразяващи се в демонстриране на провокативно и агресивно поведение в коридора на хотела, викане спрямо служители от персонала и нанасяне на удар с ръка по врата на 51-годишна камериерка.  Лицето е задържано за срок до 24 часа, материалите по случая са докладвани на прокурор при ВРП, на лицето е съставен акт по УБДХ и в съдебно заседание му е наложена наказание – глоба.  ", "date": "2018.08.15", "title": "Австрийски турист удари камериерка в хотел на \"Златни пясъци\" "}
{"url": "http://epicenter.bg/article/Ekspert--Zasegnatite-ot-falita-na-ZK--Olimpik--da-sklyuchat-vednaga-novi-politsi--VIDEO-/161329/4/0", "text": "Много е важно засегнатите от фалита на ЗК „Олимпик“ да сключат нови полици възможно най-бързо от днес до 18 август, за да са покрити и защитени. Това посочи пред бТВ Светла Несторова, която е председател на Асоциацията на българските застрахователи, по повод фалита на кипърското дружество.  Тя уточни, че компанията не е български застраховател. „Регистрирана и лицензирана е в Кипър и работи у нас на принципа на свобода на установяване. Голямата част от портфейла ѝ са застраховките „Гражданска отговорност” – 200 хил. автомобила. Може да кажем, че е кипърска компания, но развива дейността си у нас”, посочи тя.  Според съществуващото законодателство на ЕС, надзорът на застрахователното дружество се извършва от страната, в която то е лицензирано – съответно Кипър.  Несторова обясни, че Кипърският надзор е реагирал бързо, преди няколко месеца, но не е била дадена гласност на това. Не се знае дали това е умишлен фалит, но според нейната професионална оценка, този сектор страда от липсата на премии и ниски цени и това е едно логично развитие на нещата, след като почти целия портфейл на тази компания е бил съставен от полици „Гражданска отговорност“.  Несторова обясни, че Кипърския гаранционен фонд ще трябва да обезщети засегнатите граждани у нас. На същия принцип вноските към българския гаранционен фонд ще послужат за обезщетяване при фалит на български застраховател, оперирал в Европа.  Между 15 и 25% ще се увеличи и цената на „Гражданската отговорност“. Несторова обясни, че цената и досега беше недостатъчна и компаниите бележат загуби в тази област.  По думите й тя ще продължи да расте и заради решението на ВКС да се увеличат лицата, които имат право на изплащания. Тя прогнозира поскъпване до 100%.  ", "date": "2018.08.15", "title": "Експерт: Засегнатите от фалита на ЗК „Олимпик” да сключат веднага нови полици (ВИДЕО)"}
{"url": "http://epicenter.bg/article/Prof--Hristina-Vucheva--Obeztsenyavaneto-na-turskata-lira-nyama-da-zasegne-nashite-banki/161317/11/33", "text": "Случващото се в Турция в момента е много интересно за анализ и наблюдение.  Причините за измененията на валутния курс съвсем не са чисто икономически, фундаментални, както са познати от учебниците. По-скоро са свързани с политически събития, въздействия, казани неща и някои други връзки между отделните страни.   В случая решителна роля изигра САЩ и разправията за пастора Андрю Брънсън, който Турция задържа и обвини за участие в опита за преврат срещу Реджеп Ердоган през юли 2016 г. На пръв поглед това е причина, която няма нищо общо с банковите взаимоотношения и валутния курс. Но точно това изигра ролята на следващите санкции и на останалите въздействия, които наблюдаваме върху политическата обстановка, върху смущенията вътре в страната. В крайна сметка всички виждаме обезценяването на турската лира. Можем да кажем съвсем уверено, че причините за една обезценка на валутата, в случая турската лира, съвсем не са чисто икономически. Но този факт с нищо не допринася да сме по-спокойни в България или пък тези, които живеят у нас и имат отношение с турските банки.  Имаше дни, в които човек можеше да повярва, че чрез изключителната роля и популярност на турския президент положението ще бъде овладяно. Това беше само за няколко дни. След това отново продължи посоката на обезценяване. Дали тя ще може да се овладее със средствата, които опитва турският президент – трудно е да се прогнозира. Повечето икономисти считат, че е невъзможно да се спре обезценката - освен, ако не се направи решително повишаване на лихвените проценти – нещо, което засега Ердоган не позволява. Впрочем, страната има опит от такава ситуация. Преди години имаше подобна криза, обаче не в тези мащаби. Тогавашният турски централен банкер се справи много успешно. В чисто икономически план те не промениха лихвените проценти, традиционната мярка, която се прави на макроикономическо ниво. Направиха промени само в някои методологически правила като измениха таваните за кредити и др. Т.е. те не искаха да допуснат, защото едно увеличение на лихвите привлича т.нар. „горещи пари” отвън или пари, свободни, които търсят пристан за бързи и големи доходи, а след това бързо бягат. Високите лихви обогатяват външните инвеститори, но разрушават вътрешната икономика. Кризата не беше коментирана по онова време в България. Турция тогава се спаси. Вероятно този опит, а и желанието на Ердоган да спаси икономиката от един много сериозен банкрут, засега задържа това положение, което се окачествява от повечето икономисти като неуместно поведение и намеса в работата на централната банка. Направеното от Ердоган и централната им банка в момента е една интересна стъпка и биха могли да продължат да опитват да не повишават лихвите. Тази политика би спасила от огромна разруха, която увеличението на лихвите може да причини. Какво би се случило с турската икономика? Всичко зависи дали следващите няколко дни ще успеят да ограничат обезценката и да се разбере, че ще има една нова тенденция без да преминат към увеличение на лихвите или ще се плъзнат по традиционната плоскост с увеличение, което ще разруши всичко, което са постигнали за последните десетина години и ще ги върне много назад. Дали ситуацията има някакво отношение към България, банките ни и гражданите – няма. Българските банки нито имат сериозни позиции, нито пряко отношение към турската лира. Каквото има, то е евро. Така че няма от какво да се опасяваме, освен че не е добре в съседна страна да има такива сътресения.  ", "date": "2018.08.15", "title": "Проф. Христина Вучева: Обезценяването на турската лира няма да засегне нашите банки"}
{"url": "http://epicenter.bg/article/Simeon-Nikolov--Turtsiya-na-raba--ES-pred-kompromisi-i-chervenata-liniya-za-Balgariya/161323/11/0", "text": "  Първата корекция, която трябва да се направи във връзка с последните новини за рязък спад на стойността на турската лира е, че този подценен от политиците процес се откроява от една година, а постепенният спад на т. лира– от 2013 г. На 01 януари 2018 г. 1 долар струваше 3,79 т.лири, а на 13. август 2018 г. проби границата от 7,0 т.лири.   Това обезсилва обвиненията на президента Ердоган, че външна намеса на чужди сили умишлено тласка страната към криза. Обявените от президента на САЩ двойни увеличния на митата за алуминий и стомана дадоха само последния тласък, който срина стойността на лирата с още 14%.   Турция не е единствената страна подложена на натиск от оттегляне на капитали и силен американски долар. Сред другите валути в подобен процес са например аржентинската валута с цели 10% и южноафриканската – макар и с по–малко.   На тази основа някои коментатори прогнозират, че ако Турция «повлече крак» ще стане първия елемент от доминото на следващата вълна от финансови кризи в развиващите се страни, които могат да завлекат и здрави икономики.   Нека не забравяме, че очакваната криза бе една от причините Ердоган да изтегли изборите от 2019 г. за 2018 г. /Другите причини бяха в набиращата скорост опозиция, спада в собствения рейтинг и неясният изход на международните инициативи на Анкара, главно операцията в Сирия/.   Основната причина за кризата експертите виждат в  .   Другата причина за последните резки падания на лирата се дължаха на въведения нов държавен модел на управление – президентска република и  Първото изявление на новия министър на финансите, зетя на Ердоган Берат Айлбайрак само по себе си веднага предизвика нов спад на лирата. Противно на всякаква икономическа логика Ердоган продължава да залага на икономически ръст без да се регулира лихвата, която е въздействащ върху инфлацията инструмент. Тук бе изпуснат момента, когато Централната анка трябваше да се намеси с вдигане на основните лихвени нива.       . Грешките тук са по–скоро от политически харакетер. Турция не изпълни договорката със САЩ да освободи американсикя евангелистки пастор Андрю Бръксън, обвинен  от година и половина в шпионаж,  срещу освобождаването на турски ислямист, задържан от Израел за сътрудничество с «Хамаз», за което лично Тръмп ходатайства пред Нетаняху. А в турските затвори лежат още 19 американци, докато от задържаните германски граждани останаха само 7.   Поставянето на ултиматум от американска страна също не бе съобразено с това, че Анкара никога не би позволила да я унижават така. Колкото до връщането на Гюлен от САЩ, отдавна стана ясно, че Турция не може да предостави доказателства за негова намеса в опита за преврат за да потвърди обвиненията си.   Раздразнение във Вашингтон предизвика и нежеланието на Анкара да се включи в санкциите срещу Иран. От друга страна след присъдата на американски съд срещу вицепрезидента на турската «Халкбанк» Хаккан Атила за нарушаване на ембаргото срещу Иран, предстои значителен иск към същата банка, възлизащ на милиарди долари. Конгресът на САЩ блокира продажбата на бойните самолети Ф–35 на Турция.   Турската страна все още не може да се отърси от съмнението, че САЩ са били замесени в опита за преврат в Турция. Антиамериканската кампания от 2016 г. досега очевидно имаше принос за увеличаване на антиамериканските настроения в страната и одобрението на сътрудничеството с Русия, което е 70%.   САЩ имат доста по–силни аргументи за въздействие в качеството си и  икономическа сила, т.н. те имат идея за лишаване на турски фирми от достъп до американскикя пазар, а  още през  юли сенатори внесоха предложение за вето за турски заеми от международни финансови институции.   Анкара прибегна до последното възможно средство за отговор на заплахите от Вашингтон, да обяви  . Последното не е възможно, първо, защото въпросните офицери вече не служат там, второ, защото втрешният кръг на охраната е американски и по договор турската страна няма достъп, още повече, че там се съхраняват ядрените бомби В–61 и трето, всеки такъв опит би означавало военна намеса на САЩ в Турция.     Турция реагира остро без да си дава сметка, че дължи много на ЕС и САЩ през последните десетилетия в икономическо и военно отношение. На този фон неверните аргументи в изявленията на Ердоган не може да не правят впечатления на Запад. Т.н. твърдението, че Турия е спряла достъпа на Ислямска държава  до границата с Турция и НАТО, когато е всеизвестно, че тя воюваше основно срещу кюрдите, съвместно с джихадистки групировки. Дори напомнянето за окупацията на Кипър заради спасяване избиването на етнически турци е крайно неудачно.   , които могат да се очакват от турска страна, най–вероятно ще продължат и неизбежно ще придобият ограничителен характер. Президентът Ердоган сам наля масло в огъня, като добави след призивите си към бизнесмени и банкери, че в противен случай ще задейства план «Б» и план «С», без да обясни, в какво биха се състояли те.   След обявеноно намаляване на разрешените резерви на банките, увеличаването на паричната маса в наличност и някои привилегии, се забеляза леко подобряване на курса ва лирата. Но това е логична моментна реакция. Експертите не вярват, че е това би било достатъчно за оздравявавне.   От януари до юли акциите на някои турски банки се сринаха с 40%. Същото важи и за възможностите на фирмите да погасяват кредитите си. Предполага се, че до 2 години половината от турските фирми ще фалират.    Преди 10 г. този процент е бил 20. Докато пари от нови инвеститори отиват за запълване на стари дупки системата на снежната топка функционира. Но щом вследствие на нараствнаща инфлация, политиеска несигурност или санкции за инвеститорите страната стане по–неатрактивна, този порочен кръг се срива.    Същевременно трябва да се отбележи, че Турция отбелязва и значителни приходи от туризъм през първите две тримесечия– увеличение с 30,1%, коаето се равнява на 7 мирлиарда долара. През второто тримесечие туристите са били 11,6 млн, или 24,9 повече от същия период м.г.     Безпокойството на европейските банки се дължи на това, че много от тях са обвързани тясно с турски банки и с европейски фирми, инвестиращи в Турция. Европейски банки от Испани, Франция и Италия са дали кредити, като тези на испанската BBVA са най–големи– 83 млрд долара /71 млрд евро/. Освен това, европейски банки са придобили собственост върху част от турските банки: Испанската BBVA притежава 50% от Гаранти Банк, която е третата по големина в Турция, Италианската Уни кредит банк има 41% от Япъ Креди Банкасъ, четвъртата по големина в Турция, а френската БНП Парибас държи 45% от Тюрк Економи Банкасъ.   . Курсът на еврото падна само с 0,6% – на 1,1460 долара.   ,  В такъв случай би нарастнало влиянието на Турция, но тя губи доверието на Запада с досегашното си поведение. НАТО дава ясно да се разбере, че въпреки всичко Турция остава важен стратегически съюзник в региона.  Експертите не могат да споделят журналистически сравнения от рода на тези, че Турция се мисли за модерна лимузина, но не е нищо повече от малка кола.    Ще демонстрира обаче самостоятелна политика, без резки промени. Лансираната в българска медия теза, че въпросът с връщането на американския евангелистки пастор може да предизвика сваляне на Тръмп след изборите тази есен, е несъстоятелна. Залозите тук са много по–големи и имат стратегически характер. По–скоро може да се стигне до напускане на Ердоган. Вече се оформя борба за наследството му.   Ако се стигне до ограничаване функционирането или дори закриването на база «Инджирлик», ще нарастне ролята на страни като Гърция и някои арабски такива за разполагане на американски сили и военна техника.   . Брюксел и Турция взаимно ще търсят подобряване на отношенията с ясното съзнание, че няма да се върне качеството им от преди 10 г. Основно значение за това имат икономическите връзки. Европа поема 44% от износа на Турция. На предстоящата среща на Ердоган с Ангела Меркел в края на този месец  турският президент вероятно ще иска съдействие за натиск срещу САЩ и би стигнал до познатите вече заплахи да пусне бежанския поток. Германия е готова да отиде на компромиси. Много показателен е последният доклад на Службата за защита на конситуцията /контраразузнаването/, в който за първи път се отделя значително място на «борбата» срещу кюрдския тероризъм, както настояваще Анкара от две години. Забравени са съдебните дела срещу служители на турското разузнаване, изпратени със задачи за ликвидиране на кюрдски лидери или отвличане на хора от Европа в Турция. Очевидно     ще зависят от преодоляване на различията по решаване на проблемите в Сирия. Независимо от задълбочаването на икономическите връзки, отношенията са преобладаващо с тактически, а не стратегически характер.    и Шанхайската организация не почиват на непосредствени факти за скорошно членство. По време на срещата на БРИКС в Йоханесбург ясно бе изразено мнение от руска страна, че   В действителност, досега турската страна заявяваше, че БРИКС не е алтернатива на ориенатицията на Анкара към Запада. Истинското обяснение е, че   докато в сегашния СС на ООН не констатира способност за решаване на световните проблеми.    Но евентуалното преминаване на финансовата криза в банкова, а тя в икономическа и политическа, ще доведе до събития, които неизбежно ще се отразят на нашата страна. Освен от възобновяване на бежански потоци, при негативен  сценарий би било възможно и връщане на част от българските изселници. Сблъсъкът на авторитарни и недемократини форми на управление с остра икономическа криза в страната може да тласне Анкара към екпанзионистична политика към Сирия и Балканите.    за да не се озовем в ситуацията, при която генералният скеретар на НАТО заяви за нарушенията на въздушното и морско пространство на Гърция от турска страна: Това си е техен двустранен проблем, те ще го решават сами.      ", "date": "2018.08.15", "title": "Симеон Николов: Турция на ръба, ЕС пред компромиси и червената линия за България"}
{"url": "http://epicenter.bg/article/Turtsiya-osvobodi-dvamata-gratski-granichari/161319/7/0", "text": "Двамата гръцки военнослужещи, които бяха задържани в Турция, са пристигнали в Солун със самолета на премиера, предава гръцкият телевизионен канал Skai. Заместник-министърът на отбраната Георгиос Катрогалос и заместник-началникът на гръцкия генерален щаб Константинос Флорос са отлетели с премиерския самолет от военното летище в Елефсина, близо до Атина, до летище в близост до Одрин, където двамата военнослужещи са били докарани с кола. Оттам са излетели обратно и са кацнали на летището в Солун, където са били посрещнати от министъра на отбраната на Гърция Панос Каменос и началника на Гръцките военновъздушни сили, както и от близките им. Те са закарани до 424-та военна болница за медицински прегледи, пише \"Фокус\". По-рано Панос Каменос е разговарял по телефона с турския си колега Хулиси Акар, като е изразил радостта си от освобождаването на двамата гранични служители и е го е поканил на посещение в Атина. \r\n \r\n \r\n \r\n", "date": "2018.08.15", "title": "Турция освободи двамата гръцки граничари"}
{"url": "http://epicenter.bg/article/Grigor-tragva-sreshtu-Misha-Zverev-v-Sinsinati-/161335/8/0", "text": "Миналогодишният шампион Григор Димитров ще играе с немския тенисист Миша Зверев във втори кръг на Мастърса в Синсинати. Като поставен под №5 българинът почива в първи кръг, а 30-годишният немец победи босненеца Дамир Джумхур с 6-3, 6-4 само за 67 минути, предаде БГНЕС. Зверев направи три пробива и сбърка веднъж на своя сервис.  Григор победи германеца три пъти миналата година, като всички мачове се играха на твърди кортове. Двубоят между двамата ще се проведе тази вечер и ще започне някъде около 22:00 часа.  Междувременно Роджър Федерер премина първия кръг с победа над Петер Гойовчик от Германия с 6-4, 6-4. На Маестрото му бяха необходими 72 минути, за да елиминира съперника си.  В следващия кръг швейцарският ветеран ще спори с аржентинеца Леонардо Майер, който надви французина Лука Пуй със 7-6, 6-4.  Белгиецът Давид Гофен отстрани в два сета гърка Стефанос Циципас, който сътвори фурор миналата седмица с достигането си до финала на Мастърса в Торонто.  ", "date": "2018.08.15", "title": "Григор тръгва срещу Миша Зверев в Синсинати "}
{"url": "http://epicenter.bg/article/Chetiri-braka-zasitiha-Melani-Grifit--aktrisata-ne-iska-poveche-da-se-omazhva/161332/10/100", "text": "Актрисата  , защото , съобщи Контактмюзик, цитиран от Дарик. Холивудската звезда, която е вече на 61 години, се е Тя обаче изключи възможността отново да мине под венчило.   \"Наистина не мисля, че той вече има някакво значение за когото и да било\", казва актрисата пред сп. \"Инстайл\". \"Особено ако си на 60, имаш четири деца и живееш както винаги си искал. Защо да се омъжвам?  , но това не се случва.  Имах няколко любовници, но не и връзка\", споделя още Мелани Грифит. Мелани Грифит се омъжи за Джонсън през 1976 г. Дъщеря им Дакота е на 28 години. Тя се роди през втория им брак, който продължи от 1989 г. до 1996 г. В промеждутъка Мелани Грифит беше омъжена за Бауър - от 1981 г. до 1989 г. Двамата имат син Александър на 32 години. От брака с Антонио Бандерас актрисата има дъщеря Стела на 21 години.   Актрисата обаче признава, че е в добри отношения с бившите си съпрузи и още ги обича.", "date": "2018.08.15", "title": "Четири брака заситиха Мелани Грифит, актрисата не иска повече да се омъжва"}
{"url": "http://epicenter.bg/article/Palneni-domati-s-oriz-i-grah/161372/9/93", "text": "\r\n \r\n \r\n 1 ч.ч. ориз \r\n 100 г грах \r\n сол \r\n черен пипер \r\n мащерка \r\n   \r\n \r\n \r\n Доматите се измиват. Издълбават се с лъжица, така че да остане и от месестата част. \r\n   \r\n Оризът и грахът се запържват. Към тях се добавят издълбаната част от доматите и подправките. Оставят се да покъкрят до готовност. \r\n   \r\n Издълбаните домати се посоляват, мажат се с мазнина. След което се пълнят с плънката. Готовите лодки се запичат за 10-ина минути на 180 градуса. \r\n", "date": "2018.08.15", "title": "Пълнени домати с ориз и грах"}
{"url": "http://epicenter.bg/article/Miro-prosti-iznevyarata-na-Zlatka-i-si-ya-pribra-otnovo/161334/10/100", "text": "Само преди няколко месеца гръмна скандал за раздялата на Златка Димитрова и Миро заради трети човек – любовника й Галин Гочев.   Плеймейтката се нанесе при новия си любим в Бургас и заряза бащата на детето си, но днес те отново са се събрали, като през последните дни са заедно на Каваците, съобщава \"ШОУ\".  Че нещата между Черната Златка и новия й любим са свършили, стана ясно от Инстаграм, където двамата изтриха общите си фотоси и спряха да се следват един друг. На мястото на Галин в профила на бургазлийката се е настанил отново Миро. Източник на в-к \"ШОУ\" споделя пред изданието, че преди броени дни е видял старата, нова двойка на родното Черноморие.  В крайна сметка явно любовта е надделяла и те отново делят един покрив, едно легло и завивка. Дали са си втори шанс най-вече заради сина им, който има нужда да расте с двама родители.  Близки до Злати докладват, че тя горчиво съжалява за стъпката си встрани. Никога обаче не е спирала да обича Миро, но натискът от страна на неговото семейство, което все още не я приема, й е дошъл в повече.  Може би кратката раздяла ще се отрази освежаващо на връзката им и ще започнат да се обичат и уважават още по-силно.", "date": "2018.08.15", "title": "Миро прости изневярата на Златка и си я прибра отново"}
{"url": "http://epicenter.bg/article/Targovskiyat-registar-veche-raboti--no-samo-za-spravki/161314/2/0", "text": "Потребителите на Търговския регистър и регистъра на юридическите лицa с нестопанска цел вече могат го да ползват, но само за справки за актуално състояние.   От страницата си в Интернет Агенцията по вписванията се извинява на граждани и юридически лица за причиненото неудобство.   Заради срива в  регистъра, от петък насам никой не може да регистрира нова фирма, да впише промени в управлението или собствеността на дружество или просто да направи справка.   По искане на правосъдния министър Цецка Цачева, причините се изясняват от ДАНС и МВР.   Възможността за справки за актуално състояние е първият етап от обещаното в началото на седмицата поетапно възстановяване, допълват от БНР.", "date": "2018.08.15", "title": "Търговският регистър вече работи, но само за справки"}
{"url": "http://epicenter.bg/article/Atanas-Atanasov--V-Balgariya-upravlyava-koruptsiyata/161315/2/0", "text": "Очевидни са фактите по случая Бенчо Бенчев. Този скандал обаче вече остаря. Очевидно тук има политическа обвързаност. По този случай възникват два въпроса, а именно защо след като е очевидно, че има политически чадър, фирмата на Митьо Очите има лиценз за охрана от МВР. Това каза председателят на ДСБ ген. Атанас Атанасов в ефира на БТВ.   В България корупцията управлява, убеден е той.   „Бенчо Бенчев е избран за зам.-председател на Общинския съвет в Бургас с подкрепата на управляващата партия. Удобно е тази дъвка да се пусне сега целенасочено, за да се удари фасадната опозиция. От една седмица в България не работи Търговския регистър. Това е срив на търговския оборот в държавата. Правосъдният министър е сезирал ДАНС, МВР и прокуратурата, значи има данни за саботаж. Трябва да се види кой има интерес да заличава следи. Как може две години и половината след оставката на Христо Иванов да се обвинява за всичко“, пита се Атанасов.   Той отбеляза, че е притеснително, че премиерът Бойко Борисов еднолично управлява нашите общи пари. „Постоянно се раздават едни пари на калпак, за да се купува политическо влияние“.", "date": "2018.08.15", "title": "Атанас Атанасов: В България управлява корупцията"}
{"url": "http://epicenter.bg/article/Lyatoto-e-v-razgara-si--Goreshtini-do-35-/161316/2/0", "text": "Днес ще е предимно слънчево. Ще има и временни увеличения на облачността, но само на отделни места, главно в планинските райони на Югозападна България, след обяд ще превали слабо. Ще духа слаб, в Дунавската равнина и източните райони, до умерен вятър от североизток. Максималните температури ще са предимно между 30° и 35°. Такава е прогнозата за времето на Националния институт по метеорология и хидрология (НИМХ), съобщи дежурният синоптик Евгения Егова, цитирана от агенция \"Фокус\". Атмосферното налягане е и ще остане около средното за месеца.   Над Черноморието ще бъде предимно слънчево с до умерен североизточен вятър. Максималните температури ще са 28–31°. Температурата на морската вода е около 27°. Вълнението на морето ще бъде 3 бала.   Над планините ще бъде предимно слънчево, с временни увеличения на облачността, но главно след обед, на отделни места в масивите на Югозападна България, ще превали слаб дъжд. Ще духа до умерен вятър от изток-североизток. Максималната температура на височина 1200 метра ще е около 24°, на 2000 метра – около 17°.   В четвъртък и петък ще бъде предимно слънчево, със слаб, в източните райони до умерен североизточен вятър. Преобладаващите максимални температури ще са между 31° и 36°.   В събота в следобедните часове ще има по-значителни временни увеличения на облачността, но само на отделни места в Западна България е възможно краткотрайно да превали.", "date": "2018.08.15", "title": "Лятото е в разгара си. Горещини до 35°"}
{"url": "http://epicenter.bg/article/Ekspert--Takiva-mostove-kato-v-Genua-otdavna-ne-se-stroyat/161318/2/0", "text": "  ,,Нещата зависят и от манталитета, тоест построява се нещо много скъпо, но не се отделят средства за неговата поддръжка, а само се експлоатира. Това също е проблем'', допълни още Гергов.   По думите му друга основна грешка е била липсата на наблюдение от страна на техническите експерти, защото все пак става дума за мост на повече от 50 години.   От своя страна председателят на Камарата на инженерите в инвестиционното проектиране Иван Каралеев заяви, че по всяка вероятност е имало корозия на метала, която не е била забелязана от специалистите по поддръжка.   ,,В тази връзка искам да посоча, че започна реконструкция на нашите виадукти. Много правилно постъпиха институциите, като инициираха реконструкция на тези пътни артерии'', допълни още той.   ,,Много съществено е, че Камарата на инженерите подава сигнали за проблемни съоръжения. Подаваме информация до съответните органи. Оказваме съдействие и сигнализираме за евентуални инциденти'', завърши Каралеев.  ", "date": "2018.08.15", "title": "Експерт: Такива мостове като в Генуа отдавна не се строят"}
{"url": "http://epicenter.bg/article/Parvan-Simeonov--Tryabva-otgovornost-na-politichesko-nivo-zaradi-gafa-s-TR--Borisov-da-govori-/161324/2/0", "text": "Необходимо е да бъде поета отговорност на политическо ниво, защото това определено е сериозен гаф. Гаф от нищото. Борисов също трябва да даде отговори'', коментира в ефира на България Он Еър политологът Първан Симеонов темата с Търговсия регистър.   По въпроса с отношенията ни с Македония Симеонов посочи, че трябва да работим в посока на сближаване с нея, което би могло да се изрази в ускоряване на културния и икономическия обмен между двете страни. ,,След намесата на Бойко Борисов и Румен Радев се появиха две форми на извинение от страна на Зоран Заев. Заев е в много трудна ситуация, предстои важен референдум и той трябва да устиска няколко месеца. Междувременно България трябва много да си сдържа нервите, защото всяка една провокация, която идваше от Скопие, ние охотно я вземахме и я приписвахме на целия им народ, а не на тамошната им върхушка. Ето защо България трябва да бъде приятел с македонския народ'', коментира още политическият анализатор. \"Обтегнатите отношения между САЩ и Турция представляват огромен структурен разлом в НАТО, а България като цяло няма интерес от дезинтеграционни процеси в която и да е сфера на външната политика'', заключи Първан Симеонов.   Темата Търговски регистър коментира и политическият анализатор проф. Михаил Константинов. \"Когато се качи нещо в мрежата, Гугъл го напипва и го слага в своята памет. В този ред на мисли може би трябва да се помолим на Гугъл да ни върне Търговския регистър, каза той и добави още, че за срива на регистъра при всички положения трябва да се дадат обяснения на обществото. ,,Влизайки в Шенген, ти влизаш в сърцето на сигурността на Европа, а ние се отдалечаваме от Шенген с тия неща, които правим'', каза още Константинов по повод Търговския регистър.", "date": "2018.08.15", "title": "Първан Симеонов: Трябва отговорност на политическо ниво заради гафа с ТР. Борисов да говори!"}
{"url": "http://epicenter.bg/article/Premierat--Nadzor-shte-sledi-sazdavaneto-na-edinnoto-darzhavno-hranilishte/161326/2/0", "text": "Надзор ще следи създаването на единното държавно хранилище, защото фирмите, които участват с най-ниски цени, слагат и калпавите дискове. Това каза министър-председателят Бойко Борисов преди днешното правителствено заседание във връзка с идеята на вицепремиера Томислав Дончев за създаване на единно държавно хранилище, където всеки държавен регистър още веднъж ще трябва да прави копие на своята информация, предаде агенция „Фокус“.   Борисов обясни, че така на практика ще се направи един склад, в който да отива информацията от всеки регистър.   „Много важно е, като правим това да има и надзор, защото в строителството имаме надзор, който контролира строителството, но в изграждането на тези електронни системи няма надзор, така че това трябва да го отрегулираме. Защото фирмите, които участват с най-ниските цени, в последствие слагат и калпавите дискове. Така че да се направи надзор, който да може да следи този процес“, коментира премиерът.", "date": "2018.08.15", "title": "Премиерът: Надзор ще следи създаването на единното държавно хранилище"}
{"url": "http://epicenter.bg/article/Na-Golyama-Bogoroditsa-Tsvetan-Tsvetanov-poseti-Preobrazhenskiya-manastir/161336/2/0", "text": "На празника „Голяма Богородица“ председателят на ПГ на ГЕРБ и зам.-председател на партията Цветан Цветанов посети Преображенския манастир край Велико Търново. Това съобщиха от пресцентъра на ПП ГЕРБ. Той и великотърновският кмет Даниел Панов бяха посрещнати от игумена Отец Георги.   Отецът за пореден път изрази задоволство от извършения неотдавна ремонт на единствения път, водещ към светата обител, която освен място за преклонение е и атрактивна туристическа дестинация. Пътят дотам е построен през 1935 година, а единственият ремонт, който е правен преди настоящата пълна реконструкция, било полагането на тънък слой асфалт през 70-те години. Доскоро трасето бе осеяно с огромни дупки и почти непроходимо.   Миналата година, при свое посещение в храма и в разговор с Отец Георги, Цветан Цветанов бе запознат с проблема и пое ангажимент да съдейства за отпускането на необходимите за цялостен ремонт средства. Изготвеният от Община Велико Търново проект получи от Министерски съвет целево финансиране за трайно възстановяване, след като първо бе одобрен от Междуведомствената комисия за възстановяване и подпомагане. Обновяването на 2,5-километровата отсечка към Преображенския манастир стана факт миналия септември.   По думите на игумена Отец Георги, който близо три десетилетия служи в манастира, през тези години много политици само са обещавали подкрепа, но напразно. Затова отецът цени високо свършеното и не пести благодарности към Цветанов както от името на духовниците, така и от името на всички, които всеки ден посещават Преображенския манастир.   Уникалният манастир е символ на българщината и е неизменна част от облика на региона. В него се намира единственото Колело на живота, изрисувано от Захари Зограф, а в църквата са запазени оригиналните стенописи на блестящия майстор.  ", "date": "2018.08.15", "title": "На Голяма Богородица Цветан Цветанов посети Преображенския манастир"}
{"url": "http://epicenter.bg/article/Krasimir-Valchev--S-3-mln--lv--na-godina-shte-badat-uvelicheni-stipendiite-na-doktorantite/161339/2/0", "text": "С 3 млн. лв. на година ще бъдат увеличени стипендиите на докторантите. Това каза министърът на образованието и науката Красимир Вълчев на брифинг след днешното правителствено заседание, предаде репортер агенция „Фокус“.   Министър Вълчев обясни, че на заседанието на Министерски съвет са приети две точки – едната е одобряването на национални научни програми, а втората е одобряването на допълнителни трансфери по бюджет на БАН и държавни висши училища за увеличаване стипендиите на докторантите.   „Програмите са на обща стойност 61 млн. лв., като повечето дейности ще бъдат със срок на изпълнение 3 години. За тази година одобрените бюджетни средства са 18 млн. лв. за стартиране изпълнението на програмите. А за стипендиите на докторантите предоставяме 1,5 млн. лв., които са за половин година – от 1 юли 2018 г. до края на годината, т.е. на годишна база се получава, че с 3 млн. лв. ще бъдат увеличени стипендиите на докторантите за година. Общата стипендия е 500 лв. и чрез постановлението ще могат да бъдат получени допълнителни средства – те могат да бъдат и 50 лв. за месец, и 350 лв. за месец. Факт е, че имаме увеличение на докторантите през последните години, но в същото време, ако погледнем научните оценки, имаме доста организации и училища с ниска оценка, затова предлагаме този диференциран подход – там, където най-голяма степен докторантите са ангажирани с научна дейност, ще получат такива средства“, обясни той.     „По компонента за млади учени ще бъдат предоставяни от 200 до 500 лв. допълнително, ако съответният учен има трудово правоотношение, и до 900 лв., ако няма такова. По компонента за постдокторанти ще бъдат предоставени от 1500 до 3000 лв. допълнително на месец за един постдокторант“, каза още Вълчев.   Той обясни, че водещите организации по националните научни програми са 11 – 8 от тях са секторни, 2 са насочени към участието на български учени в европейски научни програми и една е насочена към младите учени и постдокторантите. „Тези програми са в областта на телекомуникационните и информационните технологии, храните, животновъдството, културното ни наследство, здравеопазването, околната среда и климата и др.“, каза министър Вълчев и обясни, че за да се възползват от финансиране по тях, първо всички организации и висши учебни заведения в една област трябва да се обединят и тогава да кандидатстват.", "date": "2018.08.15", "title": "Красимир Вълчев: С 3 млн. лв. на година ще бъдат увеличени стипендиите на докторантите"}
{"url": "http://epicenter.bg/article/Akad--Revalski--Za-parvi-pat-ot-30-godini-Balgariya-ima-politika-za-spirane-na-iztichaneto-na-mozatsi/161340/2/0", "text": "За първи път от 30 години насам България има политика за спиране на изтичането на мозъци от страната. Това каза председателят на БАН акад. Юлиан Ревалски на брифинг след днешното заседание на Министерски съвет, на което бяха приети две точки – за национални научни програми и за допълнителни трансфери по бюджет на БАН и държавни висши училища за увеличаване стипендиите на докторантите, предаде агенция „Фокус“.   „Приетите национални програми, в чиято подготовка и обсъждане ние участвахме активно, са насочени към изключително важни в този момент въпроси за държавата и обществото ни. В този смисъл научната общност отговаря в по-голяма степен на очакванията на българското общество“, каза още акад. Ревалски и посочи, че изпълнението на програмите ще бъде пряко наблюдавани от МОН.   „Много важно е, че една голяма част от тези програми е насочена към младите хора. За първи път в България регламентираме понятието постдокторант – нещо, с което бяхме много изостанали от другите държави в света. Така ще позволим на чужденци да идват да работят в български научни организации“, коментира той.   Акад. Ревалски посочи, че увеличаването на стипендиите за докторантите е много горещ въпрос. „Това е силен сигнал към онези организации, които извършват научни изследвания на високо ниво, и същевременно силен сигнал към младите хора, че държавните институции започват да полагат повече грижи за тяхното развитие. Чрез тези програми за първи път от 30 години насам България има политика за спиране на изтичането на мозъци от страната. Защото ние в момента сме един нетен донор на развитие страни в областта на науката“, каза още той.    ", "date": "2018.08.15", "title": "Акад. Ревалски: За първи път от 30 години България има политика за спиране на изтичането на мозъци"}
{"url": "http://epicenter.bg/article/Kalpavi-diskove-predizvikali-krizata-s-Targovskiya-registar--yadosva-se-Borisov/161341/2/0", "text": "\"Ще направим един склад за електронните данни, от всеки регистър да отива информацията и много важно е да има и надзор.\" Това заяви премиерът Бойко Борисов на заседанието на Министерски съвет.  \"Защото в строителството имаме надзор, но в изграждането на тези електронни системи няма надзор\", разкритикува министър-председателят. \"Така че, това трябва да го отрегулираме, защото фирмите, които участват с най-ниските цени, впоследствие слагат и най-калпавите дискове\", отбеляза Борисов, цитиран от Канал 3.  \"Така че да се направи надзор, който да може да следи този процес“, нареди премиерът.  Правителството прави единно, държавно хранилище на данните от всички електронни регистри като превантивна мярка да не се допускат повече подобни кризи, като тази с Търговския регистър, който спря работа за няколко дни. Мястото на бъдещото хранилище с копията на данните ще остане тайна от съображения за сигурност, стана ясно от думите на премиера Бойко Борисов и ресорния вицепремиер за електронното правителство Томислав Дончев.  \"Кризата е голяма, но това е само един от регистрите, които има в държавата. До 10 дни ще предложим решение на Министерски съвет да създадем единно държавно хранилище, където всеки държавен регистър още веднъж ще трябва да си прави копие от информацията. Естествено, не мога да кажа къде ще бъде, но и технически, и нормативно ще уредим това, за да може да възпрепятстваме бъдещи подобни кризи\", разясни Дончев.  Още в началото на заседанието вицепремиерът докладва за блокажа на Търговския регистър и мерките, които са предприети и започна с новината, че от 5.30 Търговският регистър е заработил.  \"Работата на всички екипи продължава практически денонощно – има хора, които не са спали от няколко дни. В крайна сметка става дума за 25 терабайта информация – огромни масиви от данни\", обясни Дончев.  Дончев е разпоредил одит още от понеделник на софтуерното и хардуерното осигуряване на всички системи, който се прави от Държавна агенция \"Електронно управление\". До края на седмицата вицепремиерът чака доклада.  \"Най-важното обаче – по нормативно изискване всеки подобен регистър, всяка база от данни трябва да е двойно и тройно осигурена. Информацията трябва да се записва на два сървъра и допълнително да се архивира. Очевидно обаче има ситуации, където това не е достатъчно, и това, което се случи преди няколко дни, е живо доказателство\", коментира вицепремиерът.  И подчерта, че случилото се е доказателство как един такъв проблем може да се превърне в икономическа и търговска криза.  По-рано тази сутрин Търговският регистър възстанови голяма част от дейността си.  \"До няколко дни трябва да имаме всички функционалности\", обеща на гражданите Томислав Дончев.  \"Това показва колко крехка и уязвима е цялата система, когато мигрираме към решения от типа електронно управление. И съжалявам да го кажа, но суровата истина е, че ако искаме да няма повече подобни кризи, ще трябва да отделяме повече пари, включително и за киберсигурност“, заключи Дончев.  ", "date": "2018.08.15", "title": "Калпави дискове предизвикали кризата с Търговския регистър, ядосва се Борисов"}
{"url": "http://epicenter.bg/article/Konstantinov--Tryabva-da-se-molim-na-Gugal-da-ni-varne-Targovskiya-registar/161343/2/0", "text": "„Когато се качи нещо в мрежата, Гугъл го напипва и го слага в своята памет. В този ред на мисли може би трябва да се помолим на Гугъл да ни върне Търговския регистър“. Това заяви пред телевизия „България он ер“ проф. Михаил Константинов по повод срива на сървърите на Агенцията по вписванията. Той добави още, че за проблема с регистъра при всички положения трябва да се дадат обяснения на обществото.   ,,Влизайки в Шенген, ти влизаш в сърцето на сигурността на Европа, а ние се отдалечаваме от Шенген с тия неща, които правим'', каза още Константинов по повод Търговския регистър. ,,Необходимо е да бъде поета отговорност на политическо ниво, защото това определено е сериозен гаф. Гаф от нищото. Борисов също трябва да даде отговори'', коментира политологът Първан Симеонов темата с регистъра.   По въпроса с отношенията ни с Македония Симеонов посочи, че трябва да работим в посока на сближаване с нея, което би могло да се изрази в ускоряване на културния и икономическия обмен между двете страни.   ,,След намесата на Бойко Борисов и Румен Радев се появиха две форми на извинение от страна на Зоран Заев. Заев е в много трудна ситуация, предстои важен референдум и той трябва да устиска няколко месеца. Междувременно България трябва много да си сдържа нервите, защото всяка една провокация, която идваше от Скопие, ние охотно я вземахме и я приписвахме на целия им народ, а не на тамошната им върхушка. Ето защо България трябва да бъде приятел с македонския народ'', коментира още политическият анализатор.   ,,Обтегнатите отношения между САЩ и Турция представляват огромен структурен разлом в НАТО, а България като цяло няма интерес от дезинтеграционни процеси в която и да е сфера на външната политика'', заключи Първан Симеонов.", "date": "2018.08.15", "title": "Константинов: Трябва да се молим на Гугъл да ни върне Търговския регистър"}
{"url": "http://epicenter.bg/article/Hristo-Ivanov-zalozhil--bombata--v-Targovskiya-registar-/161344/2/0", "text": "Бившият правосъден министър Христо Иванов заложил бомбата в Търговския регистър. Той оставил изградения резервен център неработещ, като отказал да даде 100 000 лв. за лиценз на “Oracle”.   като се позовава на от уволнени по времето, докато Иванов бе министър на правосъдието, IT специалисти от Агенцията по вписванията.  Малко преди той да влезе в правосъдното министерство, бил изграден резервен център, в който да се дублира цялата информация. Ако имаше такъв център, нямаше да има срив на системата.  Самият Христо Иванов вчера предупреди в социалната мрежа: “Ситуацията със срива на Търговския регистър е безпрецедентна криза на националната сигурност”. Даде и съвет на премиера да свика Съвета по сигурността.  “В началото на 2015 г. бяхме готови с резервния център. Спазени бяха всички условия за сигурността му – да е извън София, на друга тектонична плоча. Затова избрахме секретен обект на Държавната агенция “Електронно управление”, който се намира на 350 км от София. Помещението е под земята, ремонтирахме го и го климатизирахме. И до днес климатиците сигурно работят, но единствено те. Сториджът (системата за съхраняване на данни), за който бяха платени около 350 000 лв., така и не заработи”, разказаха бивши служители на Търговския регистър. Причината била в категоричния отказ на Иванов да заплати допълнителен лиценз на “Oracle”.  Идеята била изнесеният извън София аварийно-възстановителен център веднага да заработи, след като стане срив в системата. Не е ясно защо правосъдните министри след Христо Иванов – Екатерина Захариева и Цецка Цачев, не са направили нищо, за да заработи този център. В момента сториджът на Търговския регистър се намира в Бизнес центъра в “Младост”. Сториджът е купен през 2011 г., а дисковете не се подменят периодично.  Когато изтече срокът за експлоатация, дисковете продължават да работят, но често дефектират. Информацията се запазва в нейната цялост, освен ако дефектиралите дискове не станат повече, какъвто е случаят в момента.  “Труд” научи, че индикации за срива на система имало от месец и че репликацията на данни между търговския и имотния регистър (който се намира в Агенцията по вписванията) била нарушена. Никой не обърнал внимание и това не е изненадващо след периодичните чистки на специалисти от Агенцията. “Труд” научи, че в момента Дирекцията “Информационно обслужване и технологии” се оглавява от кадър, завършил астрономия и физика, в нея работи и елекроинженер, а IT-тата са кът.  “Труд” пише още, че в началото на тази година е направен анализ на всички регистри към правосъдното министерство от софтуерната компания “Абати”. Препоръката за Търговския регистър е да се изгражда отново. А това означава нови 40-50 млн. лв.  ", "date": "2018.08.15", "title": "Христо Иванов заложил „бомбата“ в Търговския регистър "}
{"url": "http://epicenter.bg/article/348-leva-shte-e-liniyata-na-bednost-prez-2019-g--reshiha-ministrite-/161345/2/0", "text": "Линията на бедност в България през 2019 г. ще е 348 лева, реши правителството. Сумата е с 27 лева по-висока в сравнение с размера й през настоящата година. Това съобщиха от правителствената информационна служба.  Сумата е определена на база на Методика, утвърдена от Министерския съвет през 2006 г. Показателят се изчислява в зависимост от данните в изследването „Наблюдение на домакинските бюджети в Република България“, което ежегодно се провежда от Националния статистически институт.  Линията на бедност се използва като референтна стойност при формирането на социалната политика в областта на доходите и жизненото равнище на населението.    Министерският съвет прие доклад и отчетна таблица с нови и актуализирани мерки към Националната програма за реформи (НПР) за 2018 г., в отговор на Препоръката на Съвета на ЕС от 2018 г.  Ангажиментите в НПР за 2018 г. са подсилени с включването на осем нови мерки в областите: управление на държавните предприятия, подобряване на процесите на оценяване и одит в небанковия сектор, активни политики на пазара на труда, реформа на несъстоятелността и повишаване качеството на професионалното обучение. Актуализирани са осем мерки в областите: надзор и законодателство в банковия и небанковия финансов сектор, пазара на труда, предучилищно и училищно образование, ефективност на системата на здравеопазването и намаляване на преките плащания от страна на пациентите.  Отчетът за изпълнението на специфичните препоръки ще бъде представен на Европейската комисия през април 2019 г. със следващата актуализация на НПР и на Конвергентната програма.    Правителството одобри доклад на Междуведомствената комисия за експортен контрол и неразпространение на оръжията за масово унищожение.  Докладът съдържа информация за дейността на Междуведомствената комисия в периода от 1 януари до 31 декември 2017 относно издадените разрешения и удостоверения, осъществения износ, внос и трансфер на продукти, свързани с отбраната и на изделия и технологии с двойна употреба. В документа е заложено още състоянието на системата за експортен контрол на Република България, изпълнението на международните ангажименти на страната ни в тази област и неразпространението на оръжията за масово унищожение.  Прилагането на принципите на експортния контрол на национално ниво е тясно обвързано със защита на националната сигурност, икономическите и външнополитическите интереси на страната. Прозрачността и предоставянето на информация е сред основните принципи, приети от международните организации и режими в областта на експортния контрол.  Докладът се публикува на интернет страницата на Междуведомствената комисия, каквато е практиката през последните години.  Правителството одобри 11 Национални научни програми за периода 2018-2022 г. Те имат за цел да създадат условия за търсене и намиране на решения на актуални и значими обществени предизвикателства, свързани с екологични, технологични, културно-исторически, етични, здравни, икономически и др. въпроси и проблеми, както и със стимулирането на младите учени в страната. Програмите са разработени съгласувано със секторните политики на редица министерства. Научните дейности са определени след постигнато съгласие между висшите училища и научните организации в България за съвместно изпълнение на заложените в програмите цели.  С изпълнението на програмите се постига преодоляване на фрагментацията в научноизследователската система, консолидиране на научноизследователския потенциал, споделено използване на изградена инфраструктура, концентрацията на финансови ресурси за решаване на важни за обществото проблеми и избягване на двойното финансиране.  В рамките на отделните тематични програми се планират изследвания на климата, водните ресурси, бедствията, цифровите технологии, технологии за електронно здравеопазване, разработване и въвеждане на методология за изследване на дарената кръв, изследвания в областта на здравословните храни и биотехнологиите, изследвания за добиване на нисковъглеродна енергия за транспорта и бита и др.  Освен намиране на компетентни решения, програмите ще допринесат за: насърчаване реализацията на младите учени в организации, занимаващи се с научна дейност в страната; нарастване броя на учените в България; дългосрочна реинтеграция на научната диаспора в български научни и научно-образователни институции и повишаване на трансфера на знания.   Одобрените от Министерския съвет програми са:  - Национална научна програма „Информационни и комуникационни технологии за единен цифров пазар в науката, образованието и сигурността“;  - Национална научна програма „Нисковъглеродна енергия за транспорта и бита“ (ЕПЛЮС);  - Национална научна програма „Опазване на околната среда и намаляване на риска от неблагоприятни явления и природни бедствия“;  - Национална научна програма „Здравословни храни за силна биоикономика и качество на живот“;  - Национална научна програма „Културноисторическо наследство, национална памет и прогрес на обществото“;  - Национална научна програма “Електронно здравеопазване в България“;  - Национална научна програма „Репродуктивните биотехнологии в животновъдството в България“;  - Национална научна програма „Млади учени и постдокторанти“;  - Национална научна програма „Разработване на методология за въвеждане на NAT технология за диагностика на дарената кръв в трансфузионната система на Република България“;  - Национална научна програма “Върхови изследвания и хора за развитие на европейска наука“ (ВИХРЕН);  - Национална научна програма „Петър Берон. Наука и иновации с Европа“ (Петър Берон и НИЕ).    Правителството взе решение да предложи на Президента на Република България да издаде укази, с които да награди с орден „За военна заслуга“ I степен о. з. генерал-лейтенант Пламен Атанасов, о. з. генерал-лейтенант Галимир Пехливанов и о. з. вицеадмирал Румен Николов.  Предложението да бъдат удостоени с ордена е заради заслугите им за развитието и укрепването на Българската армия, за дългогодишна и безупречна служба и принос за националната сигурност.    Правителството промени свое постановление, свързано с определяне на състава и дейността на Държавно-обществената консултативна комисия по проблемите на безопасността на движението по пътищата. Целта е постигане на дългосрочно планиране на действията на държавните институции и неправителствения сектор, изместване на фокуса от следствието на проблема към действия за неговото предотвратяване  Очакваните ползи от приетото постановление са: синхронизиране, регулиране, кратко и дългосрочно планиране на действията на институциите - държавна и местна власт, неправителствен сектор, в посока пътна безопасност; регулярен и стриктен контрол и отчетност на дейността на основните отговорни институции с цел предприемане на навременни действия при регистрирани неблагоприятни тенденции; увеличаване на количеството и качеството на провежданата превенция на ПТП; редуциране на рисково поведение на пътя и респективно намаляване на пътния травматизъм; актуализиране на съществуващите нормативни, стратегически и програмни документи с сферата на пътна безопасност.    Министерският съвет одобри информация за касовото изпълнение на държавния бюджет и на основните показатели на консолидираната фискална програма за първото полугодие на 2018 г., изготвена в изпълнение на чл. 135, ал. 1 на Закона за публичните финанси, на база на месечните отчети за касовото изпълнение на първостепенните разпоредители с бюджет.  По данни от месечните отчети на първостепенните разпоредители с бюджет салдото по КФП на касова основа към месец юни 2018 г. е положително в размер на 1 713,9 млн. лв. (1,6 % от прогнозния БВП) и се формира от излишък по националния бюджет в размер на 2 014,4 млн. лв. и дефицит по европейските средства в размер на 300,5 млн. лева.  Постъпилите приходи и помощи по КФП към юни 2018 г. са в размер на 19 210,1 млн. лв. или 50,3 % от годишните разчети. Съпоставени със същия период на предходната година, данъчните и неданъчните приходи нарастват с 1 699,5 млн. лв. (10,1 %), а постъпленията от помощи са близки по размер (увеличение с 27,4 млн. лв. или 4,1 %).  Общата сума на данъчните постъпления, вкл. приходите от осигурителни вноски, възлиза на 16 021,0 млн. лв., което представлява 51,4 % от планираните за годината приходи. Съпоставено с данните към месец юни 2017 г., данъчните постъпления нарастват номинално с 10,2 % (1 482,7 млн. лева).  Приходите от преки данъци са в размер на 3 113,9 млн. лв. или 54,1 % от предвидените в разчетите за годината, като спрямо същия период на предходната година нарастват с 342,9 млн. лева (12,4 %).  Приходите от косвени данъци са в размер на 7 646,2 млн. лв., което е 50,4 % от разчетите за годината. Съпоставено с данните към юни 2017 г., постъпленията в групата нарастват с 536,0 млн. лв. (7,5 %). Постъпленията от ДДС са в размер на 5 101,5 млн. лв. или 52,2 % от планираните. Размерът на невъзстановения ДДС към 30.06.2018 г. е 61,1 млн. лева. Приходите от акцизи възлизат на 2 408,4 млн. лв. (46,8 % от разчетените за годината). Постъпленията от мита са 118,2 млн. лв. или 62,2 % от разчета за годината.  Постъпленията от други данъци (вкл. имуществени данъци и др. данъци по ЗКПО) са в размер на 676,3 млн. лв. или 61,6 % изпълнение на годишните разчети.  Приходите от социално и здравноосигурителни вноски са 4 584,6 млн. лв., което представлява 50,2 % от разчетените за годината. Съпоставено със същия период на предходната година, приходите от осигурителни вноски нарастват номинално с 13,8 % (555,6 млн. лева).  Неданъчните приходи са в размер на 2 491,2 млн. лв., което представлява 53,0 % изпълнение на годишните разчети.  Приходите от помощи са в размер на 697,9 млн. лева.  Разходите по КФП (вкл. вноската на Република България в бюджета на ЕС) към юни 2018 г. възлизат на 17 496,1 млн. лв., което е 44,5 % от годишните разчети. За сравнение, разходите за същия период на предходната година са в размер на 15 737,3 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средствата от Европейския съюз. Ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври), по-високите разходи за персонал основно поради увеличението на възнагражденията на педагогическия персонал в системата на средното образование и др., докато по сметките за средства от ЕС нарастват основно капиталовите разходи.  Нелихвените разходи са в размер на 16 495,6 млн. лв., което представлява 44,3 % от годишните разчети. Текущите нелихвени разходи към юни 2018 г. са в размер на 15 154,7 млн. лв. (48,7 % от разчета за годината), капиталовите разходи (вкл. нетния прираст на държавния резерв) възлизат на 1 312,1 млн. лв. (21,3 % от разчетите към ЗДБРБ за 2018 г.). Предоставените текущи и капиталови трансфери за чужбина са в размер на 28,8 млн. лв. Лихвените плащания са в размер на 424,2 млн. лв. или 58,7 % от планираните за 2018 година.  Частта от вноската на Република България в бюджета на ЕС, изплатена към 30.06.2018 г. от централния бюджет, възлиза на 576,3 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (ЕС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (ЕС, Евратом) 2016/804 на Съвета от 17 май 2016 година.  Размерът на фискалния резерв* към 30.06.2018 г. е 10,83 млрд. лв., в т.ч. 9,87 млрд. лв. депозити на фискалния резерв в БНБ и банки и 0,96 млрд. лв. вземания от фондовете на Европейския съюз за сертифицирани разходи, аванси и други.  * Обхватът на показателя фискален резерв е в съответствие с §1, т. 41 от Допълнителните разпоредби на Закона за публичните финанси.    Министерският съвет одобри Решение за условията и реда за разплащанията на разпоредителите с бюджет по договори, което отменя РМС № 593 от 2016 г. Решението е изготвено в изпълнение на един от основните приоритети на правителството за повишаване събираемостта на бюджетните приходи. Развива се мярката за осъществяване на ефективна защита на фискалната позиция и се оптимизира процесът по събиране на бюджетните приходи от мита, данъци, задължителни осигурителни вноски и други публични вземания, администрирани от Националната агенция за приходите (НАП) и Агенция „Митници“ (АМ).  Предвижда се в 30-дневен срок след сключване на договори на стойност, равна на или надвишаваща 30 000 лв., всички разпоредители с бюджет, без тези по бюджета на Народното събрание и на съдебната власт, задължително да уведомят НАП и Агенция „Митници“ за това. Уведомяване ще се извършва и в случаите, при които платец по договора е лице, различно от разпоредителя с бюджет, сключил договора. Промяната цели да повиши приходите в бюджета, като предостави възможност на приходните администрации на по-ранен етап - още след сключване на договора - да налагат обезпечителни мерки, които да гарантират събирането на публичните задължения на лицата - изпълнители по договори/получатели на плащания.  Обменът на информацията между разпоредителите с бюджет и приходните администрации ще се извършва чрез информационна система при спазване на определени срокове и ред. Информацията за сключен договор ще се регистрира от разпоредителите с бюджет в информационната система не по-късно от 30 дни от сключване на договора, а информацията за предстоящо плащане не по-късно от 10 дни преди датата на плащането.  С приетото решение се цели да се повиши събираемостта на публичните вземания, да се намалят разходите за събиране на публичните вземания чрез електронен обмен на информация и ефективно да се използват съществуващите информационни технологии и ресурси в институциите. Очаквани ефекти са осигуряване на по-добра отчетност и прозрачност за дейността на публичния сектор в съответствие с принципите, нормите и най-добрите практики на ЕС, ограничаване на корупционните практики и засилване на междуинституционалното сътрудничество и координация на национално ниво в процеса по събиране на бюджетните приходи.    Правителството одобри отпускането на допълнителни средства в размер на 1,5 млн. за 2018 г. за предоставяне на стипендии на студентите, докторантите и специализантите от държавните висши училища и научни организации на Българската академия на науките за 2018 г. Стипендиите се предоставят на докторанти, които са български граждани и граждани на държави-членки на Европейския съюз и на Европейското икономическо пространство, приети във висши училища и научни организации в страната, субсидирани от държавата, с изключение на докторантите на свободна докторантура.  Целта е средствата да окажат положително въздействие за привличането и задържането на младите учени в страната, както и за реализацията на докторантите като качествени изследователи и преподаватели. Същевременно се очаква те да допринесат за изпълнението на приоритетите, заложени в националните стратегически документи за развитие на науката и образованието.  Ректорите на държавните висши училища и ръководителите на научните организации утвърждават правила за разпределение на допълнителните средства, разработени от специална комисия, включваща представители на докторантите. Средствата се предоставят на положително атестираните докторанти до 2 месеца след приключване на атестацията им съгласно Правилника за прилагане на закона за развитието на академичния състав и се изплащат еднократно въз основа на броя на месеците, за които са атестирани положително.    Правителството предостави за ползване безвъзмездно имот - частна държавна собственост на Сдружение с нестопанска цел „Съюз на военноинвалидите и военнопострадалите“. Имотът е с площ 118,40 кв. м и се намира на ул. „Дрин“ № 31 в гр. Варна. В него сдружението ще осъществява организационна, социална, здравна и военнопатриотична дейност. Срокът за ползване е 10 години.  Имот, ползван от Професионална гимназия-гр. Кубрат, се обявява от публична за частна държавна собственост и се прехвърля на Община Кубрат. Теренът и сградите в него са били управлявани от Министерството на образованието и науката като принципал на учебното заведение, което е обявено за общинско. Общината разполага с финансов ресурс за управлението и поддържането на имота, като не са необходими допълнителни средства от държавния бюджет.  Община Перник получава правото на собственост върху 25 самостоятелни обекти и части от самостоятелни обекти - държавна собственост, за осъществяване на административната й дейност. Имотите, досега в управление на областния управител на Област Перник, се намират в град Перник и от години се ползват за изпълнение функциите на общинската администрация по силата на споразумителни протоколи. С промяната окончателно се урежда статутът на всички самостоятелни обекти в публичната административна сграда, с което ще бъдат уредени и отговорностите и рискът по управлението на съответната част от нея, поддръжката и издръжката й, както и разходите за основните ремонти.  Община Велинград получава правото на собственост върху поземлен имот в м. „Нежовица“ за обслужващ път за имот в същата местност и осем терена в землището на с. Пашови за отклонение от път Аврамово - Рохлева - Биркова - Кръстава за село Кандъови. Имотите представляват частна държавна собственост.  Община Ловеч ще изгради „Център за грижа за лица с психични разстройства“ с капацитет петнадесет места, който ще бъде финансиран по процедура „Подкрепа за деинституционализация на социалните услуги за възрастни и хора с увреждания” на Оперативна програма “Региони в растеж” 2014-2020 г. За целта на проекта, по решение на правителството статутът на имота, в който ще бъде построен центърът, се променя от публична на частна държавна собственост и се предоставя безвъзмездно на общината. Имотът се намира на ул. „Александър I Батенберг“ № 22 в града и включва две сгради с обща площ 499 кв. м. До сега той е бил в управление на Държавната психиатрична болница, но необходимостта от него за лечебното заведение е отпаднала.    Правителството одобри проект на Програма за сътрудничество в областта на културата между Министерството на културата на Република България и Министерството на културата на Република Македония за периода 2018-2021 г.  През последните години политическият диалог между Република България и Република Македония се развива успешно и в приятелска атмосфера.  Налице е взаимен стремеж за разширяване на сътрудничеството и взаимодействието в съответствие с новите политически реалности в региона. Общите интереси и сходните външнополитически приоритети на Република България и Република Македония създават условия за плодотворно сътрудничество в двустранен и многостранен план.  В областта на културата тези отношения вече са регламентирани от Спогодбата между Правителството на Република България и Правителството на Република Македония, подписана в Скопие на 15 май 2000 г., както и в духа на Договора за приятелство, добросъседство и сътрудничество между Република България и Република Македония, в сила от 14 февруари 2018 г.  Настоящият проект на Програма за сътрудничество в областта на културата между Министерството на културата на Република България и Министерството на културата на Република Македония за периода 2018 - 2021 г. е изготвен в изпълнение на член 17 от междуправителствената Спогодба за сътрудничество в областта на културата, образованието и науката.  Проектът на Програма удовлетворява взаимните интереси на двете страни и съдържа всички необходими текстове за развитие на отношенията между Република България и Република Македония в областта на културата.  Предлаганият проект на Програма регламентира възможностите за сътрудничество в областта на театъра, литературата, превода и публикуването на творби на писатели от другата страна, библиотечното и музейно дело, изобразителното изкуство, организирането на художествени изложби и музикални фестивали, киното, музиката и танца, аудиовизията и защитата на авторските права. Уточняват се ангажиментите на двете страни по опазването на културното наследство и сътрудничеството за предотвратяване на незаконната търговия с културни ценности.    Правителството стартира процедури за предоставяне на концесия на четири морски плажа - „Балчик-централен“ в община Балчик, „Бургас- централен“ в община Бургас, „Созопол-Хармани“ в община Созопол и „Поморие-изток“ в община Поморие. Целта е плажовете да бъдат обезопасени и да се предоставят услуги от обществен интерес за срока на концесията. Процедурите се провеждат по реда на Закона устройството на Черноморското крайбрежие.  Размерът на минималното годишно концесионно заплащане е определен съгласно приетата от Министерски съвет Методика за определяне минималния размер на концесионното плащане за морски плажове. За морски плаж „Балчик- централен“ възлиза на 56 639 лв., за „Бургас-централен“ - 297 560 лв., за „Созопол-Хармани“ - 198 872 лв. и за „Поморие-изток“ - 107 946 лв.  Четирите плажа следва да бъдат обезпечени със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж, и услуги от обществен интерес.  Критериите за формиране на комплексната оценка са съобразни с Решение № 604 от 22 юли 2016 г. на Министерския съвет за утвърждаване на минимални критерии за комплексна оценка на офертите при провеждане на конкурс за определяне на концесионер на морски плаж в отговор на обществените нагласи и очаквания за балансиран държавнически подход при определяне на очакваното от държавата минимално годишно концесионно плащане, икономическа съотносимост с общодостъпни цени на услуги на предлагани плажни принадлежности – чадъри и шезлонги.    С 15 години ще бъде удължен концесионният договор за находище „Огняново-77“, разположено на територията на област Пазарджик. Това реши Министерският съвет на днешното си заседание, приемайки исканата от концесионера - „Огняново-К“ АД, промяна. От дружеството мотивират искането си с наличието на запаси в находището, които биха останали неиззети. Концесионният договор за находище „Огняново-77“ е сключен през 2001 г, за срок от 20 години. От него се добиват строителни материали - варовици.  С друго свое решение правителството разреши да бъдат прехвърлени правата и задълженията по предоставена концесия. Софийското дружество „Моние България“ ЕООД е новият концесионер на находище „Блатото“ и на находище „Конак Тарла“, от които се добиват строителни материали - глини. Находищата се намират на територията на община Стралджа, област Ямбол. Концесията за тях е предоставена през септември 2004 г. за 35 години на „Керамична къща Стралджа“ ЕООД, гр. Стралджа. С днешното решение на МС правата и задълженията по предоставените концесии се прехвърлят изцяло на „Моние България“ ЕООД, като условията по концесионните договори остават без промяна.    Общините ще получат средства по Националната програма „Оптимизация на вътрешната структура на персонала в институциите от системата на предучилищното и училищното образование“.  Средствата са предназначени за изплащане на обезщетения за 2018 г. на персонала поради промяна в структурата на състава му, както и при прекратяване на трудовите правоотношения на друго основание. Включени са и обезщетения за служители при преструктурирането на мрежата от институции в системата на предучилищното и училищното образование.  Допълнителните средства в размер на 14 860 981 лв. ще са за сметка на намаление на утвърдените разходи по бюджета на Министерството на образованието и науката за 2018 година.    Правителството прие изменение на Тарифата за таксите, които се събират от Комисията за регулиране на съобщенията по Закона за електронните съобщения. С решението се намаляват еднократната и годишната административни такси за предоставяне на електронни съобщителни услуги чрез мрежата с национален обхват 2.6 GHz, отпада и критерият за определяне на таксите според броя на жителите в обслужваната зона в обхвати 3.6 GHz и 26 GHz.  Приетите промени целят насърчаване на инвестициите в инфраструктурата, стимулиране на конкуренцията и иновациите при осъществяването на електронни съобщения. Това от своя страна ще доведе до ефективно ползване на ресурса и увеличаване в максимална степен ползата за потребителите.    Правителството одобри отпускането на 417 387 лв. за спортно-състезателни дейности на студентите за 2018 година. Средствата се осигуряват за учебно-тренировъчната и спортно-състезателните дейности на студентите, както и за материално-техническото обезпечаване на тези дейности.  Висшите училища са кандидатствали за тях с разработени проекти за подпомагане на физическото възпитание и спорт на студентите в редовна форма на обучение. Целта е да се укрепят нагласите и да се създаде мотивация за системни занимания с физически упражнения и спорт у младите хора.    Правителството одобри промяна в решението си за таксите за кандидатстване и за обучение в държавните висши училища за учебната 2018/2019 година по професионалните направления „Педагогика“ и „Информатика и компютърни науки“ в Техническия университет-София и по специалност „Хранителни технологии в бита и туризма“ в колежа в Сливен на Техническия университет.  Таксите са разработени от висшето училище след приемането на Решение №286 на Министерския съвет. Във връзка с кампанията по приема на студенти от Техническия университет в София предлагат таксите да бъдат допълнени в решението.    Правителството одобри проект на Меморандум за разбирателство за сътрудничество и обмен на информация по въпросите на ядреното регулиране между Агенцията за ядрено регулиране на Република България и Унгарския държавен орган за атомна енергия като основа за водене на преговори.  Проектът на Споразумение предвижда предоставяне на информация между страните в областта на ядрената безопасност, радиационна защита, управлението на радиоактивни отпадъци, дейности свързани с гаранциите, аварийна готовност и реагиране, включително инциденти в ядрени съоръжения.  Министерският съвет прие Наредба за реда за избор на осигуряване, внасяне и разпределяне на задължителните осигурителни вноски, вноските за фонд „Гарантирани вземания на работниците и служителите“ и за обмен на информация.  Наредбата урежда реда и начина за избор за промяна на осигуряване по чл. 46, чл. 4в от КСО и § 154, ал. 1 от преходните и заключителните разпоредби към Закона за изменение и допълнение на КСО. Създава се ред за внасяне и разпределяне на увеличената осигурителна вноска за Фонд „Пенсии“ и Фонд „Пенсии за лицата по чл. 69“ на държавното обществено осигуряване в размера на вноската за универсален пенсионен фонд за лицата, направили избор по чл. 46, ал. 1 от КСО, както и увеличената осигурителна вноска за Фонд „Пенсии“ на държавното обществено осигуряване в размера на съответната вноска за професионален пенсионен фонд за лицата, направили избор по чл. 4в, ал. 1 от КСО.  Регламентира се редът за прехвърляне от универсален пенсионен фонд на натрупаните средства по индивидуалните партиди на лицата, направили избор по чл. 46, ал. 1 от КСО, в Държавния фонд за гарантиране устойчивост на държавната пенсионна система (ДФГУДПС). Определя се и редът за прехвърляне на натрупаните средства по индивидуалните партиди на лицата, направили избор по чл. 4в, ал. 1 КСО, във Фонд „Пенсии“ на държавното обществено осигуряване. Предвижда се и ред за прехвърляне на средствата от ДФГУДПС в избран универсален пенсионен фонд, когато осигурено лице е направило промяна на осигуряването си на основание чл. 124а, ал. 1 от КСО.  С наредбата изрично е регламентиран и ред за изчисляване, внасяне и разпределяне на задължителните осигурителни вноски за държавното обществено осигуряване, НЗОК, Учителския пенсионен фонд, фондовете за ДЗПО и вноските за Фонд „Гарантирани вземания на работниците и служителите“, както и лихвите по тях и други приходи в НАП.  Определят се задълженията на компетентните институции (НАП, НОИ, НЗОК, МФ) и пенсионноосигурителните дружества и сроковете за обмен на информация във връзка с провеждане на осигуряването.  С преходните и заключителните разпоредби на наредбата се създава специален ред за уреждане на всички случаи, възникнали в периода от отмяната на нормативния акт по чл. 179, ал. 3 от ДОПК до влизане в сила на новата наредба.    Министерският съвет прие Наредба за отговорността и прекратяването на дейността на доставчиците на удостоверителни услуги.  С новата Наредба се въвеждат детайлни национални правила относно отговорността на доставчиците на удостоверителни услуги за вреди от неизпълнение на задълженията по Регламент (ЕС) № 9104/2014 и Закон за електронния документ и електронните удостоверителни услуги.  Определя се минимален размер на финансовите средства, които се поддържат от доставчиците на удостоверителни услуги, условия и редът за обезпечаване на засегнати лица в случай на настъпване на вреди, както и хипотезите за прекратяване дейността на доставчика или на отделни удостоверителни услуги.    Правителството прие Наредба за мониторинга, управлението и контрола на концесиите. Одобри също Тарифа за таксите, които се събират в производствата по глава шеста от Закона за концесиите пред Комисията за защита на конкуренцията и пред Върховния административен съд.  Приемането на наредбата произтича от законовата делегация на чл. 44 от Закона за концесиите (ЗК), която е отчела необходимостта от по-подробна уредба на реда за осъществяване на мониторинга, управлението и контрола на концесиите. С наредбата се урежда и обхватът на контрола, който се извършва от Агенцията за приватизация и следприватизационен контрол.  Законът за концесиите изисква мониторингът да обхваща прилагането на изискванията за възлагане на концесии и изпълнението на сключените концесионни договори. Мониторингът за прилагане на изискванията за възлагане на концесии е определен съобразно неговия обхват и включва наблюдение, анализ и оценка относно наличието на системни проблеми. Този вид мониторинг следва да се извършва от дирекция от специализираната администрация на Министерския съвет. Вторият вид мониторинг - на сключените концесионни договори се извършва от министрите и кметовете на общини - всеки относно сключените от него концесионни договори. С наредбата са определени обхватът на мониторинга и редът за неговото извършване, както и последиците от него.  С наредбата е определен и обхватът на контрола, който се извършва от Агенцията за приватизация и следприватизационен контрол. Контролът е външен и независим, и обхваща изпълнението на определени концесионни договори. Контролът може да включва извършването както на планови проверки по план, одобрен от Министерския съвет, така и извънредни проверки по възлагане от Координационния съвет по концесиите.  Одобряването на тарифа за таксите, които се събират в производства по глава шеста от ЗК произтича от чл. 158, ал. 3, т. 4 и от § 6. т. 3 от ПЗР на ЗК. Целта на одобряване на тарифата е да се гарантира възможността за обжалване на процедурите за определяне на концесионер и да се покриват разходите на компетентните органи, направени в съответните производства. Запазва се досегашния размер на таксите, събирани за производства по жалби срещу актове по процедури за определяне на концесионер над европейския праг в размер 1700 лв. Не е предвидено диференциране на таксите според вида на концесията, както е понастоящем, тъй като времето за извършване на проучването по жалбата, съответно - за постановяване на акт по нея, не е обвързано с вида (с или без трансграничен интерес) и със сложността на концесията, а сложността на концесията не е обвързана със стойността на концесията. По отношение на таксите, събирани от Върховния административен съд. размерът им ще се определя в размер 50 на сто от таксите, събирани от Комисията за защита на конкуренцията, аналогично на производствата по обжалване по реда на Закона за обществените поръчки.  Наредбата и тарифата ще влязат в сила от датата на обнародване на постановлението в Държавен вестник.  С постановлението се отменят три нормативни акта с отпаднало правно основание, доколкото в тях се засягат правоотношения, свързани с концесии и публично-частно партньорство, а именно: Правилника за прилагане на Закона за концесиите (обн., ДВ, бр. 54 от 2006 г., попр., бр. 59 от 2006 г., изм., бр. 84 от 2007 г., бр. 3 от 2010 г., изм. и доп., бр. 21 от 2011 г.); Правилника за прилагане на Закона за публично-частното партньорство и Наредбата за условията и реда за планиране и критериите за включване на проекти за публично-частно партньорство в оперативния план и в програмата за реализация на общинския план за развитие.  С постановлението се изменят или изменят и допълват над 20 нормативни акта, приети от Министерския съвет, с цел привеждането им в съответствие с разпоредбите на Закона за концесиите.   ", "date": "2018.08.15", "title": "348 лева ще е линията на бедност през 2019 г., решиха министрите "}
{"url": "http://epicenter.bg/article/Borisov--Po-nikakav-nachin-ne-sam-delil-nito-kmetovete--nito-gradovete--nito-grazhdanite/161350/2/0", "text": "„Каквото обещахме миналата година, го изпълнихме. Антимовото крило е направено както трябва“. Това заяви министър-председателят Бойко Борисов по време на посещението му в Троянския манастир.   Премиерът разгледа древното Антимово крило, което беше ремонтирано и реставрирано с отпуснатите от правителството 500 000 лева.   „Ще продължим с повече усърдие да изграждаме и да помагаме на Светата Църква“, каза още министър-председателят и честити на всички църковния празник Успение на Пресвета Богородица.   Премиерът допълни, че правителството помага и на общините, като даде пример с Троян. „По никакъв начин не съм делил нито кметовете, нито градовете, нито гражданите“, категоричен беше Борисов.  ", "date": "2018.08.15", "title": "Борисов: По никакъв начин не съм делил нито кметовете, нито градовете, нито гражданите (снимки)"}
{"url": "http://epicenter.bg/article/Kaloyan-Pargov--Upravlenieto-na-GERB-v-Sofiya-zapochva-da-se-amortizira/161362/2/0", "text": "Управлението на ГЕРБ в София започва да се амортизира, градът има нужда от съвсем друга посока на развитие. Това каза в предаването „Добър ден“ на Радио „Фокус“ председателят на групата на БСП в Столичния общински съвет Калоян Паргов в коментар за пътните ремонти в столицата. Той каза още, че често пъти се налага обекти да се „доремонтират“ и попита каква е тази инспекция, която е допуснала ремонт на ремонта.   Паргов сравни сумата за ремонта на пешеходната зона „Граф Игнатиев“ с тази за построяването на един километър магистрала и изложи пример. “За един ремонт на „Граф Игнатиев“, за една пешеходна зона ще дадем 25 млн. лв., която може би има километър и нещо. Ако направим съпоставка с една магистрала, излиза, че пешеходната зона на „Граф Игнатиев“ ще ни излезе по-скъпо от километър магистрала. А тези пари можеха да бъдат дадени за строителство например на десет нови детски градини. В момента 4 000 родители са в патова ситуация, не знаейки в кое заведение за дневно отглеждане ще бъдат настанени децата им. Ако километър магистрала, според министър Нанков, строим за 3,5 млн. до 7 млн. евро, една пешеходна зона каквато е „Граф Игнатиев“ струва 25 млн. лв. Очевидно, че нещо не е както трябва“, коментира той.   Време е да се обърне внимание на инфраструктурата в крайните квартали, а не да се правят ремонти единствено в централната градска част, каза още Паргов.  ", "date": "2018.08.15", "title": "Калоян Паргов: Управлението на ГЕРБ в София започва да се амортизира"}
{"url": "http://epicenter.bg/article/Plemennikat-na-Areta--Tya-poluchava-paliativni-grizhi--no-vyarvame--che-mozhe-da-se-prebori/161338/10/100", "text": "В началото на седмицата семеен приятел разпространи неприятната новина, че Кралицата на соул музиката Арета Френклин е на смъртно легло.   Сега племенникът ѝ Тим Франклин (60) уточни, че за нея се полагат   в Детройт. Той обясни, че \"семейството ѝ е там с нея\" и добави:    По непотвърдена информация 76-годишната Франклин в момента  . Тя се бори с рака от няколко години.   , каза Тим пред Radar -   Арета знаела, че феновете ѝ са притеснени и  .   \", разказа Тим Франклин пред \"Пийпъл\", цитиран от Дир.бг   допълни той.", "date": "2018.08.15", "title": "Племенникът на Арета: Тя получава палиативни грижи, но вярваме, че може да се пребори"}
{"url": "http://epicenter.bg/article/Britanski-medii--Melaniya-shte-bie-shuta-na-Tramp-sled-kraya-na-mandata-mu/161347/10/99", "text": "Разводът на първото семейство на САЩ е въпрос на време, написа британският в. Сън, цитиран от Новини.бг Лондонският таблоид предположи, че Мелания Тръмп ще се разведе с президента на САЩ Доналд Тръмп най-късно на 21 януари 2025 г. \"Тогава изтичат двата мандата на държавния глава, които му се полагат по Конституция. Раздялата може може да стане и след 3 ноември 2018 г., ако Тръмп след изборите не остане в Белия дом\", пише още изданието.  \"Мелания е типична източноевропейска златотърсачка. Тя вече постигна повечето си цели в живота и ще може да се удадете на заслужен отдих след развода, като получи огромно обезщетение\", допълни Сън, наливайки масло в огъня на спекулациите.", "date": "2018.08.15", "title": "Британски медии: Мелания ще бие шута на Тръмп след края на мандата му"}
{"url": "http://epicenter.bg/article/Kolinda-Grabar-izkopira-toalet-na-Melaniya-Tramp--Snimki-/161349/10/84", "text": "След Световното първенство по футбол в Русия мнозина научиха името на президента на Хърватия - Колинда Грабар-Китарович. Дамата спечели симпатии с непринуденото си и сърдечно поведение на трибуните и на финала на Мондиал 2018. Тогава дъжд се изля над главата й и макар че остана без чадър дълго време, това не помрачи настроението на блондинката.   През последните дни медиите обръщат голямо внимание на облеклото на Колинда. Тя се появи със светлосин костюм от две части - рокля и сако, като обувките бяха в същия цвят.   Направи впечатление, че тоалетът много наподобява този, с който  азлика има само в ръкавите на сакото и яката му.   Президентът на Хърватия нямаше и ръкавици на ръцете си.  Източник: woman.bg", "date": "2018.08.15", "title": "Колинда Грабар изкопира тоалет на Мелания Тръмп "}
{"url": "http://epicenter.bg/article/Dimitar-Rachkov-i-Mariya-Ignatova-prekarvat-pochivkata-si-zaedno-v-Toskana/161355/10/100", "text": "ТВ продуцентът Магърдич Халваджиян публикува любопитна случка от ваканцията си. На кадъра Димитър Рачков и бившата му половинка Мария Игнатова седят на една маса, пише Дир.бг \r\n \r\n Колегите от \"Нова\" отново се събраха като в добрите стари времена. Гала и Стефан, Мария Игнатова, Димитър Рачков, Ани Халваджиян с приятеля си, Бебо, Алекс, Кремена и Маги са заминали заедно за Тоскана. Преди семейството на продуцента всяка година прекарваше лятната си ваканция с Рачков и Игнатова.   Двойката е разделена повече от година. През май месец колегите в \"Господари на ефира\" бяха забелязани заедно на парти. Появи се снимка, на която седят на една маса в нощен клуб. В компанията бе и бившият съпруг на Мария - Петко Димитров, с настоящата си съпруга Яна.", "date": "2018.08.15", "title": "Димитър Рачков и Мария Игнатова прекарват отпуската си заедно в Тоскана"}
{"url": "http://epicenter.bg/article/Bakingamskiyat-dvorets-razrabotva-plan-za-ogranichavane-na-mediynite-izyavi-na-Tomas-Markal/161359/10/99", "text": "Изглежда, че скандалите около Меган Маркъл нямат край. Най-често провокациите идват не от другаде, а от семейството й и по-специално от баща й.   В последните седмици ситуацията излиза извън контрол и се превръща в истинско главоболие - не само за херцогинята на Съсекс, а и за останалата част от кралското семейство. Според източници близки до двореца Кенсингтън тяхното търпение вече свършва и самата кралица е готова да се намеси.  Говори се, че двореца вече са проведени няколко срещи, на които са били обсъдени възможните начини за решаване на проблема със семейството на кралската снаха. Резултатът от тях е изработването на три варианта за „спасение” на Меган от баща й.   което да сложи край на скандалните му изцепки.  Вторият сценарии е почти идентичен, но    Е, третият вариант, разработен от кралското семейство, ще се окаже най-труден за Томас Маркъл, но в същото време ще е и най-ефективният. Според него просто    Според източници от Бъкингамския дворец самата Меган е „дълбоко ранена” от факта, че ситуацията се влошава. Все пак тя получава подкрепа от Кейт Мидълтън, които въпреки натоварения си график намира време да окаже подкрепа на холивдуската актриса.   Източник: Блиц", "date": "2018.08.15", "title": "Бъкингамският дворец разработва план за ограничаване на медийните изяви на Томас Маркъл"}
{"url": "http://epicenter.bg/article/Rachkov-potvardi--S-Mariya-Ignatova-sme-zaedno-/161375/10/100", "text": "Мария Игнатова и Димитър Рачков се събраха. Новината разкри Маги Халваджиян, който първи пусна в интернет профила си снимка, на която ясно се вижда как един срещу друг освен родата му, Гала и Стефан седят Рачков и Игнатова.  „Да, заедно сме с Мария в Италия!“, сподели и самият Рачков, който видимо грее от щастие, че двамата са отново заедно, пише в. „България Днес“.  „Този път намирисва на сватба“, коментират приятели близки до двойката.   Преди година Рачков обяви в официално писмо до медиите, че се разделят с Мария, без да назове причина. Продуцентът Джуди Халваджиян не можел да се примири с публичната раздяла, която била негативна реклама за ‚Господари на ефира“. Той не губил и секунда и започнал да обработва Митко да прибере любимата си обратно. Не се отказвал да го води в чужбина само и само да може двамата спокойно да обсъдят създалата се ситуация. ", "date": "2018.08.15", "title": "Рачков потвърди: С Мария Игнатова сме заедно!"}
{"url": "http://epicenter.bg/article/Snimka-na-sinovete-na-Lenan-i-Makkartni-shokira-fenove-na--Biytals--po-tsyal-svyat/161390/10/100", "text": "Най-обикновена снимка на двама мъже на средна възраст шокира феновете на „Бийтълс” по целия свят в началото на седмицата. Причината – кадърът е съвсем пресен, а на нея са Ленън и Маккартни.   Това всъщност не е толкова невероятно, защото става дума за синовете на Джон Ленън и Пол Маккартни, може би най-великият творчески екип в историята на популярната музика. \r\n   \r\n 42-годишният Шон Оно Ленън и 40-годишният Джеймс Маккартни също се занимават с музика, макар да не се ползват с чак толкова голяма известност. \r\n   \r\n Това, че Шон и Джеймс са „одрали кожата” на своите бащи, вероятно всъщност не е чак такава изненада. В същото време, публикацията в „Инстаграм” идва на фона на нова вълна от носталгия по „Бийтълс”.   Сър Пол Маккартни през юли специално премина през култовата зебра на ул. „Аби Роуд” в Лондон – така добре позната от корицата на едноименния албум на бандата от преди 49 години.", "date": "2018.08.15", "title": "Снимка на синовете на Ленън и Маккартни шокира фенове на „Бийтълс” по цял свят"}
{"url": "http://epicenter.bg/article/Unikalna-izlozhba-na--Zlatnite-momicheta--se-otkriva-na-21-i-avgust-v-Sofiya/161351/8/0", "text": "Между 10-и и 16-и септември България ще събере най-талантливите състезателки по художествена гимнастика за най-значимото състезание в спорта. Поводът е Световното първенство по художествена гимнастика, което ще се проведе в зала „Арена Армеец“ тази есен.     Само няколко седмици преди началото на едно от големите спортни събития в света за годината, в София ще се открие уникална изложба, посветена на „Златните момичета“. Всички кадри ще представят последните години на художествената гимнастика и ще поставят акцент върху момичетата, които от 10 септември ще се борят за медалите в София.   „С тази изложба желаем да доближим всички хора до нашия спорт и да представим настоящия отбор. Нека всеки, който още не е идвал на състезание да мине през изложбата и после, сигурна съм, ще му се прииска да дойде в залата и да подкрепи тези прекрасни момичета“, споделя Илиана Раева президент на БФХГ, която ще присъства на откриването на 21-и август.   Освен кадрите на БФХГ, ще има и фотографии на Fibank, които са част от благотворителен календар на банката с момичетата от Националния отбор по художествена гимнастика.   Официалното откриване на изложбата ще се проведе на 21-и август от 12:30 часа в градската градина до Народния театър. Всеки който иска да се види на живо с националните отбори на България и техните треньори, посланика на Световното - Мария Петрова, талисмана на Световното - Радина Филипова, Росина Атанасова, генерален секретар на БФХГидиректорът на националните отбори Деспа Кателиева е добре дошъл в 12:30 часа в градската градина.   Изложбата се осъществява с подкрепата на Столична община, Министерство на младежта и спорта, Министерство на туризма, Fibank, Petrol, Vivacom, ДъндиПрешъсМеталс, Български спортен тотализатор и Mall Serdika.  ", "date": "2018.08.15", "title": "Уникална изложба на „Златните момичета“ се открива на 21-и август в София"}
{"url": "http://epicenter.bg/article/Mihael-Shumaher-shte-prodalzhi-vazstanovyavaneto-si-v-Mayorka/161379/8/0", "text": "\r\n Михаел Шумахер ще бъде преместен от имота си в Швейцария в такъв в Майорка, информира illustre.ch, цитиран от Блиц. Според изданието съпругата на Шуми – Корина, наскоро е купила на испанския остров имение за 30 милиона евро. \r\n   \r\n Малкият семеен рай, който е достатъчно отдалечен от останалите къщи в района, има сериозна охрана. Това не е непознато явление за съседите на имота, тъй като до момента палатът е бил собственост на боса на Реал (Мадрид) – Флорентино Перес. \r\n   \r\n Както е известно, вече пет години няма никакви новини за състоянието на Михаел Шумахер, който претърпя няколко операции на главата след ужасяващо падане докато караше ски във френския курорт Мирабел. На 3 януари Шуми ще отпразнува своя 50-и рожден ден. \r\n \r\n „Официално мога да потвърдя, че Михаел Шумахер ще стане жител на нашата общност. Вече всичко е готово за пристигането му“, разкри Катя Роуарч – кметът на курорта Андрач на остров Майорка. \r\n   \r\n Островната полиция също е уведомена за пристигането на известния германец и семейството му. За момента няма яснота дали това ще бъде постоянен дом за Шумахер или престоят му на Балеарските острови ще бъде временен. \r\n \r\n \r\n \r\n \r\n", "date": "2018.08.15", "title": "Михаел Шумахер ще продължи възстановяването си в Майорка"}
{"url": "http://epicenter.bg/article/Putin-gotov-da-se-sreshtne-s-lidera-na-Severna-Koreya-Kim-Chen-un/161321/7/0", "text": "  Путин заявява това в телеграма до Ким по случай отбелязваното на 15 август освобождение на двете Кореи през Втората световна война. \"Готов съм да се срещна с Вас в най-скоро време за обсъждане на актуални въпроси от двустранните отношения и важни регионални въпроси\", се казва в телеграмата.   В нея Путин заявява още, че отношенията между Русия и КНДР са с \"приятелски и конструктивен характер\" и изразява увереност, че Москва и Пхенян ще могат \"да развиват взаимноизгодно сътрудничество, включително осъществяване на тристранни програми с участието на Русия, КНДР и Република Корея\".   По-рано Путин отправи покана към Ким да посети Русия. Според руския президент лидерът на КНДР може да дойде на Източния икономически форум през септември във Владивосток, но може да направи и отделна визита.", "date": "2018.08.15", "title": "Путин готов да се срещне с лидера на Северна Корея Ким Чен-ун"}
{"url": "http://epicenter.bg/article/Turtsiya-ryazko-povishi-mitata-varhu-vnosni-stoki-ot-SASht/161327/7/0", "text": "Турция рязко повиши митата върху някои внасяни стоки от САЩ. В това число са пътнически автомобили, алкохол и тютюн, съобщи турският държавен  вестник,  предаде БНР .   С указ, подписан от президента Реджеп Ердоган, се вдига със 120 процента митото върху автомобилите, със 140 на сто - върху алкохолните напитки, с 60 на сто - върху тютюна на листа.   Увеличават се също митата върху козметиката, ориза и въглищата.   Мярката е в отговор на американското решение за вдигане на митата върху вноса на алуминий и стомана от Турция.  ", "date": "2018.08.15", "title": "Турция рязко повиши митата върху вносни стоки от САЩ"}
{"url": "http://epicenter.bg/article/Ne-se-potvarzhdava-informatsiyata-za-otselyal-balgarski-shofyor-ot-tragediyata-v-Genua--VIDEO--/161330/7/0", "text": "Информацията за оцелял по чудо български тираджия при срутването на мост в Генуа не се потвърждава от големите медии в Италия. Това посочи генералният ни консул в Милано Росен Руфев пред бТВ.  По думите му случката е повече в сферата на фантастиката. „Такава височина, падане с камион ми се струва невъзможно да стане подобно чудо”, посочи той.  До момента няма данни за пострадали български граждани.  „Надяваме се да не се потвърдят такива опасения. Броят на загиналите може да скочи до 35. Евакуирани са около 400 души от зоната на инцидента. Смята се, че останалата част от моста не е достатъчно устойчива. 16 души са в болница”, обобщи данните до момента Руфев.  Той добави, че българската общност в района е няколко хиляди души, като доста от тях са сезонни работници.  По думите на консула ни вероятно мостът не е бил проектиран за толкова интензивен трафик.  Съоръжението е строено през 60-те години и фирмата, която го поддържа съобщи, че не е имало данни да е опасно или да е имало риск за неговата цялост.  ", "date": "2018.08.15", "title": "Не се потвърждава информацията за оцелял български шофьор от трагедията в Генуа (ВИДЕО) "}
{"url": "http://epicenter.bg/article/Panos-Kamenos-blagodari-na-turskiya-si-kolega-za-osvobozhdavaneto-na-dvamata-gratski-voennosluzheshti-/161337/7/0", "text": "Министърът на отбраната на Гърция и лидер на „Независими гърци“ - младшия партньор в управляващата коалиция, Панос Каменос, е телефонирал на турския си колега Хулуси Акар, за да му благодари за освобождаването на двамата военнослужещи на Атина, съобщава електронното издание на гръцкия вестник Kathimerini. В рамките на разговора Каменос е поканил Акар да посети Гърция, предава Агенция \"Фокус\".  „Това е страхотен ден за нашата родина“, подчерта Каменос пред репортери, визирайки датата 15 август, на която православните християни отбелязват празника Успение Богородично. На същия ден през 1940 г. край остров Тинос италиански кораб торпелира гръцки военен плавателен съд. „Надявам се, че освобождаването им ... ще се превърне в нов ден и за гръцко-турските отношения. Можем да живеем заедно в мир, в полза и на двата народа\", допълни Каменос.  Двама гръцки войници, освободени след месеци, прекарани в турски затвор в Одрин, се върнаха в родината си в ранните часове на деня. Решението за освобождаването им бе неочаквано, подчертават от редакцията.  Военнослужещите- лейтенант Ангелос Миретодис и сержант Димитрис Куклацис - бяха посрещнати лично от Каменос, от началника на щаба на Въоръжените сили на Гърция и от почетна гвардия. Те кацнаха на летището в северния пристанищен град Солун в три часа сутринта.  „Всичко, което искам да кажа, е благодаря\", бяха първите думи на Митредодис пред репортери след завръщането в страната му.  Двамата войници бяха арестувани на 1 март за незаконно влизане на територията на Турция след пресичането на силно милитаризираната сухопътна граница. В последвалите месеци Гърция апелираше категорично за освобождаването им, като подчертаваше, че навлизането им на турска земя е станало случайно заради лошите метеорологични условия, довели до дезориентацията на военнослужещите, патрулирали в района.  ", "date": "2018.08.15", "title": "Панос Каменос благодари на турския си колега за освобождаването на двамата гръцки военнослужещи "}
{"url": "http://epicenter.bg/article/Turski-sad-za-poreden-pat-otkaza-da-osvobodi-ot-domashen-arest-pastora-ot-SASht-Endryu-Bransan-/161352/7/0", "text": "Втори състав на Съда за тежки престъпления в Измир отхвърли молбата за промяна на мярката за неотклонение на задържания американски пастор Ендрю Крейг Брънсън, пише вестник „Джумхуриет”, цитиран от Агенция \"Фокус\".  Адвокатът му Исмаил Джем Халавурт оповести съдебното решение, потвърждаващо запазването на мярката „домашен арест с подписка”. Вчера той е пледирал неговият довереник да бъде освободен от домашния арест и да може да пътува зад граница.  Обвинението срещу Брънсън е за „извършване на престъпление в името на Кюрдската работническа партия (ПКК) и т.нар. Терористична организация на гюленистите/Паралелна държавна структура (ФЕТО/ПДС)”. Прокуратурата иска налагане на наказание затвор до 35 години.  Същият Втори състав на Съда за тежки престъпления отхвърли подобно искане за промяна на мярката за неотклонение на 30 юли. Сегашното повторно решение ще бъде обжалвано пред по-висша инстанция – Трети състав на Съда за тежка престъпление пак в Измир.  „Обвинителният акт, който се основава само на твърденията на лъжливи свидетели, изначално е мъртво роден. С подобен обвинителен акт и тези „доказателства” не е възможно да бъдат ограничавани правата и свободите на моя довереник”, аргументира се адвокат Исмаил Джем Халавурт, цитиран от „Джумхуриет”.  Припомняме, че арестът на пастор Брансън е една от причините за рязко влошените отношения между Вашингтон и Анкара. Президентът Доналд Тръмп наложи по-високи мита за вноса на алуминий и стомана от Турция до 20% и 50%, съответно. Това предизвика рязко падане на турската лира.  В отговор турският държавен глава обяви, че страната ще „бойкотира“ американските електронни стоки, вдигна със 120 % митото върху автомобилите, със 140 на сто - върху алкохолните напитки, с 60 на сто - върху тютюна на листа, внос от САЩ и призова народа да сменя чуждестранната си валута в турски лири.  В рамките само на ден миналия петък турската лира загуби 19% от стойността си, а десетки обменни бюра в мегаполиса Истанбул затвориха врати или обменяха до 100 долара, защото нямат наличности на местната валута.  ", "date": "2018.08.15", "title": "Турски съд за пореден път отказа да освободи от домашен арест пастора от САЩ Ендрю Брънсън "}
{"url": "http://epicenter.bg/article/Skandal--Katolicheski-sveshtenitsi-v-SASht-nasilvali-seksualno-nad-1000-detsa-/161358/7/0", "text": "Свещеници са насилвали сексуално повече от 1000 деца. Тези констатации показа доклад за католическата църква в Съединените щати,  .  В мащабен скандал е въвлечена католическата църква в щата Пенсилвания. Смята се, че стотици свещеници са извършвали сексуално насилие над повече от 1000 деца от 40-те години на миналия век досега, а висши служители в църквата, включително действащият архиепископ на Вашингтон са прикривали техните деяния. Това стана ясно от решението на съдебните заседатели, които разглеждаха делото.  Реалният брой на малтретираните деца може да е и много по-голям, тъй като част от църковните документи са били изгубени, а жертвите се страхуваха да свидетелстват, записаха заседателите мотивите към своето решение.  Съдебните заседатели обвиняват кардинал Доналд Вюрл, който ръководи католическата църква във Вашингтон, че е съучаствал, като е прикривал злоупотребите на свещениците, когато е бил епископ на Питсбърг.  Повечето от жертвите в Пенсилвания са момчета, но не липсват и момичета. Злоупотребите са включвали изключително груби и грозни изнасилвания.  ", "date": "2018.08.15", "title": "Скандал! Католически свещеници в САЩ насилвали сексуално над 1000 деца "}
{"url": "http://epicenter.bg/article/Mariya-Zaharova--SASht-ne-se-spraviha-s-rolyata-na-Supermen-v-razreshavaneto-na-mezhdunarodnite-konflikti-/161360/7/97", "text": "Подчертавайки своята изключителност, САЩ не успяха да се справят с ролята на Супермен в разрешаването на международните конфликти. Това заяви говорителят на Министерството на външните работи на Руската федерация Мария Захарова в реч пред младежкия образователен форум „БалтАртек\" в Светлогорск, предават TACC и Агенция \"Фокус\".  Съгласно думите й, страните биха могли да подкрепят концепцията за изключителността на САЩ, ако Вашингтон „реално можеше да допринесе за стабилността в този свят, като засили сигурността, помири държавите, предотвратява и потушава новите конфликти\".  \"Кой би бил против? Това е огромна политическа, финансова, морална отговорност. Да бъдеш този Супермен, който идва на помощ, оказва я и си отива. Но по някаква причина САЩ не се справиха с тази роля“, коментира руският дипломат.  Захарова подчерта: „Тъкмо обратното, конфликтите станаха още повече, още по-мащабни. Макар мнозина да разчитаха на САЩ“.  ", "date": "2018.08.15", "title": "Мария Захарова: САЩ не се справиха с ролята на Супермен в разрешаването на международните конфликти "}
{"url": "http://epicenter.bg/article/Salih-Hater--britanski-grazhdanin--ot-sudanski-proizhod-e-napadatelyat-ot-London/161361/7/0", "text": "Британските власти официално съобщиха името на мъжа, който вчера се вряза с автомобила си в защитните заграждания на парламента в Лондон, ранявайки трима души. Това е 29-годишният Салих Хатер, британски гражданин, от судански произход, предаде БНР.   Хатер все още е в полицейски участък в Южен Лондон, където е разпитван. Междувременно полицията продължава да претърсва три адреса в Бирмингам и Нотингам в рамките на разследването, което бе поето от Отдела за борба с тероризма. Салих Хатер не е познат на тайните служби, но за него има информация в полицията в Бирмингам, където е живял.   Скотланд ярд продължава да разследва инцидента като терористичен акт.   Салих Хатер е пристигнал в Лондон от Бирмингам през нощта в понеделник срещу вторник, като е прекарал часове на различни места преди да се вреже с колата си в защитните бариери пред парламента.   Трима души – пешеходци и велосипедисти – бяха ранени, двама постъпиха в болница, но по-късно бяха изписани.   Политиците дадоха висока оценка на полицията за бързата реакция и за минималния брой на пострадалите.  ", "date": "2018.08.15", "title": "Салих Хатер, британски гражданин, от судански произход е нападателят от Лондон"}
{"url": "http://epicenter.bg/article/Kopie-na-Donald-Tramp--quot-ozhivya-quot--pri-madam-Tyuso-v-Berlin/161374/7/0", "text": "Музеят на мадам Тюсо в Берлин представи най-новата си атракция - живо копие на американския президент Тръмп, боксиращ изображение на германския канцлер Ангела Меркел, поставено върху боксова круша, предава Ройтерс, цитиран от Нова.тв   За разлика от останалите восъчни фигури в музея, движещият се Тръмп е превъплътен от актьор, който носи силиконова маска, точно копие на милиардера. Боксовият сеанс се провежда под звуците на парчето \"Money, Money, Money\" на шведската група \"Абба\".   Мерките на Тръмп бяха взети през 1997 година за нюйоркския клон на музея на мадам Тюсо, когато той е бил предприемач в строителния бизнес.   А за изработването на силиконовата му маска за берлинския музей, която е с истинска човешка коса, са били нужни два месеца и уменията на девет души, специалисти в бранша. ", "date": "2018.08.15", "title": "Копие на Тръмп \"нападна\" Меркел при мадам Тюсо в Берлин"}
{"url": "http://epicenter.bg/article/Ima-opasnost-za-padane-na-ostanalata-chast-ot-mosta-v-Genua/161378/7/0", "text": "Има опасност останалата част от моста в Генуа да падне.   Управителят на област Лигурия Джовани Тоти и кметът на Генуа Марко Бучи казаха, че може да се наложи сградите под моста на улица „Валтер Филак” да бъдат съборени, защото има вероятност виадукта да бъде разрушен, съобщи БНР. В момента се търси алтернатива за 311 семейства.   Главният прокурор на Генуа Франческо Коци след оглед на мястото на трагедията каза, „че тя се дължи на човешка грешка, а не на фаталност”. Той обясни, че разследването за множествено убийство и причинено бедствие събира всички данни, включително от проектирането, строежа и поддръжката на съоръжението, дори анализ от преди шест години, в който се казва, че мостът е щял да падне в рамките на 10 години. По думите на прокурор Коци, разследването трябва да установи дали това твърдение е от експерти или плод на политическа полемика.   Концесионерът „Аутостраде пер Италия”, съобщи , че мостът е бил поддържан по програма съобразно съответни проверки одобрена от министерството на транспорта.   .   От разпознатите до сега фигурират имена на жители на Генуа и околността. Ранените при пропадането на 100-метровия участък на моста \"Моранди\" са 15, от които в тежко състояние са 12 души. Издирват се 15 души.   По време на спасителните дейности през нощта бяха открити трима загинали. Тези операции продължават, защото под тежките отломки има затрупани автомобили и надеждата е да има оцелели.   Поради сложността на ситуацията определена по системата като след земетресение, ще бъде поискано извънредно положение.   Министърът на транспорта Данило Тонинели каза, че за решаване проблема с автомобилния трафик, ще бъдат ползвани средства от фонда на Гражданска защита. Той смята да поиска оставката на ръководството на концесионера „Аутостраде пер Италия”, както и да се вземат строги мерки относно поддръжката на пътищата. Тонинели, както вицепремиерите Луиджи Ди Майо и Матео Салвини ще дойдат в Генуа. От вчера тук е премиерът Джузепе Конте, който посети ранените в болницата „Сан Мартино”. Въпреки, че днес в Италия е официален празник, общопрактикуващи лекари отвориха своите кабинети за нуждаещите се граждани, за да не става натрупване в отделенията на Бърза помощ.      Това съобщи в предаването \"Преди всички\" генералният консул на България в Милано Росен Руфев. През изминалата нощ не е имало други обаждания от наши сънародници. Няма и постъпила информация от местните власти, които продължават да се борят с последиците от инцидента на място. Огромните железобетонни блокове се преместват много трудно. Спасителните операции по разчистване на терена и издирване на хора са продължили през цялата нощ благодарение на специално осветление.   Над 400 души са били евакуирани след инцидента заради риска от нови срутвания, посочи още Руфев. Евакуацията е засегнала 11 жилищни сгради.   Голяма част от загиналите все още не са идентифицирани, това ще стане до дни. Спасителните екипи все още се опитват да достигнат до автомобили и камиони, затиснати от огромните късове от падналия мост, разказа Росен Руфев.     Искрени съболезнования към президента и премиера на Италия и чрез тях - към близките и семействата на загиналите и пострадалите, изпратиха вчера държавният глава Румен Радев и министър-председателят Бойко Борисов.  ", "date": "2018.08.15", "title": "Има опасност за падане на останалата част от моста в Генуа"}
{"url": "http://epicenter.bg/article/--Edin-poyas--edin-pat-quot--s-polozhitelen-efekt-varhu-kitayskata-ikonomika-v-truden-za-Pekin-moment/161381/7/0", "text": "Приходите за китайския бизнес от сключени инженерни проекти в държавите от инициативата „Един пояс, един път“ (ЕПЕП) са се увеличили със 17.8 процента за първата половина на 2018 г., показват публикувани данни от Министерството на търговията. Това се случва на фона на сериозни икономически ограничения за Пекин, породени от администрацията на президента Тръмп.   Приходите на китайските компании от тези проекти възлизат на общо 38.95 милиарда щатски долара, което е 53.5 процента от общите приходи на страната, се казва в изявлението на министерството.   Китайските компании са подписали над 1900 нови инженерни проекта в 61 държави от инициативата “ЕПЕП” на обща стойност 47.79 милиарда щатски долара.   От министерството посочват също, че директните инвестиции на китайски фирми в страните от инициативата са се понижили с 15 процента и са били 7.68 милиарда щатски долара за същия период. Основните дестинации за директни инвестиции включват Сингапур, Лаос, Малайзия, Виетнам, Пакистан, Индонезия, Тайланд и Камбоджа.   Инициативата „Един пояс, един път“ помага на Китай и страните, включили се в нея, да постигнат по-голям консенсус по изграждането на инфраструктурата, което преди бе пречка за икономическото развитие на Азия. Тази година се навършват пет години от старта на инициативата, чиято цел е да насърчи съвместното развитие между страните-участнички.   В страните от Азия, Африка и Европа са необходими трилиони долари за пътища, железопътни линии, пристанища и електроцентрали. Парите и експертните познания на Китай могат да бъдат от голяма помощ за разпространение на богатство и просперитет.   Но инициативата има и стратегически елемент за регионалната сигурност. Един от мотивите на Китай е да засили стабилността на западния си фланг, като помага на страните от Централна Азия да просперират – по този начин Пекин се надява, че ще им попречи да се превърнат в огнища на ислямистки тероризъм.   Съседните ни страни от Западните Балкани също вече в пълна степен се възползват и участват в редица публично-частни партньорства с Китай. Съвсем наскоро стана ясно, че Сърбия ще получи 943 милиона евро от китайски инвеститори за изграждането на третата част от високоскоростна железница, свързваща Белград с Будапеща, което трябва да подобри транспортните комуникации между региона и останалата част от Европа.  ", "date": "2018.08.15", "title": "„Един пояс, един път\" с положителен ефект върху китайската икономика в труден за Пекин момент"}
{"url": "http://epicenter.bg/article/Hashim-Tachi--Ili-shte-postignem-evropeysko-reshenie-sas-Sarbiya--ili-nyama-da-ima-dogovor-/161391/7/51", "text": "Окончателният договор между Косово и Сърбия ще бъде европейски договор. Това ще бъде прието от Брюксел и от Вашингтон. И ще бъде финализирано с новата резолюция на Съвета за сигурност на ООН, която ще открие перспективата за Европейския съюз за Косово и Сърбия. Или ще се постигне едно европейско решение, с подкрепа от ЕС и САЩ, или няма да има договор, заяви президентът на Косово Хашим Тачи в интервю за сръбския ежедневник „Danas“, предава електронното издание на скопския вестник „Нова Македония“, цитирано от Агенция \"Фокус\".  Тачи добави, че като лидери със сръбския му колега Александър Вучич са отговорни за „благосъстоянието на нашите деца и бъдещите поколения“ и заяви, че заедно с него са готови да попречат на миналото „да блокира нашето бъдеще или да заплаши мира в нашия регион в следващите пет или петдесет години“.  „Сега трябва бързо да се придвижваме, за да добием членство в ЕС, НАТО и ООН. Диалогът със Сърбия, регионалното сътрудничество и помирението са ключови условия за постигане на тази цел. Комуникирам си с Вучич и съм готов да намеря решение, тъй като искам да видя Косово в НАТО и в ЕС колкото се може по-скоро. Ще бъда искрен, не мисля, че можем да стигнем там, ако не постигнем постоянна граница между нашите две държави. Трябва да имаме цялостно договорена демаркация на границата, за да не оставим някои отворени въпроси да станат повод за спорове в бъдеще. Моята цел не е етническа подялба, нито създаването на друга Република Сръбска на нашата територия. Моята цел е да се установи граница с дължина от 400 километра и този процес изисква творчески решения, които ще осигурят мир сега и в бъдеще“, заяви Тачи.  Според него, ако има воля между лидерите на Косово и Сърбия да се намерят креативни решения, ще се намери и начин да се даде възможност на хората в пограничните райони да се чувстват сигурни и да имат сигурно икономическо и политическо бъдеще.  „Сърбите в северно Косово, както и албанците в Прешевската долина, най-много са загрижени за работните места и икономиката. Кой ще инвестира в нашите страни, ако имаме отворени гранични въпроси, които остават неразрешени с десетилетия? Как ще попречим на нашите млади хора да емигрират, ако са изправени пред дискриминация или страх на всеки 10 или 20 години? Ако сега не изчистим нашите взаимоотношения, ние пропускаме възможността за следващото поколение или две да имат нормален живот“, поясни косовският президент.  Тачи добави и че сърбите в днешно време са интегрирани и не вижда причина хората в Щръбце, Грачаница или някое друг населено място да се страхуват от своето бъдеще в Косово.  „Окончателният договор между Прищина и Белград ще помогне за намаляване на заплахите на националистите и екстремистите от собствената им сръбска общност, които са надвиснали над главите им“, смята той.  Междувременно стана ясно, че британското правителство е категорично против идеята на Хашим Тачи за подялба на територии. Това увери дипломатическият представител на Лондон в Прищина Руари О'Конъл в интервю за местната телевизия Т7, цитирано от македонския телевизионен канал „Сител“.  „Границите се чертаят с думи, но се променят с куршуми“, предупреди О'Конъл, допълвайки, че промяната на границата между Косово и Сърбия би предизвикала и други прецеденти на Балканите.  Британският дипломат призна, че не вижда разлика между предложената от Тачи „корекция на границата“ и размяната на територии със Сърбия. Според О'Конъл, нормализиране на отношенията между Косово и Сърбия в момента няма, но те ще бъдат установени във финалната фаза на диалога и окончателния договор между двете страни.  ", "date": "2018.08.15", "title": "Хашим Тачи: Или ще постигнем европейско решение със Сърбия, или няма да има договор "}
{"url": "http://epicenter.bg/article/Britanski-iztrebiteli-sa-prehvanali-shest-ruski-bombardirovacha-nad-Cherno-more-/161394/7/0", "text": "Британските кралски Военновъздушни сили обявиха в сряда, че са прехванали шест руски бомбардировача, прелитащи близо до въздушното пространство на НАТО над Черно море, предава AFP, цитирана от Агенция \"Фокус\".  Изтребителите „Eurofighter Typhoon“ са излетели рано в понеделник от базата си в Румъния, след като руски фронтови бомбардировачи Су-24 са били забелязани във въздуха, обявиха от кралските ВВС в изявление.  В него се казва, че е имало „значителна руска въздушна активност през почти цялата нощ“.  Руските самолети в крайна сметка са се върнали към Кримския полуостров, допълват от британските сили.  Министърът на отбраната на Румъния Михай Фифор по-рано заяви, че подобни „провокации“ от Русия са се превърнали в „често явление“ през последните месеци.  ", "date": "2018.08.15", "title": "Британски изтребители са прехванали шест руски бомбардировача над Черно море "}
{"url": "http://epicenter.bg/article/Bozhidar-Bozhilov---poetat-na-lyubovnite-vaztorzi/161328/6/0", "text": "  1.  Втората половина на 20 век роди не само дузина ярки поети, белетристи и критици, без които не можем да си представим историята на новата българска литература, но излъчи ярки и неординерни характери и артистични натури. А какво по-прекрасно от това силният и впечатляващ талант да е подплатен с артистичност и остроумие? Редица от авторите от този период са много впечатляващи и като личности. Години наред, след като вече не са сред нас, те продължават да живеят в спомените на съвременниците си, на по-младите поколения с интересни случки, анекдоти, шеговити ситуации.   Една от тези ярки и колоритни фигури, без съмнение, е Божидар Божилов. Той беше натура изтъкана от противоречия, но и заредена с остроумие, рядко чувство за хумор и за провокиране на комично-шаржови ситуации, блестящ литератор, реализирал се в много литературни жанрове по категоричен начин. В литературната митология ще продължават да живеят десетки случаи, в които Божидар Божилов вплита и въвлича свои колеги – писатели и творци. Закачките му с Камен Калчев, Владимир Голев, Павел Вежинов и начеващи писатели, смешните и понякога дори притеснително глуповати ситуации, в които поставяше своите невинни „жертви“, години наред водеха до припадъци от смях публиката. Нека припомним един от най-ярките случаи – в средата на 60-те години на миналия век Божидар Божилов е член на редколегията на в. „Литературен фронт“. По традиция редколегията обсъжда основните материали – проблемна статия, разказ, цикъл стихотворения и пр. Често пъти повечето от членовете на редколегията не са чели предварително материалите. Божидар Божилов отива при Емилиян Станев, който завежда отдел „Белетристика“, и му казва: – Бай Емилияне, предлагам да включим в този брой разказ от младия белетрист Г. К. Кирилов, но да поканим автора и да го помолим да преработи разказа, като извади от него историята с кучето.  Емилиян Станев се съгласява, после Божидар Божилов обикаля и другите членове на редколегията, като ги подготвя по същия начин. Редколегията решава единодушно да бъде извикан Г. К. Кирилов и да премахне историята с кучето. Емилиян Станев приема младият автор и се провежда почти абсурден разговор. Големият писател казва на смутеният Г. К. Кирилов, че ще публикуват разказа, но без историята с кучето.   Младият автор благодари за честта, но мънка, че няма куче в историята. Класикът Емилиян Станев три пъти повтаря, че трябва да се преработи и след продължаващото мънкане на Г. К. Кирилов го изгонва. Клетият Г. К. Кирилов отива да се жалва при главния редактор Славчо Васев. Накрая интригата се разплита, извикват Б. Божилов на заседание на редколегията, но след кратка кавга случаят е приключен.  Десетки подобни истории озонират литературния живот почти до края на века. Малко преди да си отиде, Б. Божилов събра в отделна книга част от тези случаи и ги поднесе на публиката като хумористични разкази, но за съжаление там солта и пиперът, истинският и неподправен хумор, неочакваността на комичните ситуации се бяха поизгубили.  2.   Но нека поразсъждаваме и за сериозните страни от таланта на Божидар Божилов, който вярваше че истинската поезия е способна да спаси човека от атаките на бездуховността и отчуждението, на резигнацията и разрушителния скепсис. Тя показва пътя на съвременника към неговата социална и индивидуална хармония, приближава го до жадувания образ на истината и красотата. Едва ли поезията е панацеята срещу духовното разрушаване на човека, но тя поне предлага път за неговото емоционално съхранение.  Няколко десетилетия - от първата му лирическа книга “Трета класа”, до “Кентски шестстишия и други стихове”, не пресъхват изворите на емоционалния и романтичен патос на Б. Божилов. Той продължава да пише и оня плам, който изпълва ранните му творби, се отразява и в късните му стихотворения. За половин век изпод неговото перо излизат няколко десетки стихосбирки, пиеси, прозаични книги, творби за деца – продуктивност, на която би могло да се завиди. Тази плодовитост обаче е нож с две остриета. От една страна, тя е израз на поетическия темперамент на Б. Божилов, на неговия характер и натюрел, на природата на поетическото му светоусещане, за която като че ли са характерни излишествата, прекомерното разточителство със словото в процеса на една игра на настроения и внушения. Ала от друга страна, прекалената плодовитост фиксира нежеланието да се концентрира вниманието върху една тема, един проблем, едно състояние. Тя говори още и за липса на творческа самодисциплина, което нерядко отваря вратата за естетически непълноценното произведение, за имитацията. Между тези два полюса се движи поетът в своите лирически книги. И затова става възможно в стихосбирките му до силни и запомнящи се творби да стоят неизстрадани и невълнуващи стихове. Но и по-непълноценните в естетическо отношение стихотворения на поета ни позволяват да се докоснем до особеностите на неговия вътрешен свят. Чрез тях можем да видим цялата противоречивост на тоя свят, непрестанната борба, която се води в душата на лирическия герой.  3.  Поетическото развитие на Божидар Божилов е доста сложно и противоречиво. Не бихме сгрешили, ако кажем, че то има дори скокообразен характер. От книгата си “Стихотворения” (1948), която съдържа първите му зрели и носещи печата на оригиналното поетическо мислене стихове, до “Кентски шестстишия и други стихове” (1981) е изминат дълъг път на търсене истината за човека и света, в който той живее. Всяко стихотворение като че ли е доближавало поета до събирателния образ на истината, но никога тя не е била разкривана изцяло. Човекът си е оставал тайна. И ето тук се сблъскваме с първия парадокс в поезията на Б. Божилов – по своята най-дълбока и съкровена поетическа природа той е лирик, а стиховете му много често са изпълнени с драматично напрежение, с резки колизии и конфликти. Защо? Отговорът на тоя въпрос се крие в противоречивостта на човешкото битие, в противоречивостта на света. Лирикът иска да пресъздаде поетически тайната, наречена човек. Но човекът никога не е един и същ, доброто не може да се разбере без злото, любовта не може да се възприеме без омразата, животът не може да се изтълкува без смъртта. Така поетът, който иска да пише за нежността на влюбените, за неуловимата ефирност на вятъра, за ликуващото великолепие на природата, е принуден да приеме в своето творчество и драматичния, даже трагичен нюанс. Тогава любовта се разбира много по-широко, в доста по-разгърнат контекст. Тълкува се например като живот. Както е в стихотворението “Кръговрат”, публикувано в “Любовна лирика” (1981):  Наистина внушително и респектиращо е разнообразието от теми и мотиви, до които се докосва Б. Божилов в своята поезия. Какво ли няма да открием в лирическите му книги – от острополитическото, нерядко даже декларативно изведено внушение до импресионистичната картина, от пределно конкретното, предметно изображение до прекалено абстрактната, достигаща до енигматичност поетическа визия. А между това десетки и десетки настроения, състояния, емоции, които припламват и угасват между хората.   Несъмнено обаче едно нещо привлича най-силно поетическото внимание на Божидар Божилов. Това е темата за любовта, възприемана, разбира се, в необозримото й великолепие от нюанси и оттенъци. Може би преди всичко той разбира любовта като истина. Поезията трябва да подготви любовта на човека към истината, тя трябва да изобрази света не само такъв, какъвто е, но и да го покаже такъв, какъвто трябва да бъде. С една дума – внушава ни поетът, – поезията е в състояние да промени света в представите на отделния човек, както и чрез любовта отделният човек трябва да променя света.   Освен истина любовта е и хармония. Според поета тя е способна да възстанови нарушеното душевно равновесие на човека, да го изправи пред образа на красотата. Показвайки ни обаче любовта като хармония, поетът ни най-малко не е абстрактен и отвлечен в своето изображение. Зримо-конкретният му, предметен и релефно очертан стих ни прави съпричастни на въздишката на вятъра, движението на отнесения есенен лист, внушава ни силата и неизкушеността на любовното чувство, моралната чистота на приятелството, удовлетворението на дълга, екстаза на творческия миг и пр., и пр. Ето всъщност съвсем реалните, земни измерения на хармонията, до която ни доближава стихът на Божидар Божилов. И всичко това – пъстротата на битието, вътрешната противоречивост на човека в движението му към истината и хармонията, експлозивните емоционални натрупвания – поетът претворява с помощта на Словото. Колко вярно в тоя смисъл е финалното двустишие на едно негово стихотворение:  4.   Словото изгражда поетовия свят, който е емоционална корекция на действителния свят, художествена проекция на неговия естетически идеал.   Една от съществените особености в натюрела на Б. Божилов е непосредността и непринудеността на поетическите внушения. Един поглед, особено към последните стихосбирки на поета, ще ни покаже с каква лекота, спонтанност и естественост се разгъва лирическият сюжет. Изгражданите образи твърде често са ясни до лаконизъм, в тяхната тъкан рядко ще съзрем преднамереност и маниерничене. По-скоро някъде ще доловим недостатъчна емоционална уплътненост на образа, лекота и незадълбоченост на идеята, отколкото подправеност на поетическото внушение. Тази именно – нека я наречем така – простота и естественост на изказа е причина стихът да бъде обагрен от особено вътрешно просветление. Все по-често в стиха започва да господства съзерцанието, потапянето в бездните на спомена. Най-откроимо е това, може би, в кентските шестстишия от едноименната книга на поета. В техния изчистен и избистрен рисунък виждаме лирическата личност в момент на житейска и творческа равносметка:  Ето тази мелодична и носталгична просветленост на поетическото чувство, която ни показва копнежа на поета към хармонията и същевременно неговото съзнание за трудната й постижимост:  5.   Кентските шестстишия разкриват най-дълбоките черти от лирическата същност на Божидар Божилов – в тях можем да установим силните страни на неговата поезия, болезнената раздвоеност на духа му, която ражда нежността и копнението по красотата.   Разбира се, представата за поета само като безметежен и слънчев лирик, само като раздвояван от любовно-интимни чувства човек, би била дълбоко невярна и едностранчива. Божилов е автор на голям брой стихотворения с ярка политическа насоченост, трудно ще открием гореща тема от съвремието, на която той да не е откликвал с поезията си. Но дори в т.нар. интимно-любовна или изповедна лирика (доста разтегливо и подвеждащо определение) Б. Божилов е дълбоко социален. Дори само стихосбирка като “Американска тетрадка” (1976) е достатъчна, за да усетим как и в най-интимното преживяване поетът влага социален подтекст.   Какво е наистина поезията – универсално лекарство за духа или илюзия, втори живот или изкусен заместител на хармоничното? За Божидар Божилов тя е преди всичко надежда. Надежда, че човекът ще открие истинския път към хармонията и красотата, че ще се прероди поетически пред лицето на истината.   Лириката на този поет е изтъкана от противоречиви състояния, мъчително съмнение, раздвоение и конфликти и именно затова неин естетически бог, емоционално слънце е надеждата.", "date": "2018.08.15", "title": "Иван Гранитски за Божидар Божилов: Поетът на любовните възторзи"}
{"url": "http://epicenter.bg/article/Yoan-Leviev---edin-ot-velikolepnata-petorka/161331/6/0", "text": "    Йоан Левиев – още един ярък творец от великолепната пловдивска петорка. Заедно с Димитър Киров, Христо Стефанов, Георги Божилов-Слона, Енчо Пиронков, за няколко десетилетия те създават толкова мащабно и многообразно в жанрово и тематично отношение творчество, че е невъзможно да си представим историята на българското пластическо изкуство през втората половина на 20 век без сътвореното от тях. Най-разнообразни са превъплъщенията на таланта на Йоан Левиев още от ранните му творби – стенописи, фрески, сграфито, мозайки. Художникът разгръща своят монументален стил, търсейки не само декоративните ефекти, но много повече, разчитайки на вътрешното напрежение, експресията на внушението.   От самото начало той е под силното и благородно влияние на такива световни майстори на монументалната живопис като Диего Ривера, Давид Алфаро Сикейрос, Хосе Клементе Ороско. Но нашият автор много скоро създава свой собствен и неповторим оригинален стил. В мащабните му пана (нека посочим тук три работи в Пловдив - мозайката в подлеза на панаирното градче, фреската „Земята и човека“ във ВССИ „В. Коларов“, или уникалната фреска в библиотеката „Иван Вазов“) ще открием не само майсторско владеене на пространствените ракурси и скритите ефекти на линейната перспектива, но и раздвижена фактура, разчитаща на вглъбяване в психологическия план на персонажите, все по-голямо насищане на образите с подтекста на алюзията и пластическите метафори.   През годините Йоан Левиев често прибягва до сложна система от символи при сътворяването на редица свои тематични картини. Монументалната стилизация великолепно съчетава колажните елементи с композиционните акценти преди всичко по вертикалната ос. Впечатляващо е усилието на художника да постига все по-голяма пестеливост на атрибутите и въпреки това да засилва усещането за театралност, за особената знакова символика на декорите.   Много значим е приносът на Йоан Левиев за развитието на българския национален стил. Той твърде добре познава посланията на средновековната ни художествена традиция и нерядко прибягва до стилизацията на своите стенописи в духа на средновековната икона. Мащабните творби на Йоан Левиев ни поразяват със своята пространствена и колоритна ритмика, понякога дори и със своеобразните си музикални инвенции. Алегорията и многопластовата символика се засилват през времето в работите на Йоан Левиев. Достатъчно е да споменем тук работи като: „България“, „Зора над Пловдив“, фреската „Архитектурата“, триптиха „Робство“, „Апокалипсис, 23“, „Енигмата на славата“.   Дългогодишното лично приятелство и плодотворно творческо сътрудничество на великолепната петорка спомага за развитието и обособяването не само на индивидуалният стил на всеки от тях, но и създава особена аура на културния живот в Пловдив през втората половина на миналия век. Една великолепна творба на Йоан Левиев, изпълнена в масло със заглавие „Разговор на чаша кафе“, ни дава представа за тази особена атмосфера, сякаш наелектризирана с енергиите на съзерцанието, размишлението, творческия диалог. Тук виждаме не само прекрасната типизация на двата образа – портрета на Христо Стефанов, както и автопортрета на Йоан Левиев, но и многовековните културни пластове на Стария Пловдив. Йоан Левиев е психолог на човешката душа, той умее да изтръгне дори и от на пръв поглед неодухотворения детайл или подробност, вътрешния му глас, скритите послания на другата действителност. Той знае, че често пъти зад видимата фактура на нещата има много по-богат разнообразен и невероятен живот, чиито причудливи извивки той отразява – ту като драматични и съзерцателни състояния, ту като иронично-гротескови планове, ту като мащабно-героични внушения.   Дълбокото символно алегорично мислене на Йоан Левиев му позволява да открие безкрайни вътрешни обеми дори в миниатюрния пейзаж или рисунка, както и да открои нежния, деликатен, лирично извисен детайл в някое мащабно пано, мозайка или стенопис.     След три мъчителни години  в куполната гробница на изпитанията  премини през червената врата  Ще видиш образа на Светлината  възлизаща на златна колесница  теглена от седем дракони кристални  Свободен от телесната обвивка  и жалките ограничения на тленното  духът ти с трепет и благоговение  ще се отправи към звездата Сируис  Там те очакват мириадите на Вечността  кариатидите невидими на Пентаграма  Предците на неизброими поколения  превъплътени във сияещи фотони  диадемата искряща увенчават  на вселенската пулсираща Душа  Открехва дверите на необяснимото  духът премъдър на Залмоксис  и прозира тайното значение  на деветбуквието пресвещено  което името му определя  Учителят на Питагор е посветен  и знае  всичко е едно  03.07.2018 г. ", "date": "2018.08.15", "title": "Иван Гранитски за Йоан Левиев: Един от великолепната пловдивска петорка"}
{"url": "http://epicenter.bg/article/Izrael-vse-pak-shte-e-domakin-na--Evroviziya--ima-dogovorka-za-vnasyane-na-parichnata-garantsiya/161333/6/0", "text": "Израелското министерство на финансите и ръководството на обществената корпорацията за радио и телевизионно разпространение \"Кан\" са се договорили по въпроса за внасянето на 12 милиона евро като гаранция за провеждането на \"   \", съобщава в. \"Джерузалем пост\", цитиран от Дарик.    На тази дата изтича срокът, поставен от Европейския съюз за радио и телевизия, за внасянето на залога за провеждането на конкурса в  . \r\n \r\n \r\n \r\n Според изданието  е разрешило на \" \" да вземе кредит за внасянето на гаранцията, а правителството ще изплати сумата за сметка на \" \" в случай че корпорацията не съумее да я върне \" \".   Бюджетът на \" \" за \" 2019\" беше определен на 35 милиона евро, но в него не беше включена гаранцията, която първоначално трябваше да бъде внесена до 1 август. Срокът беше удължен с две седмици. \r\n \r\n \r\n \r\n се губи, ако конкурсът не бъде организиран от спечелилата го държава. обясни желанието си тя да бъде поета от държавата с това, че иначе би се наложило да уволни стотици сътрудници.   Победителка в тазгодишното издание на песенната надпревара в  стана представителката на Израел   с песента \" \". Затова страната получи правото да организира конкурса догодина. Проблемите обаче започнаха малко след това, когато премиерът  заяви, че домакин ще бъде  . Заради протести беше решено той да бъде организиран в друг град.", "date": "2018.08.15", "title": "Израел все пак ще е домакин на „Евровизия“, има договорка за внасяне на паричната гаранция"}
{"url": "http://epicenter.bg/article/Panko-Anchev--Ima-li-dnes-golemi-pisateli--/161342/6/0", "text": "Преобразуването на литературата и литературния живот от изкуство и обществена дейност от най-висш ранг в пазар на текстове и т. нар. „творческо писане” промени радикално функцията на писателя и премахна йерархията на естетическите ценности. Днес не е важно дали си талантлив, а дали се продаваш, дали те издават често или си осигурил да те превеждат в чужбина. Класациите са все за „най-продаван автор” и „най-продавани книги”. И само по инерция авторът е наричан „писател” и то защото това, което произвежда и го нарича текст, е все пак „нещо написано”. Престижът на литературата спадна както никога преди. Издават се толкова много книги, присъждат се стотици или дори хиляди награди, а за литература почти не се говори. Днес тя е най-обикновена и груба търговска дейност. Някои печелят от нея, но това са единствено тези, които уж „обективни” класации са ги обявявили за „най-издавани”, „най-продавани” и „най-превеждани”. Те са успели да получат благоволението на някои чужди фондации и за тяхна сметка криво-ляво препечелват добре за българския стандарт. Останалите задоволяват щестлавието си с надежди и се мъчат да устоят на несгодите. Обществото (да не говорим за държавата) отдавна не се интересува от литература и не говори за нея, просто защото няма нужда от нея. Пазарното общество е ревниво към себе си и не допуска да бъде разколебавано с морални норми, критерии за почтенност, нравствени терзания, размишления за смисъла на живота, с „малкия човек” или героят-спасител и водач на народа. Още по-малко да бъде съдено и осъждано за пороците и греховете.   А нали литературата е неговият най-строг и неподкупен съдник! Тя затова пресъздава живота, за да го променя, свидетелствайки за него и изразявайки обществените идеи и настроения. Литературата е форма на общественото и националното съзнание, национална идеология, обобщената представа на нацията за добро, красиво, грозно, нравствено и безнравствено, за истината. Нейна е задачата да учи хората как живеят, за да бъдат нравствено красиви, честни, добри, почтени, силни духом и състрадателни, да обичат и утвърждават любов навсякъде; да им напомня кое е позволено и кое не е. Когато литературата е натоварена с такова служение, тя е строга и неподкупна към себе си и обществото, прилага най-високите критерии за своята същност, отхвърля всичко, което не й е присъщо и което не е плод на талант и не е изкуство. Да си писател е трудно, но е и огромна, непосилна за мнозина отговорност. Истинският писателят е Божи избраник. Затова дарбата не може да бъде оценява като стока; измерителят й не е потребителската й стойност, защото не струва пари. Доказателството за дарба не са нито многото книги, хонорарите, многобройните продажби, наградите и преводите в чужбина. За пазара ценното не винаги е най-доброто, а най-търсеното, задоволяващото потребителския, а не естетическия вкус. Друго е необходимо, за да бъдеш голям или просто добър писател. Пазарът се превърна, колкото невроятно и ужасяващо да е, в главен и единствен критерий в оценката на творби, творчество и писатели. Днес той решава кои книги и кои писатели са необходими и отрежда кой да получи високи оценки, награди, отличия, признание. Затова бе убита критиката и отречени жанровете, свеждайки самата литература до най-обикновен текст – т. е. до механичното писане и подреждане на думите, до тяхното формално съжителство, в което допустимо да няма смисъл и идея или човешко чувство, картина на обществото, портрет на човешката душа. Стига само да се „продава”. Ако се продава, ще бъде заплатен. Всичко останало е досадно множество, което е длъжно да мисли само за себе си.   Няма национална литература, единен литературен процес, класика, творчески порив, съпреживяване, поука; всичко е позволено, щом се продава. Това е единственият закон на неолибералната естетика и неолибералното литературознание, нагло превзели българските университети и поразили съзнанието на младите българи, усетили в себе си литературни заложби и творчески пориви. За съжаление, неолибералното и постмодернистко разбиране за литература, творчество и писател е обсебило дори и тези, които уж отстояват други естетически критерии и служат не на пазара, а на естетическите стойности, живата литература, красотата. За тях пазарните принципи не се материализират в пари и продажби, а са се изродили в изграждането на полузатворени кръгове, в които похвалата, публичното представяне, рециталът, премиера на нова книга със задължителното елейно слово, рецензийката някъде в печата, грамота или дори художествена пластика от някой от безбройните конкурси са техните остойностени стремления към пазара.   Тези кръгове не са на естетическа основа, на еднакво разбиране на литературата и на писателското служение, а са приятелски, колегиални, дори идейно-политически, но не издигат преграда пред тези (май дори ги поощряват), които не умеят да пишат или просто са посредствени като талант и реализация. Достатъчно е симпатиите да са общи, както и апологиите и оплакванията. Общият плач от несправедливото разпределение на слава, награди и пари е също проява на този тип „естетика”. А големият писател?  Очевидно „голям писател” е категория от друго време. Възможно ли е тогава във време, в което не се говори за големи писатели, тях все пак да ги има?  Нали те би трябвало да са тези, които най-точно и пълно изразяват своето време, очертават границите му с миналото и бъдещето, създават социалния стил и изразяват и олицетворяват националната душа! Големият писател е, който определя същността на времето и задава линията на неговото развитие. Той е ориентир за самата литература и за авторите, живеещи и творящи заедно с него. Всички, волно или неволно, се равняват по величието на таланта му, ползват опита и следват примера му. Защото е вълшебник на словото, майстор в писането, законодател в художественото изображение и изграждането на характерите, художествените и социалните типове, в разрешаването на обществените проблеми и конфликти. Неговото творчество въплъщава обществения, природния и личния живот и обобщава всичко онова, което историята ражда и съхранява за следващите епохи. Но кой днес говори за тия неща? Кой търси и показва в литературата художественото майсторство, богатия език, образите, диалога, метафорите, пластиката, чувствата? Та те са напълно чужди за „текста”. Художествената литература, а още по-малко творчеството на големия писател, не се поддава на „научни методи”. Напротив, тя изисква от тълкувателя и ценителя тънък вкус, усет, способност да се насладиш на писателското умение, на живото слово, на мъдростта и истината. Големият писател е непостижим и за онези, на които им стига приятелското потупване на „събрата по перо” и похвалите на близките и роднините след литературните премиери и четения. Колко по-сладостни са те пред мъчителното служение на словото и боговдъхновението. Големият писател е невъзможен, ако няма кой да го види и оцени. Не, аз не твърдя, че няма случаи, когато един творец е оценяван не от своите съвременници, а от тези, които го четат години след смъртта му. Твърдя, че когато литературното съзнание пренебрегва това понятие и не иска или не е способно да го формулира и да търси проявлението му в самата литература, тогава всичко е равно, еднообразно, скучно, пошло, пазарно, а това означава - посредствено. Дори в тази духовна пустош да се открои някакъв истински талант, то е случайно и той едва ли ще се развие до оптималната си степен, за да се види, че е единствен и неповторим, че е най-велик и могъщ. Самата литература трябва да живее със съзнанието, че й е небходим голям писател и че когато такъв писател се появи, тя ще бъде щастлива да му създаде условия за триумфа му. Когато е изгубила това съзнание, тя се облажава със сурогати. Нашето време е време на посредственост и ниски амбиции. Всички сме негови роби, затънали дълбоко в тресавищата му, от където излизането е изключително трудно. Страшна и опустошителна е духовната криза. Тя е отчуждила народа от културата и изкуствата, обезсмислила е творческите дейности, като ги е приравнила със стоковото производство. Тази криза се изразява и в липсата на сериозна критика и подготвени критици, умеещи да отделят доброто от бездарното, да анализират и тълкуват проникновено авторите и творбите.   Критика само с констатации и преразказване, без анализ и тълкувание е елементарно упражнение и от нея ползата е никаква (постмодернистите и неолибералите ще кажат – „нулева”). Ето защо е необходимо да се възроди критиката!  Писателите трябва да разберат, че в литератуата и изобщо в изкуствата и културата „спасението на давещия е дело на самия давещ се”. Т. е. необходимо е чувство за отговорност и дълг, а още и упорство, за да се види проблемът в целия му ръст.   За щастие българската литература е с дълбоки и светли традиции. И те все още не са напълно погубени. Ние сме ги получили даром от нашите класици, работили честно и вдъхновено за духовния възход на българите. Нима ще се оставим да ни погуби една човеконенавистна и безнравствена идеология? Нима ще се дадем на шайката кресльовци и бездарници, които заради парите са готови да продадат и унищожат майка, баща и всичко българско и родно. Въпросът ми обаче все пак беше: има ли днес големи писатели. Не бягам от отговора, но преди да го открием и покажем, е по-важно да осъзнаем смисъла на въпроса. Защото голям писател означава не само ярък и непознат преди талант, но и гражданско чувство, обществена отговорност; той е съвестта на народа, неговият защитник и застъпник. Той е личност, която не се примирява със злото и несправедливостите, а се бори безпощадно с тях.   Не може да си голям писател, ако не обичаш отечеството, народа и човека; ако си безразличен към хорските тревоги, защото смяташ, че творчеството е достатъчно като участие в обществените дела; ако не живееш живота на народа си и обичаш словото повече от себе си.  Нека тогава се огледаме около себе си и в себе си и си отговорим честно и по съвест: има ли днес големи писатели?", "date": "2018.08.15", "title": "Панко Анчев: Има ли днес големи писатели? "}
{"url": "http://epicenter.bg/article/Lyubomir-Kotev-za-nashite-razpri--Dneshnite-polemiki-prilichat-na-vcherashnite--darlim-se-pak-za-gluposti/161353/6/0", "text": "  Развихрилите се напоследък литературни препирни, сигурно, се възприемат като нещо положително от почитателите на словесността, ако ги има и доколкото са останали, защото приличат на камък в блатото, запокитен от гневната ръка на отчаян радетел на чистото изкуството. Добре е, не ще и дума, ако ги има полемиките, ако се възроди онази наистина творческа атмосфера, която всякога е спомагала, за да изкристализира йерархията на ценностите, или да поподредим къщичката си по-простичко казано. Лошото е, че литературните спорове у нас, по правило, всякога са се изкористявали и чак опрофанявали, заради нечии нездрави мераци или нечии железни предразсъдъци. Най-железният, най-пакостният сред тях, е партийната правда, чиято и да е тя, която парализира и без това закостенелите мозъци, стяга ги като в менгеме, както забелязва Захарий Стоянов, докато мисли за писанията на Благоев. Чиято и да е тя, подчертавам, защото ако Димитър Благоев, един умен човек, не успява да е достатъчно креативен, заради букаите, в които сам се е оковал, то не по-свободен е д-р, Кръстю Кръстев, заложникът на нормативната естетика, който също е в плен на куп предразсъдъци. Едничкото предимство на д-р Кръстев, решително все пак, е, че той е заложник на естетически, а не на политически предразсъдъци, заради което и не повяхва авторитета му на критик. Естетическите пристрастия, каквито и да са те, са и понятни, и простими, когато говорим за изкуство, но не бива да ги бъркаме, разбира се, с патологичната пристрастеност към идеологическите концепции, маскирани като естетика. Така нареченият социалистически реализъм, например, не бе друго, а параван за идеологическото вмешателство в светая светих, но не и естетическа концепция. Или, ако има, все още, болни хора, които да го възприемат като естетика, приличаше на рецепта от бездарен или циничен лекар, която наместо да подобри, влошава фатално духовното здраве и на литературата, и на автора.  , опорочавали са го и са го обезличавали. А припомням тези всеизвестни истини, не за друго, а защото литературните спорове у нас, комай всякога, са били не естетически, а политически, че и битови…    ако се замислиш, защото естетическите аргументи, ако ги има, са само удобно прикритие за дребните сметки на дребни душици.   Така е било всякога, повтарям, и не друг, а жрецът-воин Пенчо Славейков, както го величаят апологетите му, ако се преструва на критик, докато омаскарява Вазов, заради „Нова земя”, всъщност мисли за по-семпли, житейски, а не естетически проблеми. Свадата между патриарха на литературата ни и Славейковци е битова свада, завоалирана като литературна полемика, а причината е, „тълпата идиоти”, както е написал Пенчо Славейков, увенчала с венеца на Народен поет Вазов, а не баща му. А има и по-гнусни свади, които възприемаме, Бог знае защо, като литературни полемики и сред тях са разприте на Захарий с Константин Величков и Алеко, например. Константин Величков сме навикнали да възприемаме като кротък и възпитан човек, но той е и яростен доктринер, колкото и невероятно да изглежда някому, та напразно виним единствено неусмримият Захарий, който наистина е не особено любезен, докато клейми политическия си противник.   Същото е с Алеко, тази светла и най-светла личност, отвратена от мерзката ни политическа реалност, всъщност, е активен политик и близък приятел на един от най-интересните, но и най-отвратителни политици, Михаил Такев. И повтаряме ние в захлас находчивият афоризъм на Бешков, че Бай Ганьо е застрелял създателя си, но истината е, че Бай Ганьо се е целел в Бай Ганьо, а е паднала невинна жертва, защото до Алеко в онзи злокобен файтон е стоял Михаил Такев.   Политикът Захарий Стоянов, вижда се, има законното право да оплюва политика Алеко Константинов, сигурно има право, като го оплюва, щом историята показа, че диктаторът Стефан Стамболов, каквито и да са кусурите му, беше по-нужен на България от политически шарлатани като Такев. А припомням и тези тъжни моменти от литературната ни история, защото отново политическите предразсъдъци, а не естетическите принципи, са пречели всякога, за да имаме една що-годе стройна йерархия на ценностите…   . Защото е бял кахър, че са се загнездили те в някоя дървена глава, страшното е, че са любимо оръжие на ловките ибрикчии, готови да слугуват на всяка власт, заради келепира. На всяка власт, подчертавам, мошениците нямат верую, вчерашните най-върли комунисти и дечицата им, видяхме го с очите си, се преобразиха чудотворно в антикомунисти, модернисти и хомосексуалисти. И громят, досущ като бащите си, всеки интелектуалец, дръзнал да мисли различно от тях в уж свободната и демократична държава, като „мисля”, в случая, означава „не мисля” за тия хубостници, защото те, пак досущ като бащите си, бранят сляпо партийната правда.   Партийната правда, подчертавам, нека не погребваме бързо и лесно ненавистните комунистически термини, защото ако си доктринер, дори ако се окичиш с лаврите на демокрацията, си оставаш доктринер, бранещ настървено партийната правда, нечия партийна правда, която наглед е антикомунистическа, а по същество, по-комунистическа и най-комунистическа. Същото е, нищо ново под слънцето, както се провиква онзи древен философ, щом бащата-комунист ни убеждаваше, че трябва да обичаме партията повече от майките си, а синът-антикомунист ни убеждава, че трябва да сме толерантни към по-ниските хорица и гальовно да ги наричаме: вертикално ощетени индивиди.   Бащите ни втълпяваха подобни безумия, заради партийната повеля, а синовете го правят, за да опазят святата политическа толерантност, като и едните, и другите, съвсем по прежному, изобщо не се замислят над идиотските постановки и собствения си идиотизъм. И това, ако не е доктринерство, здраве му кажи! Но по-същественото е, че те, както бащите, така и дечицата, не са чак такива задръстеняци и пет пари не дават за политиката, а се правят на улави, за да мишкуват на воля, докато хубавичко си напълнят кемера. Затова, именно, казах че уж литературните спорове, не са естетически, а политически и дори битови…   понякога, нито естетически, нито политически, но поразяват и литературата, и политиката, и морала, пак ще кажа. Защото помним, онзи най-срамен за националната литература момент, когато цивилните изкуствоведи, въоръжени освен с любимия парабел и с научни титли, изхвърлиха от учебниците най-големите български писатели Вазов и Йовков, понеже били, видите ли, шовинисти. Все по това незабравимо време, пак търговците в храма, не само чевръсто зачеркваха всичко що е реакционно, буржоазна отживелица и упадъчно за литературата ни, според маломерните им мозъчета, но и измисляха новите, велики поети, на новото, велико време. И подменяха смело, преподреждаха, закърпваха покъсана от тях литературна черга, уж в името на новата естетика, като отричаха лигавият, пропилял таланта си на социален поет Яворов, за да утвърдят мускулестия, грапав, но свеж талант на възторжения певец на социалистическото настояще Полянов.    Завихриха се, пак тогава, и умопомрачителни дискусии около комунистическите произведения на комунистически автори, които - това вече е трогателно! - прекрати доказаният ценител на изкуството, другарят Вълко Червенков, който наруга злополучните критици на романа „Тютюн”. Наистина злополучни, трябва да признаем, днешните иронични усмивки са едно, тогавашните страдания на партийните наивници друго. Но по-важното е, че Димитър Димов, който е голям български писател, не заради политическите си убеждения, а въпреки тях, все пак пострада, а други големи писатели, като Димитър Талев, пострадаха по-тежко, за да грейне великолепието на Гьончо Белев, Пантелей Матеев, Венко Марковски и Ст.Ц.Даскалов…   Така наречените литературни полемики у нас, видяхме, деградират дотолкова, че не са и махленска разпра, а бутафория, цирк, смешно и тъжно политическо позорище, както е в случая с романа „Тютюн”. Изстъпленията на Жданов са направо изискани, пък и по-смислени, защото той има защо да се сърди на Зошченко, докато е странно, че достойните му следовници тук, като Петко Русев и Ангел Тодоров, връзват кусур не на друг, а на Чудомир.   А    Чудомир замлъква завинаги и това е тъжно, но не и страшно, голямата трагедия изживява Елин Пелин, защото той, безспорният класик, е принуден да пише, съобразени да с повея на времето писаници, като „Врабчетата на стрина Дойна”. А трагедията на човека е по-голяма и от трагедията на писателя, защото пак той, близкият приятел на царя, трябва да изтъква случайното си познанство със социалистическия вожд Георги Димитров, а накрая да отрони и сълза за него, докато се срамува от дружбата си с монарха. Не съм сигурен, че тъкмо него трябва да виним в мимикрия, но е сигурно, че се е страхувал, че помни онзи зловещ ден, когато са го гонили с насочен към него шмайзер, че е притеснен от горката участ на приятелите си Райко Алексиев и Божинов. Сякаш е от зла орисница орисан този първенец на литературата ни, та не стихват безумните спорове около безспорното му творчество и досега, та умуваме дълбокомислено такъв ли е или онакъв прословутият Андрешко и забравяме, че същественото е да е той физиономичен герой, какъвто е.   Но не е той, за жалост, едничкият академик, пострадал от тъй наречените академични спорове, защото помним и онази идиотия, онзи тъжен парадокс, когато Богомил Райнов громи публично собствения си баща, академик Николай Райнов, заради неговата назадничавост. Да оставим настрана тук това, че е пълен абсурд, да обвиняваш в назадничавост, тъкмо най-креативен, обладан от манията за модерност автор, като Николай Райнов. Или, може би, тъкмо това не бива да подминем, когато сме се залутали из лабиринта на нашенските, уж литературни полемики…     Смешен спор, защото човекът остана верен на поривите на своята ремсистка младост, но това не попречи на будната му гражданска съвест, защото никога не се отказа от миналото си на активен борец срещу фашизма и капитализма, а не напусна май и любимата си партия, но не харесваше довчерашните си другари като властници и смело го заявяваше. И защо да няма тогава паметник, защо, след като се превърна в символ на онова време, заради гражданската си доблест? А друг въпрос е, че до онази закачлива фигурка, сътворена с вещина и фантазия от Чапа, трябваше да стои и фигурата на Борис Димовски, който помогна да блесне сатиричния талант на Радой, но за този очевиден пропуск не се спори.   Както и не се спори за художествената стойност на творчеството на Радой Ралин, когото напоследък една жена обяви за гений и, наистина е той гений, може би, но като гражданин, а що се отнася до поета, има по-добри поети и Борис Христов, да речем, е един от тях, а има и по-добри сатирици, като Митко Динев, да речем. Не литературата е важното обаче в този спор, пък и в други такива спорове, а това дали е символ Радой на новото време, след като беше символ на старото време, което е трогателно.   И усещам, че някой от върлите пазители на партийната правда направо ще се погнуси от туй, че сравнявам гения с този или онзи, без да се замисли, че и Борис Христов е достоен гражданин, щом избра отшелничеството, наместо врявата на деня, а Митко Динев пък, благодарение на изумителния си сатиричен талант, е най-находчивият отрицател на всичко пошло и низко в живота ни.   Ако някой наистина мисли, че Радой Ралин е литературен гений, трябва да го докаже, което едва ли е толкова трудно, щом гениални моменти в творчеството му действително има и един от тях, без съмнение, е, че той се превърна в национален герой, заради книга, в която няма нито един авторски ред.   И този парадокс, апропо, би могъл да е повод за дискусия, но такива дискусии ние не водим, „Люти чушки” е икона, фетиш на лютите ни борби с комунизма и толкоз, само комунистите, то се знае, биха омаловажили някак гражданския подвиг на създателя и…   , тъкмо те активират енергията на будните пазители на партийната правда, тъкмо те скалъпяват естетико-идеологическите уроди, тъкмо те постигат несъразмерното, нашенско чудо. Един крещящ пример за домашно чудо е завихрилата се напоследък разпра около поезията на Иван Динков, когото някои разпалени радетели на българския модернизъм, без да им мигне окото, обявиха за антикомунист, макар човекът да беше член на Изпълнителното бюро на Висшия партиен съвет на БСП, т.е. беше си по-комунист и най-комунист.   Само този куриозен факт стига, за да видим колко изкривено и чак перверзно е мисленето на хора, изживяващи се като естети, докато са неспособни да схванат, че  . Те, очевидно, са забравили или не са запомнили, че търговецът на роби Артюр Рембо, въпреки низката си, отвратителна професия, създаде прелестна, смислена и вълнуваща, висока поезия. Те, за жалост, са заключеници на собственото си идеологическо мислене, вечни пленници, неспособни да превъзмогнат ограничеността си, щом не допускат, че един поет може да създаде ярка, гражданска поезия, или модерна поезия, въпреки партийната си принадлежност.   Това и се случва, стиховете на комуниста Иван Динков често звучат антикомунистически, като отрицание на системата, изкована от съпартийците му, но това не бива да бъде повод, разбира се, за прибързани, тенденциозни и неточни квалификации. Защото, ако сме дотам лековати, зачеркваме хубавата и четена книга „Епопея на незабравимите”, безспорна като художественост, заради патоса и, за да въздигнем на пиедестал инкриминираната, от никого непрочетена книга „На Юг от живота” , заради предразсъдъка, че тъкмо тя легитимира антикомуниста.    и всеки друг поглед към творчеството им е в някаква мяра извънлитературен. А друг въпрос е, че тези странни естети, които търсят под вола теле, докато се напъват да открият реални антикомунисти в буренака на соцреализма, не се съсредоточават върху поезията на малцината, автентични борци срещу системата, като Петър Манолов.   Парадоксално е, но той изгасна тихичко, забравен от всички, докато тези, които организираха шумни митинги против гражданския му жест, са тачени и още по-шумни днес, но и ужасяващата мимикрия, разбира се, не е повод за сериозни дискусии, винаги има нещо по-съществено…   , защото това е единственият им шанс. Аз не бих могъл да посоча как точно протичат подобни алогични или алхимични реакции, но бих могъл да констатирам, че п     Един лесен пример в това отношение е романът-епопея, както го славословеха, „Обикновени хора”на големия български писател, както го славословеха, Георги Караславов, който принудително четяха по профсъюзни вечеринки и партийни седянки, който трябваше принудително да обсъждаме, а и да се вдига празен шум около това тъй мащабно мероприятие. Тъкмо тази смешна, агит-пропагандна думичка м е р о п р и я т и е, като че ли, пасва най-добре на така наречените литературни дискусии, с които ни одаряваше онази партия някога, а сега ни одаряват други партии. Толкова нагласени и тъй кухи са уж разгорещените спорове, че и най-смислените от тях, като полемиката за Котловинната литература, да речем, са някак непродуктивни.   Смисълът и безсмислието на споменатата дискусия, например, най-добре посочи известен университетски преподавател, като каза, че е учуден защо спорят тъй настървено тези хора за очевидни неща, след като опонентите прекрасно се допълват. Но има и съвършено непродуктивни дискусии, като умуването около съвременния герой, да речем, в които е невъзможно да се открие какъвто и да е смисъл.   Всъщност, не е точно така,   И спорът, лошо режисираният, измамен спор, е за безспорните, идейно издържани и високохудожествени произведения на Камен Калчев, може би, чиито „Софийски разкази”, видите ли, откривали нов ракурс към антифашистката борба, или за Априлските поети, дето също са феноменални новатори. Но имаше понякога, трябва да се признае, и спорове, които изглеждаха нережисирани, макар че остава неясно защо се обявява за „дисидентски” роман като „Лице” на Блага Димитрова, който се занимава с обичайното боричкане за властта на два партизански клана, докато по-разобличителни за властниците книги са или оплювани, или отминавани тихомълком. И е малка утеха, че имаше, в крайна сметка, полемики, които май са наистина нережисирани, като дискусията около дебютната книга на Биньо Иванов…   , че е имало и наистина дискусионно творчество. Защото доживяхме да видим – простете ми банализма! – че нищо старо не е забравено и нищо ново не е научено, примирихме се с печалната истина, че всичко ще е такова, каквото е било всякога. Нашите пагубни страсти, погазващи всякога морала, видя се, са довели до трайни деформации, които се простират далече, отвъд литературата, които компрометират, отравят, омърсяват целия ни живот.  и, закономерно, ако тогава имахме соцгении, сега имаме постгении.   Никой не спори около тъй удивителното явление обаче, всекиму е ясно, че ако Сульо Пулев беше велик новатор, защото освободи стиха от непосилното бреме на точките и запетаите, а не защото ходеше на лов с Нашето слънце, то сега друг гений, Пульо Сулев, е велик, защото пише Гъз с главна буква и разкрасява с епитети вагината на любимата си, а не защото го е огряло друго слънце. Какъв ти спор, какви слънца, какви съмнения, като кохортата от никому неизвестните вчера и напразно опияняващи се от словесните си експерименти днес дузина автори са вече шумно прокламирани постмодернисти.   Прокламирани, тъкмо прокламирани, защото гюрултията е голяма, а талантливите книги малко, защото експериментите най-често са не просто озадачаващи, а направо несполучливи, защото пак политиката опорочава думите, пак идеологическите интерпретации, а не художественото майсторство, са важното.   . Най-пошлото, най-тъпото, подчертавам, щом вчера представяхме партизаните и колхозниците като възвишени, изтънчени, умни и възпитани красавци, а враговете на народа като тъпи и неодухотворени уроди, а днес бездуховните, тъпи и зли уроди са вчерашните красавци, докато опонентите им греят от неземна хубост. Не само не се спори за подобни безумия, но са акламирани те, обявявани за модерна, висока литература! А е вяла, спотаена, неочаквано деликатна, литературната дискусия и когато е неизбежна, както се случи с претупания набързо скандал около агентурното досие на „дисидента” и велик европейски модернист Юлия Кръстева, с която продължават, сигурно, да се гордеят заклетите и почитатели…   Заклетите почитатели, а не естетическият критерий, определят значимостта на писателя у нас, колкото по-силни са те, толкова по-голям е той, а ги има въпросните почитатели, не защото разбират от изкуство, а защото са блюстители на партийната правда.  , ние обсъждаме тихомълком, шушукайки, не извисяваме гласът на правдата, не се борим срещу абсурдите, а гледаме някак да се класираме, да се подредим край софрата. И затова се стига до безумията, които не са днешни безумия, а отколешни, щом председатели на съюза ни са били посредствени, средни и чак безлични писатели като Добри Немиров, Стоян Чилингиров и Никола Атанасов, когато са живели и творили великани като Вазов, Йовков и Дебелянов.   Очевидно е, че кликата, партийното котило или нездравата гилдия ги е турнала там, където не им е мястото, щом е направо парадокс, че познавачът на българската литература, би могъл, ако се напъне, да се сети за „Хляб наш, насущний” или „Бедния Лука”, но едва ли би могъл да каже нещо за отдавна забравения, незначителен критик. Нужна е била, нужна е и досега, дискусия и по този проблем, защото вредната инерция намножи измислените, домашни гении, битови гении, средностатистически гении, партийни гении, соцгении и постгении, та не само издигахме незначителни писатели, но я докарахме дотам да сравняваме семпличките възпоменания на Никола Радев с гениалните текстове на Захарий Стоянов. Липсата на здрава дискусионна среда, не щем да си дадем сметка, дава криле на критическото малоумие и невижданата сервилност, на партийното угодничество и всякакви угодничества, които са ни попречили да се обединим, ако не за друго, то поне около кандидата за лелеяната Нобелова награда. Така и не съумяхме да издигнем най-безспорната кандидатура на Патриарха на литературата ни, но пък издигнахме кандидатурата на невзрачния Иван Грозев.   И продължаваме да я караме тъй, както си знаем, продължаваме да измисляме домашни гении, чиито творчески напъни разсмиват, вероятно, световните ценители, докато малкото големи, ценени в цял свят, български произведения, оплюваме по нереалистичен начин. Гениална книга, като „Време разделно”, дето половин век ни мие очите пред света, ние оплюваме сатанински, къде заради прословутата българска завист, къде заради вилнеещите партизански страсти, къде заради непобедимата глупост.   Направо не е за вярване, но така и не проумяха отрицателите на тази вълшебна книга, че Антон Дончев съумя да създаде шедьовър, защото имаше, освен яркия си талант, своя концепция за историята, както Стоян Загорчинов, да речем, докато Фани Попова-Мутафова, така и не надмогна илюстрирането на историята, макар да е инак приличен писател. Но неповяхващата българска злоба срещу замълчавания и подминаван вчера голям писател, днес избухна с нова сила, за да обяви тази светла, романтична книга, гениална заради туй, че ужасът в нея, колкото и релефен да е, не тревожи, не подтиска, а вдъхновява, бе обявена от домораслите капацитети за човеконенавистническа и ретроградна, разпалваща етнически и верски антагонизъм и прочее дивотии. А затрогващият момент в тъпите инсинуации е, че пишещите, за да угодят на партийната правда и днешната конюнктура умници, упрекват Антон Дончев, че е изпълнявал партийна поръчка, че затова е написал знаменития си роман…   Партийната поръчка, бързам да обясня на тарикатите-псевдоестети, пък и псевдоидеолози, най-често е поръчка на продажната душица, на заспалата съвест, на лошото възпитание, а не официална директива. Непрестанно слухтящите, въртящи се като ветропоказатели, ту насам-ту натам, бездарни, но амбициозни, сервилни глашатаи на партийната правда, на всяка партийна правда, сами, доброволно, без натиск, без принуда, обслужват конюнктурата.   Техният върховен час, тяхната изява, тяхното амплоа, е да тичат като глутница ловджийски кучета пред господаря, който и да е той, какъвто и да е той, да гонят, да преследват, да безчинстват, недочакали заповед, за да докажат, с чевръстината си, че са най-незаменимите и най-предани верноподаници.  заради този порочен навик на сервилния и върл гонител, те така и не разбраха, че не стига да си верен, че не стига да знаеш кое е правилно, че трябва да знаеш и кое е хубаво. Те изчезнаха,  , насъскани от манията си да угодничат всякога, всекиму, за да изчезнат, закономерно, и те, за да се самоубият ритуално като злощастните си предходници.   И, като се сещам за поредната отчайваща мутация на страстите български, си мисля, че е нужна, ама   Защото нищо, ама нищичко, не излезе, помним, от чекмеджетата, а толкова народ се кълнеше, че пише страшни, разобличителни книги, които не могат да излязат сега, но като му дойде времето, ще смаят света. Да, нужна е, наложителна е такава дискусия,   Бабаитлъците и на тия, дето се преструваха на разномислещи, и на партийните копои, всякога са били, разбира се, само недостойна поза, зад която се крие жалък угодник. И техните изтървани уж упреци към властта, бяха пресметнати, всякога удобни за властниците, те клеймяха не комунизма и комуниста, а някой, който е неудобен, нещо, което пречи на властта, но най-вече този, който уж е наш другар, пък нещо се е поувлякъл.   А нарочен, разбира се, беше всякога свестния и кадърен човек, който постига повече от прочутите уж, но безлични писатели, който е и по-прочут, но не заради нечия директива, а заради обичта на хората.  , а спокойно бихме могли да допълним, че по нашите земни ширини е много, ама много неприятен, щом бездарници определят кой е талантлив, защо и доколко. А дважди по-неприятен е той, защото не се бои нито от властта на властниците, нито от ругатните на угодниците. Не се бои, защото е невъзможно да не си морален, ако си умен – има такава корелация, още Конфуций го знае, но нашенските тарикати, дето се изживяват като големи умници, нито знаят някои прости истини, нито искат да ги знаят! И от това няма да помръкне ореолът на Христо Фотев, да речем, времето бързо срутва измислените кумири – по ирония на съдбата, не друг, а Димитър Полянов го е казал – за да грейнат върху отломките на самовластието нашите имена, както казва друг един поет.   Пагубни са обаче за литературата ни хитруванията и мишкуванията на партийните копои, мушмуроци, всъщност, защото никак не им подхожда бабаитската поза, в която са се встрастили, пагубни са, макар да оплескват само мига. Вечността, разбира се, ще се присмее и надсмее над вилнеещите вчера или днес домашни страсти, но това не е повод за успокоение. Трябва да спорим за това, за реалните проблеми на реалната литература, а не да се препираме за глупости, трябва да опонираме на пошлостта и да не се плашим от гримасите на бездарника, да отстояваме позиция, наместо да се давим в пустословия и брътвежи…   Гримаси на бездарника аз наричам нелепите и чак абсурдни превъплъщения, неистовото желание да се нагодиш към конюнктурата, каквато и да е тя, странните, разсмиващи пируети на нескопосния танцьор, вживял се в ролята на маестро. Непосилна е тази роля, близко е до ума, за амбициозния нещастник, въобразил си, че с усилие на волята и умилкване пред силните на деня, ще досегне някак жадуваното съвършенство или поне ще излъже публиката.   Непосилна е, но когато нездравото чувство доминира над здравия разум, а обществените нрави подтикват към извратени жестове, бездарникът е с оправдано самочувствие, защото плува в свои води. И се стига до магически, до сюрреалистични превъплъщения, стига се до абсурда набеденият писател, доведеното дете на музите, да е по-интересен литературен персонаж от персонажите, които се напъва да създаде.   Разглеждал съм внимателно соцгениите, подредени в Тихия кът на онова непрежалимо за снобите кафене, и съм бил удивен всякога от несъразмерните им жестове, от позьорството и брътвежите, от мнимото изящество с привкус на фолклор, от гърчещите се, негодуващи, съпротивляващи се на цитатчиците фрази.    И се стигаше до парадокси, като онзи социалистически пасторал, наречен  , в който нищо не беше на мястото си, щом  , а ужасяващият бит приласкаващ, щом отцеотстъпникът Павлик Морозов бе пример за мъжество, а  .   Дискусии се организираха, спомням си, и по този повод, именно организираха, защото съвсем в унисон с темата се търсеше под вола теле, но никой не дръзна да каже, че странната социалистическа гротеска няма нищо общо с действителността. Нямаше как другояче да е, щом така наречените произведения бяха дело на селяни, стъпили на паважа, сгушили се в кабинетите, възневидели, презряли родното битие, което идеализират в унисон с партийната повеля, което изкривяват, за да угодят на скудоумните, идеологически концепции. За тъй натрапчивите и тъй смущаващи безумия обаче дискусии нямаше, но  .   , но трябва да има май, щом безумията са пак на мястото си и пак са същите. Същите, ама досущ такива, каквито бяха, щом отново се робува на старите навици и ограниченото, пък и порочно мислене, на мерака да устроиш бита си, а не литературата.   , които досущ като предходниците си, знаят прекрасно кое е правилно, но не знаят или не искат да знаят кое е хубаво.  , дори само привидната, но и стряскаща метаморфоза, е показателна за чевръстото, но лишено от смисъл, външно, смешно и жалко, мнимо преобразяване на компрометираната институция. Удобното наглед прикритие обаче не спасява находчивите преобразователи, щом разчитат, преди всичко, на пустословието и брътвежа, на колкото категоричните, толкова неаргументирани констатации, напразно опитващи се да превърнат лилипута във великан.   , оставяха документ за порочното време и порочната си същност, някои от тях и книги написаха, пък имаше и смислени книги понякога,    И се въртят, роят около шетнадесетте реда славословия едно ято от дузина постгении, за повечето от които и ироничната квалификация е комплимент. Точно така е, щом не само аз не разбирам какво общо имат с постмодернизма нескопосните писания на обявените за посмодернисти твърде семпли, за да не река, съвсем безлични, препъващи се и в мисълта, и в думите писатели. Има, освен това, и друго едно недоразумение,  , да разбива познатата литературна структура,  , странното и безразборно понякога натрупване на сюжети, мотиви и идеи.   защото неспособността на съгласуваш изреченията, да речем, не е проблем на стила, а елементарна неграмотност. А да не говорим за неспособността да се изгради строен сюжет, отново обяснявана като домогване до нова, различна структура, след като е налице натрапваща се аморфност на сюжета, след като е очевидно, че    Още един препъникамък за домораслите модернисти, според мен, са отчаяните им опити да изградят герой, който да е сюжетен стожер, съчленяването на претенциозните, но и трогателни словесни построения или недоразумения, призвани да олицетворяват човека.    Аз нямам претенцията, че съм познавач на постмодернизма и всичко казано от мен, вероятно, е дискусионно, но не вярвам, че бележките ми ще накарат литературните експерти да напишат повече от дежурните шестнадесет реда, за да ме опровергаят, най-много някоя лаконична псувня да отнеса. Но къде са опонентите на лесните, скудоумни квалификации, кой, как и защо се противопоставя на набързо и лошо съчинената йерархия на ценностите, която ни пробутват, има ли опоненти, няма ли, и възможно ли е бездушие в духовната област?...     Ние, за жалост, сме непоследователни и когато се опитваме да противостоим на кликата, ние често отричаме чуждото маниакално самолюбие, заради нашето маниакално самолюбие, водени сме от суета и предразсъдъци, от криворазбрано честолюбие, а не от естетическата съвест.   Безсмислено е да се препираш дали е постмодернист Деян Енев, да речем, доколко е и защо не е, ако патосът ти, напразно похабените думи, имат прозрачната цел да възкресиш някак, да върнеш повяхналият ореол на Атанас Наковски, да речем. Или ако се води ялова, абсурдна дискусия, която трябва да докаже недоказуемото, наличието на социалистически реализъм, да речем, в най-хубавите книги на Емилиан Станев, като „Антихрист”, или в „Невръстни убийства” на Виктор Пасков, или в толкова други произведения, които така и не намериха правдива оценка.   , нежеланието и неспособността да се детерминират верните координати на таланта на Георги Марков, да речем, или на друг актуален автор Защото е учудващо, че този наистина талантлив белетрист, отново е заложник на идеологическите, а не на естетическите тълкувания и, ако някога го хвалеха за най-слабата му книга, романа „Мъже”, то сега го хвалят за публицистичната „Задочни репортажи от България”, но пак подминаваме най-добрата „Жените на Варшава” и най-физиономичната „Портретът на моя двойник”. А да не говорим за по-задълбочен анализ, който да докаже, да покаже, къде е, в какво се изразява антикомунизмът в драмата „Комунисти”, да речем, защо са я снели някога от сцената.   , истинска, сериозна дискусия, която да докаже, да покаже, кое е автентично в нея, кое е инвенция и кое словотворчество, пък и кое е случена или неслучена имитация, кое е ненужно и несръчно подражание. Защото подражателността е и очевидна, и абсурдна, щом са налице нашенски, закъснели и нескопосни интерпретации на епатажите от модерната някога, по време на хипиз-вълната, американска поезия, или възраждане на модерните, още по-отдавна, пролет-култовски тенденции, онази странна амалгама, замесена от комунизъм и авангардизъм.   А проблемът тук е, не да търсим възможното или невъзможно сходство между Ани Илков и Лангстън Хюз, да речем, или между Владимир Маяковски и Пламен Дойнов, а да видим  . Защото, всеизвестна истина е, че колкото чевръстите, толкова и бездарни имитации, не са нещо ново за литературата ни, защото мнозина, видяхме, забъркаха набързо по едно нашенско Макондо, без да досегнат някак великолепието на вълшебника Маркес…     Гримасите на бездарника, това е най-страшното, са и  , те всякога активират вредната енергия на себеподобния, на изживяващия се като недооценен талант, домашен, битов гений, на онова странно същество, въобразило си, че знае и може повече от другите, но не сътворило нещо що-годе свястно, за да ни убеди във възможностите си.   Тъкмо тъй изобилните у нас битови, средностатистически гении са в центъра на всеки скандал, тъкмо те измислят нови средностатистически гении, техен образ и подобие, тъкмо те се препират безсмислено, но с параноично усърдие, докато бранят въображаемите достойнства на нечие литературно недоносче.   , дето са нарочени и за постмодернисти. Нарочени за гении писачи, пък и за постмодернисти нарочени, казвам, защото ако има сред тях един-двама, дето са наистина талантливи, и още един-двама, дето с някои уговорки, бихме броили за кадърни, останалите са твърде посредствени и често съвършено бездарни, наистина писачи, но не и писатели, с които би трябвало да се гордее модерната литература.   И думата ми отново не е за този или онзи, а за  , защото днешните партийни угодници сами се нагърбват с неблаговидната роля.   Инак, що се отнася до стихотворенията на Петър Чухов не съм чел много от тях, но тези, които съм, прочел са ми предостатъчни, за да се убедя, че и той е сред затичалите се към Парнас нетърпеливци, които не разчитат на творческата инвенция, а наивно си въобразяват, че лесният, недомислен епатаж тутакси ще ги нареди сред новаторите.   Епатажът, длъжен съм да предупредя, макар да не обичам менторската поза, като е недомислен и непремислен, е пагубен и за автора, и за поезията, и за морала, дотолкова пагубен, че превръща светлите послания на изкуството в тяхната противоположност, в мръсна пропаганда или неуместна шутовщина.   Райна поп Георгиева, със сигурност, не бива да е повод за лековати словесни експерименти, след като е изкупила мига величие с нечовешки страдания, след като е тормозена и от турците, и от своите, ужасяващо, някак нереалистично. Клетата, народна героиня, ще да е орисана от зла орисница, щом издевателствата на поробителя не стигат, но и целият и род е преследван след 9 септември, а ето, и сега, волно или неволно, се гаврят със светлата и памет. И дори само този печален факт, разбира се, е предостатъчен, за да се замислим дали заслужава тази или онази награда нечий, на когото и да е той, неуместен авангарден изблик.   Няма кой да го стори обаче, домашните, битови, средностатистически гении са същества самовлюбени, които бързат да намножат себеподобните си, а проблемът едва ли е само литературен…   Нашите разпри, пак ще кажа накрая, биха били нещо уместно, нещо хубаво, конструктивно и градивно, ако не са празна препирня за празни хора, ако не са продиктувани от мании и предразсъдъци, ако наместо да открояват комплекса за малоценност го изличават, за да открият перспектива не само за нещастната ни литература, но и за поруганата човечност…  ", "date": "2018.08.15", "title": "Любомир Котев: Нашите писателски разпри са безплодни и ненужни! Те са гримаса на бездарието!"}
{"url": "http://epicenter.bg/article/Prof--Lyubomir-Halachev--Sotsiologat-Robinzon-Kruzo/161357/6/0", "text": "  Знаете, че на 30 септември 1656 г. Робинзон Крузо, дребен английски търговец и любител на авантюрите, попада в корабокрушение и се спасява на необитаем остров. След много приключения той успява да си създаде дом и заживява в това усамотение. Но, очевидно не му е било много COOL (както биха се изразили много съвременни автори), защото той един ден решава да направи свое собствено социологическо проучване на тема: „Защо не съм щастлив“. И тъй като на острова нямал агенция, която да го анкетира, той създал уникален случай в практиката, едновременно анкетиращ и анкетиран. Затова и отговорите му запълвали 100% от анкетата. А ето я и самата анкета. Тя имала два раздела – Лошо и Хубаво - и се състояла от следните въпроси.   Захвърлен съм на един тъжен, необитаем остров и нямам никаква надежда за спасение.   Но аз останах жив, а можех да се удавя както всичките си спътници.   Аз съм далеч от цялото човечество, аз съм пустинник, прокуден завинаги от света на хората.   Но не умрях от глад и не загинах в тая пустиня.   И така, въпрос след въпрос, нашият корабокрушенец разбира, че всъщност дълбокото му нещастие е вид щастие, само че все още неосъзнато. След това социологическо проучване той заживява в относително спокойствие. Благодарение на това спокойствие той си намира папагал, куче, коза, дори Петкан. Но, това става постепенно.   Защо припомням тази история. Защото лятото дойде, ще му се порадваме (дано да няма много дъждове или пък суша!) и то скоро ще отмине, ще започнат и ще свършат ваканциите, а в началото на есента парламентът ще започне да обсъжда Закона за държавния бюджет. И аз си спомних какво стана миналата година, в годината на изборите. Тогава с нетърпение очаквах приемането на Закона за бюджета, защото имах топъл спомен от пролетното предизборно наддаване на партиите. В това състезание, може би някой е обърнал внимание но все пак ще припомня, всички партии бяха изпратили представители на дискусия в телевизията на тема „Култура“. Един обясняваше как ще се развие литературата, друг говореше за кино, трети учеше как трябва да се плащат авторските права на музикантите, една дама с усилие не успяваше да надвика мъжкия капацитет с проблемите на паметниците на културата и т.н. Позната картинка, малко като на селска сватба - всеки обещава колкото може. Но, направи ми силно впечатление, че   Добре, казах си аз тогава, от представените тука партии все някой ще влезе в Парламента- тогава ще има кого да питаме!   И така стигнахме до този ден миналата година, в който се одобряваше бюджета за култура в парламентарната Комисия по култура. И аз с учудване видях, че не само не стана дума за обещания 1% от БВП, но дори  .  (виждате разликата – около ШЕСТ пъти по-малко от предизборното обещание!) като се обясни, че има допълнително 18 млн. лв. повече, което все пак е нещо. Ех, не е много нещо, както някои искат, ама е нещо! Което пък е по-добре от нищо, нали така!   Ужасно разочарован аз се прибрах и започнах да звъня на познати, които имат постоянно участие в обществения културен живот. Отвсякъде чувах: „Е ти какво искаш, кога е било повече!“ или в най-добрия случай: „Абе ти на предизборни обещания вярваш ли, нали си възрастен човек!“ В този момент си спомних кой знае защо нелеката участ на героя на Даниел Дефо (в скоби само ще припомня че Даниел Дефо е бил от секретните служби на Негово величество!) и разтворих книгата. Простата социология с която започнах тези разсъждения ми направи силно впечатление. Реших да опитам и аз - може би пък нещата не са толкова лоши, просто трябва някак си да ги осъзнаем. Но, реших че не е правилно да започваме с негативните постановки. Поне така са ме учили американските професори когато става дума за анализи на продуцентската работа. Реших да опитам в началото да сложа позитивните въпроси. Ето какво се получи.   Имаме няколко силни години в киното, имаме международни успехи.   Да, ама парите ужасно не достигат, държавата не изпълнява закона, гилдията се кара при всяка сесия.   Пловдив стана Европейска столица на културата.   Да, ама им изгоряха хубавите тютюневи складове.   В София театрите са пълни, хората чакат на опашки за билети!   Да, ама какво става извън София- някои театри затънаха в дългове, а други нямат пари за парно!   И така продължих доста дълго. Знаете, че проблеми дал Господ. Виждам - не се получава успокоение, явно така подредена системата не сработва. Тогава реших да опитам по начина, по който е работил старият социолог Робинзон Крузо. Ето какво се получи.   Започнахме да разрушаваме стари паметници, явно и това зависи от властта.   Да, ама започнахме да създаваме и нови паметници, това означава че властта държи на културата!   Нямаме пари за социализация на археологическите открития, а там където изградим инфраструктура, нямаме пари и сили да я опазим.   Да, ама имаме огромен потенциал за културен туризъм – като почнем от Варненския некропол, траките, римляните та до Плиска и Етъра.   Започнахме да градим кичозни културни паметници и тази мания се разраства.   Да, ама повечето хора не разбират и им се радват, продават се сувенири, бизнесът цъфти.   Усещате ли как нещата добиват друг вид- уж едно и също, но някак си друг аромат имат думите, друго настроение създават и друг спомен оставят у читателя. Даже и на мен ми стана приятно като четях тази на пръв поглед нееднородна статистика.   Накрая реших съвсем да изстискам силите на анкетирания и му зададох следния коварен въпрос:   Културата ни е в тежко състояние! Какво да правим?   Да, ама ние сме живи, това е по-важно!   Мислех да продължа с въпроса: „До кога?“, но видях че на този съвсем резонен въпрос няма отговор и ако се опитам да отговоря сигурно ще разваля иначе добре подредената система на социологическото проучване. Затова не го зададох. Анкетата звучи оптимистично, а в същото време разкрива съвсем реалистично картината на съвременната ни култура. Това идва да ни покаже колко много имаме още да се учим от класическата литература. Има неща които не се променят със столетия. Едно от тях е умението да покажеш ситуацията така, че всички да бъдат доволни. Като казвам: „Всички“ имам пред вид и феновете, и хейтърите.   Ако смятате, че не съм прав прочетете отново „Животът и необикновените приключения на моряка Робинзон Крузо, родом от Йорк, прекарал 28 години на безлюден остров край бреговете на Америка близо до устието на великата река Ориноко, след като претърпява корабокрушение, в което загива целият екипаж и единствено той остава жив, заедно с разказа за по-нататъшното му избавление от пирати, описано от самия него“. Това е пълното заглавие на романа. До последния момент не можеш да разбереш дали е истина или лъжа, дали е драма или комедия. Поучителна книга.  ", "date": "2018.08.15", "title": "Проф. Любомир Халачев: Социологът Робинзон Крузо"}
{"url": "http://epicenter.bg/article/Balgarskata-koproduktsiya--quot-Belgiyskiyat-kral-quot--vze-tri-nagradi-na-kinofestivala-v-Avanka/161385/6/0", "text": "Приключението на белгийския крал в България и на територията на Балканите беше избрано за най-добър филм на кинофестивала в Аванка, Португалия, съобщиха от \"София филм фест\".   За 22-ра поредна година в малкия град на атлантическото крайбрежие се оценяват творби, създадени за кино, телевизия, видео и мултимедия, като в категорията \"Най-добър пълнометражен филм\" в конкурсната програма наградата беше връчена на творбата на Петер Бросенс и Джесика Удуърт \"Белгийският крал\". Двамата автори получиха още почетен диплом (\"Special Mention\") за сценария на филма, както и наградата \"Дон Кихот\" на Международната федерация на киноклубовете.   Световната премиера на \"Белгийският крал\" беше в официалната програма \"Хоризонти\" на Венецианския кинофестивал през 2016.   Филмът е продаден в над 65 територии, селектиран е на над 80 кинофестивала от целия свят и има 15 награди, включително номинация на Европейската филмова академия за най-добра комедия.   През септември започват снимките на продължението на интригуващия разказ за премеждията на краля на Белгия, който в края на своята балканска одисея получава предложение да стане император на Нова Европа... Драматичната комедия \"Босият император\", подкрепена от ИА \"Национален филмов център\", е най-новият проект на режисьорския тандем Петер Бросенс и Джесика Удуърт. От БТА припомнят, че редом до познатите ни \"кралски\" актьори Петер ван ден Бегин, Брюно Жорис, Люси Дебе и Титус де Воогт, във филма ще участват още звездите Джералдин Чаплин, Удо Киер и Ханелоре Елснер.   \"Босият император\" е копродукция между Белгия, Холандия, Хърватия и България (\"Арт Фест\" - Мира Сталева и Стефан Китанов), подкрепена от Flemish Audiovisual Fund (VAF), French Community of Belgium (CCA/FWB), Belgian Tax Shelter & Lum.Invest, Nethys/VOO, Telenet, Dutch Film Fund (NFF), Croatian Audiovisual Centre (HAVC), ИА \"Национален филмов център\" - България (НФЦ) и EURIMAGES.", "date": "2018.08.15", "title": "Българската копродукция \"Белгийският крал\" взе три награди на кинофестивала в Аванка"}
{"url": "http://epicenter.bg/article/Shte-stane-li-Rumaniya-noviyat-golyam-iznositel-na-gaz-/161354/11/0", "text": "\"Дойчландрадио\" припомня в свой репортаж  за големите газови находища, открити през 2012 г. от американския енергиен концерн \"Ексон Мобил\" и румънско-австрийския  \"ОМФ-Петром\". Тогава веднага се заговори за потенциала на Румъния да се превърне във водещ износител на газ в региона и в конкурент на руския гигант \"Газпром\", посочва изданието.   По-нататък рерортажът ни отвежда на брега на Черно море, където румънският рибар Йонел Ириак охлажда улова си с лед. Рано сутринта мъжът е извадил от водата 200 килограма скумрия и сардини – „Твърде малко\", оплаква се той. „Вятърът се обърна. Дойде от Запад. Наричаме го „вятърът на бедността\". Вчера хванах двойно повече риба.“, посочва той пред \"Дойчландрадио. Йонел Ириак също е чувал за залежите от природен газ в румънския шелф на Черно море. Обикновените хора като него са се надявали цените на газта да паднат. Но все още нищо от това не е станало реалност. Защо?   Години наред румънското правителство не е могло да договори условията по финансирането и добива на природния газ. „Позволяваха си да отлагат вземането на решение, защото запасите от газ на сушата покриваха енергийните нужди на страната,“ четем по-нататък в публикацията. Само че днес това вече не е така и идущата зима Румъния ще трябва да се отоплява с газ, закупен от \"Газпром\".     Румъния не е единствената страна на Балканите, която разчита на \"Газпром\" – България и Унгария са изцяло зависими от руския концерн, посочва изданието. Газовите находища в Черно море могат да променят това положение, смята енергийната експертка Отилия Нуту. „Газпром няма да има такъв контрол над цените. Досега компанията договаряше цените в зависимост от това как всяка от страните-клиентки се разбира с режима на Путин“, посочва Нуту пред \"Дойчландрадио\".   За да се отърве от руския монопол, с пари от ЕС Румъния започна строежа на газопровода БРУА. Той ще свързва страните от Източна и Централна Европа с румънските газови находища. „Газопроводът, по който ще минава газ за Унгария и България, ще влезе в експлоатация през 2020 г.“, заяви преди време румънският министър на енергетиката Тома Петку.   Но за да добие природния газ от морското дъно, на Румъния ще ѝ трябва съдействие от чужбина, четем още в публикацията. На помощ биха могли да се притекат гигантите „Ексон Мобил“ и „ОМВ-Петром“. Само че малко преди да излезе в лятна ваканция, румънският парламент прие нов закон, който предвижда налагането на данък от близо 50 процента върху приходите от газ. Тази стъпка ядоса потенциалните инвеститори „Ексон Мобил“ и „ОМВ-Петром“, отбелязва изданието и припомня, че румънският президент все още може да наложи вето върху закона.   Според енергийната експертка Отилия Нуту, точно такива действия от страна на румънските управници са във вреда на страната и от полза за Русия. „Непредвидимостта на нашата политика е добре дошла за Русия. Ами ако инвеститорите решат да се оттеглят в последния момент? В Москва сигурно ще си кажат,  че сме ги отпратили от глупост или заради корупция\", посочва експертката за \"Дойчландфунк\".  ", "date": "2018.08.15", "title": "Ще стане ли Румъния новият голям износител на газ?"}
{"url": "http://epicenter.bg/article/Prof--d-r-Georgi-Mihaylov--Nyama-druga-strana-v-Evropa--kadeto-bolnitsite-sa-targovski-druzhestva/161346/11/0", "text": "- Изброихте много от недъзите на сегашното здравеопазване, на които Визия за България търси решенията.  Сърцевината на проблема е финансирането. Предлагаме премахването на финансирането на лечебните заведения като търговски дружества. Това означава да се премахне и оценката на лечебната дейност чрез модулите на клиничните пътеки. Смятаме категорично, че те са непрофесионално изчислени и че има тежък дисбаланс между финансирането на една или друга клинична дейност. Някои от тях са щедро финансирани, други – съвсем слабо. Самата клинична пътека не е създадена и не е изчислена на базата на вложените труд и консумативи, на всичко, свързано с вече много скъпата медицинска дейност.  Накратко - промяната трябва да започне от управлението на здравеопазването. Лечебните заведения не могат да бъдат търговски дружества, не само защото начинът им на финансиране е схематичен. Не само защото се реализира по чисто лобистки коридори, при които едни клинични пътеки се надценяват, а други не се оценяват достатъчно. Средствата, които търговските дружества получават като печалба, не се реинвестират в медицина. Голяма част от собствениците на тези лечебни заведения имат икономически интереси извън медицината. Затова болниците трябва да престанат да бъдат търговски дружества, ако искат да бъдат финансирани от НЗОК, откъдето идват 90% от парите в здравеопазването.   На второ място слагаме акцент върху възможността регионите да дирижират своето здравеопазване. Това ще позволи всеки български гражданин, особено при спешни състояния, да достига до необходимата му специализирана или спешна медицинска помощ за времето, което позволява тя да бъде ефективна.  За съжаление, високотехнологичната медицинска намеса е достъпна в ограничен брой центрове, концентрирани предимно в няколко големи града на България. Там има пренасищане, а в много от областните градове - липса на такива технологични възможности. Оттам нататък българският гражданин губи така наречения „златен час”.  - Това е ефективното време, през което пациентът може да бъде третиран така, че да има надежда за излекуването му. За различните състояния, то е различно. Важното е да не се минава условната граница на така наречения „златен час“, защото тогава ефективността на лечението рязко пада, независимо че пациентът вече може да има достъп до  високотехнологично лечение.  По света, например, неслучайно всички тежки пътни инциденти се осигуряват от хеликоптерна спасителна авиация. В България имаме магистрала и половина и когато станат пътни инциденти ефективността е малка без въздушен спешен транспорт.  - Регионите познават своята характеристика като заболеваемост, демография. Това позволява по-добре да се разпределя финансовия и кадровия ресурс и да се осигури технологичния. Върви тенденция за свръхурбанизация. В София вече живее над 25% от населението. Но в трудно достъпни региони живеят над 2,5 милиона граждани. Всички те заслужават живот точно толкова, колкото жителите на столицата.  - Често се задава този въпрос. В САЩ има лечебни заведения, които са нон-профит дружества. Те са длъжни да реинвестират цялата си печалба в дейността си и в своите кадри.  БСП предлагаме новият статут на лечебните заведения в България да бъде изяснен в широка дискусия с участието на лекари, икономисти, специалисти по здравна икономика и здравен мениджмънт и на базата на европейския опит. Но повярвайте - няма страна в Европа, в която болниците да са търговски дружества. Такова чудо сътворихме само ние! Отклоненията и изкривяванията са налице.  - У нас доплащането доближава 50%. Една от причините е късата листа на реимбурсируемите медикаменти, които се покриват сто процента. Тя обхваща само туморните и някои социално значими заболявания. В останалите случаи покриването е частично. Листата на лекарствата, които българинът трябва да купи от джоба си, е много дълга. Грозна картина е също така, че в много български болници лечебните заведения покриват само разходите, които се възстановяват от здравната каса, а пациентите са длъжни от джоба си да доплащат всичко останало, включително медикаментите, необходими за лечението им.  Голяма част от консумативите също не се покриват от НЗОК. Безобразие е, че няма електронна борса на изделията, така че да се види коя фирма на какви цени продава. Там е една Марианска падина вече повече от 20 години. Реализират се гигантски печалби!  Да не говорим за законно регламентираните плащания като избор на екип или за нерегламентираните, които също съществуват.  - Еднакво ДДС за всички стоки е признак на тромава данъчна политика, но се поддържа с различни обяснения. В областта на здравеопазването тя води след себе си покачването на цените на лекарствата. Тъй като обемът на ДДС е огромен, не се възстановява веднага от търговците и те са принудени да търсят други възможности за печалба. От друга страна, пазарът в България е ограничен и при натоварване на цената медикаментът започва да не се купува. Вносителите на разрешенията за употреба го изтеглят и българските пациенти са принудени да търсят необходимите лекарства в чужбина. Всяка година десетки фирми напускат българския пазар. Това е резултат от големи грешки в лекарствената политика.  „Визия за България“ е покана за разговор към цялата нация. Защото нацията се топи и изчезва. Процесът е драматичен. Няма аксиома, че всички нации са безсмъртни. В историята на човечеството има примери за изчезването на цели цивилизации. Проблемите на здравеопазването също са част от демографския проблем. Хората бягат масово, когато няма добро образование и добро здравеопазване.   - Първо, сегашният начин на обучение на студентите в България трябва да бъде усъвършенстван като учебна схема. За съжаление, нашето медицинско образование не е така добро, както беше преди години. Учебните методики в света се модернизират и медицината се развива с бързи темпове.  Втората страна на въпроса е, че сме инкубатор за висши медицински кадри – лекари и медицински сестри. Цели випуски напускат страната. Образованието не е безплатно 100%, но в голяма степен е финансирано от държавата, без бъдещите кадри да имат ангажимент към нея.  По брой лекари на 1000 или на 10 000 души население стоим добре като статистика в Европа. Но като възрастов диапазон над 60% от лекарите са над 55-годишна възраст. Само след десетина година няма да имаме реален кадрови ресурс. Практика сега е да се назначават пенсионери само и само да се изпълни стандартът, необходим за съществуването на лечебното заведение.  Не може да продължаваме без ангажимент на обучаващите си бъдещи лекари към собствената си страна. Стипендиите могат да се дават и от регионите, тъй като в малки населени места имаме хиляди незаети места за лекари.   А с медицинските сестри нещата са катастрофални! Тук отдавна сме минали границата на допустимите норми.  Идеята задължително трябва да се дискутира. Лансирахме я по време на последната предизборна кампания и веднага бяхме атакувани. Щели сме да заробваме хората. Това не и заробване. Варианти на подобни практики има навсякъде по света. Всяко общество трябва да защитава своите интереси.  - Категоричен отговор дали е необходимо демонополизиране или не, ще се роди в сериозен професионален разговор. Но не могат да се извеждат абсурдни понятия като поетапна демонополизация на НЗОК.    - Да, няма поетапна демонополизация. Или има такава, или няма. Опитът в някои европейски страни е много печален. В Чехия се стигна до фалит на националната здравно-осигурителна каса.  Чухме, че в Министерски съвет тече обсъждане на два модела на управление на здравеопазването. Но черно на бяло още нищо не сме видели като предложения. Новата финансова година също чука на вратата. Бегло излезе информация за доплащане, което на практика ще бъде увеличаване на здравната вноска, независимо дали лично пациентът ще доплаща, или ще има втори стълб на доброволно осигуряване.  - Заплащането на здравните вноски и контролът върху здравно осигурените е въпрос на борба със сивата икономика. Това не е проблем на здравнато министерство. БСП имаме сериозна програма за борба със сивата икономика и осветляване на доходите. Контролът върху сивата икономика ще осветли и тези, които не участват в солидарната здравноосигурителна система. Ще остане ядро от хора, които не са в състояние да плащат. Но огромната част от тези 700 000 са хора, които не желаят да бъдат солидарни със системата.  - Електронното здравеопазване не е свързано само с НЗОК, а с една огромна информационна система. Във Визия за България сериозно акцентираме върху факта, че електронизацията на здравеопазването е водеща възможност за контрол върху разходите, за тяхното изсветляване и оптимизиране.  А защо не е въведена вече близо 30 години? Защото зад всичко това стоят 10 милиарда лева. Това е сумата, която се налива в здравеопазването годишно – почти 5 милиарда от държавата и още 4,5 милиарда от гражданите. Финансовите интереси са огромни. И сега мина година и половина, откакто се поднови мантрата, че ще дойде електронизацията на здравеопазването. Ще дойде, но я няма.  Системата за контрол на здравната каса е несъвършена и ако я отворим, това ще бъде равнозначно да отворим кутията на Пандора. В БСП сме наясно, че без въвеждане на електронизацията на здравеопазването всякакъв вид успехи трудно ще бъдат постигнати.  - Огромна. Съпротива е мека дума. Очакваме ожесточени атаки от много страни. 10 милиарда лева са 5 милиарда евро, а това е крупна сума не само в България, а навсякъде по света. От тях дори няколко стотин милиона да се отклоняват годишно, на всеки е ясно, че борбата за такъв финансов ресурс борбата ще бъде повече от некоректна. ", "date": "2018.08.15", "title": "Проф. д-р Георги Михайлов: Няма друга страна в Европа, където болниците са търговски дружества"}
{"url": "http://epicenter.bg/article/Petar-Kanev--Vav--Viziya-za-Balgariya--ne-govorim-za-natsionalizatsiya/161392/11/34", "text": "   Почти месец мина, откакто в НДК направихме сериозно обсъждане на идеите, заложени във „Визия за България“. Интересът продължава да е много голям. Преди седмица с колегите от ПГ на „БСП за България“ обсъждахме, че не е лошо материалът да бъде размножен с варианти за обратна връзка с нашите структури. Какво предизвика приемането на този документ за развитието на държавата ни? Истината е, че искаме да предизвикаме дебат в обществото. Голямата кауза и цел за влизането ни в ЕС приключи през 2007 г. Вече 10 години ние сме членки и за нас стои въпросът какво постигнахме и къде сме. Особено сега след европредседателството този дебат липсва в нашето общество. Всичко изглежда прекалено розово, красиво и лъскаво, а истината е, че 10 години след като влязохме в ЕС, България изгуби 1 млн. от своето население. Ако през 2007 г. покупателната ни способност беше 46% от средната за ЕС, сега, 10 години по-късно, тя е 49 %. Т.е. имаме само 3% ръст. Изключително нисък е по всякакви стандарти е средният темп на икономически растеж за последните 10 години - средно 2 %. Притеснява ме големият дял на населението с риск за бедност. Знаете, че в ЕС това е от около 20%, в България над 46%. Искам да се върна към едни думи, които цитирах в залата на НДК, когато представих част от икономическата платформа във „Визия за България“. Тогава цитирах нобеловия лауреат Джоузеф Стиглиц, който беше казал, че неравенството е голямата опасност на демокрацията. Дойде един момент, в който ние трябва да започнем този дебат и да видим накъде ще вървим нататък. Последните години след влизането ни в ЕС, България затъна в нищоправене, в липса на реформи. В много сектори реформите са изключително важни. Опашката за здравни министри върви много бързо.     Първо БСП като втора политическа и основна опозиционна сила излезе с предложението за тази визия. Нормално е управляващите да се нахвърлят върху нея. Това е визия, не е Бюджет 2019 г., нито проектопрограма. Има доста идеи в нея, на които и аз самият гледам скептично. Тази визия не е предложена, за да се приеме и гласува единодушно, а да има дебат по нея. Както виждате чисто секторно колегите от „Позитано“ започнаха да провеждат срещи с неправителствените организации. Две или три подобни срещи вече преминаха. Есента ще бъде много по-интересна, тъй като ни предстоят срещи със синдикати и работодателски организации, както и с браншови съюзи. Не виждам защо се превъзбуждат някои колеги. Това не е бюджет. Като дойде време да гледаме бюджета за 2019 г. в парламента, тогава ще имаме по-сериозни дебати по отношение на цифрите.     Много неща трябва да се пипнат и да се променят. Ние предлагаме един съвсем нов режим на управление на държавната собственост. Казваме повече държава там, тогава, където и когато това е необходимо. Истината е, че никой не е казал, че държавното е по-лошо от частното, но през последните години в България в българския език навлезе една нова дума „бордовак“. Това са партийни другари и независимо кой е на власт, те влизат в бордовете и добре си живуркат. Ние предлагаме управлението на държавните фирми и фирмите с мажоритарно и държавно участие да бъде поставено на пазарен принцип. Австрия има над 40% държавна икономика, защо във Франция може да бъде над 30%, да не говорим за някои от северните държави, а при нас винаги, когато се каже, че нещо е държавно, е лошо и нещо, което е частно, е прекрасно. Има една поговорка, че държавният монопол е нещо отвратително, но по-лошо от него може да бъде само частният. За съжаление в последните години, особено в общините, имаме едно голямо изкривяване по линията на така наречения аутсорсинг, всичко онова, което може да бъде печелившо за дадена община, обикновено се прехвърля на частни фирми. Става въпрос за логистиките, инфраструктурата, чистотата и всичко останало. Има много неща, по които искаме да започнем дебата и да намерим консенсус в обществото. България в момента е в един сравнително добър икономически цикъл. Над 70% от българската икономика е свързана с европейската. В Европа има един нелош растеж. Шегуваме се, че когато европейската икономика кихне, България се разболява, но истината е, че ръст от 3.5-4%, които даваме на икономиката ни, не са достатъчни. Изпревариха ни всички тези държави, с които преди 15 години бяхме горе-долу на едно ниво: Румъния, Словакия, Полша. В момента те са доста пред нас и ние сме притеснени, че нищоправенето и само говоренето доникъде не ни водят. Проблемите ни се задълбочават и не вървим напред.     Никъде в нашата визия не се говори, че трябва да има национализация или да има увеличение на държавния сектор. Говорим, че и това, което в момента го има като държавен сектор, се управлява зле. Управлява се многопартийно, неоптимално и ако искаме да вървим напред, трябва да се приготви поправка в Закона за държавните фирми. Трябва да се види какво ще правим с тяхното управление. Те трябва да минат на друг пазарен принцип. Как е в Западна Европа? В много от държавите в Европа има сериозен държавен сектор, който се управлява не по-зле от частния.     Изоставането ни е много голямо. Това е тема, по която не съм специалист и трудно бих могъл да навляза. В България се оформят три-четири до пет големи мощни икономически конгломерата и става изпомпване на работна ръка, икономически и интелектуален потенциал към тях, не е добре за развитието на икономиката. Затова ние ще искаме в новия бюджет за 2019 г. специална програма за регионално развитие и отделни пера и параметри за развитието на тези региони.     Това примерно е една от мерките, за която аз имам определен скептицизъм, не заради това, че не е правилно. Знаете, че българите редовно се оплакват от обслужването по българските плажове и непрекъснато ни се натяква колко чудесно е в Гърция, където концесии на плажовете няма. Там общините се занимават с този проблем. Наскоро четох, че подобна е ситуацията в Турция и в Италия. Идеята е много добра, лошото е, че вече е доста късно, за да тръгнем по този път. Големите плажни концесии са дадени за по 15-20-25 години и много трудно чисто съдебно това може да бъде развалено и направено. Лично моето мнение и аз не един път съм го споделял с министър Николина Ангелкова и с вицепремиера Томислав Дончев там, където даден плаж има един концесионер, обслужващ туроператорите туробект, какъвто например е Албена, е естествено той да бъде даден на него. За плажове от типа на този в Царево или в Обзор, където има доста туристически агенти, които го ползват, трябва да бъде общинска собственост. Това трябва да бъдат дружества, които да нямат право на печалба, а да обслужват населението и гражданите. Тази схема работи великолепно в много държави. Проблемът е, че доста късно тази идея се задейства, но понякога по-добре късно, отколкото никога.   ", "date": "2018.08.15", "title": "Петър Кънев: Във „Визия за България“ не говорим за национализация"}
{"url": "http://epicenter.bg/article/KFN--Zastrahovanite-v-ZK--Olimpik--veche-mogat-da-sklyuchvat-novi-dogovori-s-drug-zastrahovatel-/161348/4/0", "text": "Уведомяваме всички, които имат задължителна застраховка „Гражданска отговорност“ в Застрахователна компания Олимпик АД клон България, която ще се прекрати на 17 август 2018 г., че е създадена необходимата организация и Гаранционният фонд е осигурил техническа възможност за сключване на нови полици с други застрахователи от днес. Това съобщиха от пресцентъра на Комисията за финансов надзор.  Периодът на покритие по новата полица трябва да започва най-рано от 18 август (събота) от 00:00 часа. Полиците, сключени със Застрахователна компания Олимпик АД, ще осигуряват покритие до 23:59:59 часа на 17 август.  ", "date": "2018.08.15", "title": "КФН: Застрахованите в ЗК „Олимпик“ вече могат да сключват нови договори с друг застраховател "}
{"url": "http://epicenter.bg/article/Utre-zapochva-stroitelstvoto-na-oshte-16-km-ot-AM--Hemus--mezhdu-Buhovtsi-i-Belokopitovo--VIDEO-/161396/4/0", "text": "Утре – 16 август, започва строителството на 16,3 км от автомагистрала „Хемус“ между Буховци и Белокопитово. Проектът ще се изпълнява изцяло със средства от републиканския бюджет. На първата копка ще присъстват министърът на регионалното развитие и благоустройството Николай Нанков, председателят на Управителния съвет на Агенция „Пътна инфраструктура“ инж. Светослав Глосов, областните управители на Шумен и Търговище - проф. Стефан Желев и Митко Стайков, народни представители. Това съобщиха от пресцентъра на Министерството на регионалното развитие и благоустройството (МРРБ).  Участъкът от АМ „Хемус“ от км 310+940 до км 327+260 ще бъде изграден от ДЗЗД „Хемус-16320“. Строителният надзор ще се осъществява от ДЗЗД „Консултанти Хемус 2 - 2016“.  В 10.45 часа министър Нанков ще посети Търговище, където ще провери ремонтните дейности на ОУ „Христо Ботев“. Обектът се изпълнява по финансиран от Оперативна програма „Региони в растеж“ проект за обновяване на образователна инфраструктура. Министърът ще посети и спортната зала в града, за ремонта на която бяха осигурени средства от държавния бюджет.  В 11.45 часа министърът на регионалното развитие и благоустройството ще бъде в Шумен, където ще посети ОУ „Илия Рашков Блъсков“. След това той ще разгледа санираните блокове на ул. „Цар Освободител“ №1-3 в града и ще се запознае с изпълнението на проекта за благоустрояване на района на кръстовището на ул. \"Станционна\" и бул. \"Симеон Велики\", финансиран от ОП „Региони в растеж“. В Шумен министър Нанков ще посети и Индустриалната зона.  На събитията е поканен да присъства и министър-председателят Бойко Борисов.  Над 15,5 млн. лева са инвестирани в община Провадия през последните две години. Това заяви пред журналисти по-рано днес министърът на регионалното развитие и благоустройството Николай Нанков, който присъства на откриването на рехабилитираните близо 30 км от пътя Старо Оряхово – Долни Чифлик – Гроздьово – Провадия, с финансиране от Оперативна програма „Региони в растеж“, предаде репортер на Радио „Фокус“ – Варна.  Министър Николай Нанков посочи, че в рехабилитираните близо 30 км са инвестирани 18 млн. лева. „Това е дългоочакван път, поредният в Северна България, който реализираме този път с европейско финансиране по програма „Региони в растеж“. Част от пътя е алтернатива на автомагистрала „Черно море“ и свързва максимално бързо Провадия и морската община Долни чифлик“, допълни министър Николай Нанков.  На събитието присъства и кметът на Община Долни чифлик Красимира Анастасова, която благодари на правителството. „Това е едно обещание, поето още през 2015 година. Благодаря на правителството“, каза кметът на Община Долни чифлик Красимира Анастасова.  Аспарухов мост във Варна и Дунав мост при Русе са в добро експлоатационно състояние, добави министър Нанков. Министър Николай Нанков припомни, че ремонтът на Аспарухов мост, планиран за тази есен, се отлага, като причината е изграждането на бул. „Васил Левски“ в град Варна.  „Той не е в критично състояние, не е в тежко експлоатационно състояние в тази му част. Съобразяваме се с българските шофьори – от една страна с тяхното здраве и безопасно преминаване, от друга страна сме критикувани често, че създаваме предпоставки за задръстване в отпускарските летни месеци“, коментира министър Нанков. Той отбеляза, че тежкотоварният трафик е изнесен от автомагистрала „Хемус“ в тежките участъци, като камионите ползват алтернативни маршрути. В момента денонощно се работи по мостовите съоръжения при км 34 и км 37. По отношение на Дунав мост - Русе министър Николай Нанков посочи, че мостовото съоръжение не е включено в последното обследване по автомагистралите и първокласните пътища, като за състоянието на моста са отговорни и двете правителства – на България и на Румъния.  „Дунав мост не е в тежко експлоатационно състояние“, заяви министър Нанков. Той припомни, че на автомагистрала „Черно море“ е приключил ремонтът на едното съоръжение на моста, а предстои да се ремонтира и другото. „С лимитирания ни бюджет правим и невъзможното, догодина от тол-таксите ще има повече средства“, каза още министър Николай Нанков.  Започва спешен ремонт на още 17 мостови съоръжения по автомагистралите, които са в недобро състояние, уточни още министър Нанков. Министър Нанков заяви, че по мостовите съоръжения всяка година се прави планова поддръжка и те се поддържат в добро експлоатационно състояние, въпреки че някои от тях не са ремонтирани повече от 30 години.  \"През миналата година са осъществени 7 планови ремонта на мостови съоръжения, тази година се правят 5, но остават 17 в недобро състояние, които ще отремонтираме спешно\", допълни министър Нанков. Той отбеляза, че проектите за всички мостови съоръжения, които се нуждаят от належащ ремонт, са готови. \"В понеделник предстои да бъде представен и финансовият план и разчет за тези 17 мостови съоръжения, които са в тежко състояние. По проекти са нужни около 130 млн. лева. Ще започнем максимално бързо планово и тяхното отремонтиране\", заяви министър Нанков. По думите му за ремонт на мостови съоръжения през тази и миналата година са инвестирани над 110 млн. лева. \"Не говорим за палиативни или кризисни мерки. В България мостовите съоръжения са се поддържали и сега се поддържат още по-добре\", подчерта министър Николай Нанков.  ", "date": "2018.08.15", "title": "Утре започва строителството на още 16 км от АМ „Хемус“ между Буховци и Белокопитово (ВИДЕО)"}
{"url": "http://epicenter.bg/article/Predsrochno-osvobozhdavat-ot-zatvora-bivshiya-kmet-na-Strelcha/161366/3/0", "text": "Пазарджишкият окръжен съд реши, че бившия кмет на Стрелча и Пазарджик Иван Евстатиев, трябва да бъде освободен от затвора предсрочно, съобщи БНР.   Преди три години Евстатиев получи четиригодишна присъда за сексуално посегателство над непълнолетно момиче от Стрелча.   С постановлението на съда остатъкът от година и два месеца се заменя с пробационна мярка.   Иван Евстатиев ще трябва да се среща един път месечно с пробационен служител.   Припомням, че бившият кмет на Стрелча първоначално получи шестгодишна присъда за насилие срещу 16- годишна ученичка, но в последствие присъдата бе намалена на четири години затвор. Преди това Иван Евстатиев прекара почти две години в ареста, а действията му предизвикаха поредица от протести в Стрелча. Днешното постановление за предсрочно условно освобождаване, подлежи на обжалване в седем дневен срок.", "date": "2018.08.15", "title": "Предсрочно освобождават от затвора бившия кмет на Стрелча"}
{"url": "http://epicenter.bg/article/20-tona-kanabis--ozhana--MVR-za-dva-dni/161369/3/0", "text": "20 тона канабис са открити при специализирана операция по противодействие на производството и разпространението на наркотични вещества на територията на Петричко. Това каза на брифинг директорът на ГД „Гранична полиция“ главен комисар Светлан Кичиков, предаде радио „Фокус” - Пирин.   От началото на операцията, която стартира на 14 август, има открити няколко ниви. Обектите са унищожени. Операцията е разпоредена от главният секретар на Министерството, съвместно с ОДМВР - Благоевград и ГД „Гранична полиция”.   В акцията се е включил и хеликоптер, защото теренът е изключителни труден, достъпът е ограничен и откриването на нивите може да бъде осъществено от въздух. Основно насажденията са открити в държавен горски фонд на труднодостъпни места. Насажденията са били отглеждани в малки ниви, засадени по 50 - 150 броя. Задържаните лица са предимно познати на полицията. Акцията ще продължи най-вероятно до откриване на всички ниви с насаждения.   От началото на годината са открити и унищожени около 58 тона суров канабис, каза Николай Хаджиев, директор на ОДМВР - Благоевград на брифинг в с. Първомай (община Петрич).     „Има образувани 27 съдебни производства, като са задържани 12 лица. Повечето от тях са с парична гаранция. От началото на сезона до момента има по-голямо количество намерен и унищожен канабис в сравнение с предходната година”, каза още Хаджиев.   По думите му миналата година са задържани малко над 500 килограма сух канабис. При акциите често вината се поема от възрастни хора, а целта е да се избегне наказателна отговорност. Всяка постъпила информация се проверява от полицията и отработва. Местни жители също подават сигнали.   Районът на Петричко е благоприятен за отглеждане на този вид насаждения. Пазарната цена на килограм сух канабис е от порядъка на 3 000 и 5 000 лева, като стойността зависи от качеството и количеството.   От 10 килограма суров канабис излизат между 800 грама и 1 килограм сух канабис.   Насажденията са разположени предимно в двете планини Беласица и Огражден. ", "date": "2018.08.15", "title": "20 тона канабис „ожъна“ МВР за два дни"}
{"url": "http://epicenter.bg/article/Turski-korab-gorya-prez-noshtta-v-balgarski-vodi--zagina-moryak-ot-ekipazha/161370/3/0", "text": "Член на екипажа на турски кораб е загинал при инцидент в български води, предаде Агенция „Фокус”, като се позова на варненската прокуратура, която разследва случилото се.  Според официалната информация след полунощ в района на село Крапец е възникнал пожар на борда на плавателния съд. При гасенето на пожара е загинал човек от екипажа.  Корабът е провлачен на буксир до пристанище Варна, където следовател и инспектори от специализираното звено за разследване на морски произшествия при Министерството на транспорта ще извършат първоначалните действия по разследването.  То е по чл. 330 ал. 3 на Наказателния кодекс т.е. за умишлен палеж.  ", "date": "2018.08.15", "title": "Турски кораб горя през нощта в български води, загина моряк от екипажа"}
{"url": "http://epicenter.bg/article/Obshtinskiyat-savetnik-Peyko-Yankov-e-izpalnyaval-ukazaniya-na-Dimitar-Zhelyazkov---Ochite/161377/3/0", "text": "  Прокуратурата иска той да бъде оставен за постоянно в ареста. Янков беше обявен за издирване след акцията от 1 август срещу групата на Митьо Очите занимавала се с рекет, палежи и наркоразпространение. Прокурорът обясни, че срещу Янков има три обвинения - за изнудване, участие в престъпна група и умишлен палеж.   Прокурор Ганчева каза още, че Пейко Янков е обвинен за употреба на сила, посредством която са били принуждавани търговци да се разпореждат с имуществото си.   Другото е за упражняване на натиск чрез сила с цел пострадалото лице да се откаже от дружествените си дялове в \"Хермес груп\" ООД. Това било станало по указания на Митьо Очите.   Ганчева допълни, че има множество показания на явни свидетели срещу Янков. Както и изготвени пожаротехнически и ДНК експертизи. По думите й пет месеца са били използвани СРС-та срещу групата. Разследването е траело две години, като прокурорът обясни, че е преценка на разследващите кога и колко да подслушват.   Според адвоката на Янков Росен Кожухаров той не се е укривал. По думите му неговият подзащитен е бил призован като свидетел, а не като обвиняем. Според него Янков и Митьо Очите се познават. Адвокатът нямал информация какво е правил Янков от деня на акцията срещу групата на Очите на 1 август до момента, в който се е предал в МВР на 13 август.   Прокурор Детелина Ганчева коментира обаче, че Янков два пъти е бил призоваван като обвиняем, не като свидетел. Разследващите са имали данни, че той е бил извън страната и затова е била издадена и Европейска заповед за арест.", "date": "2018.08.15", "title": "Общинският съветник Пейко Янков е изпълнявал указания на Димитър Желязков - Очите"}
{"url": "http://epicenter.bg/article/Sadat--Nyama-danni-Peyko-Yankov-da-e-ot-bandata-na-Mityo-Ochite--no-ostava-v-aresta-/161388/3/0", "text": "Специализираният съд остави за постоянно в ареста общинския съветник от Несебър Пейко Янков, който беше арестуван по обвинение, че е бил част от организирана престъпна група с лидер Димитър Желязков – Митьо Очите, предаде бТВ.  Днес стана ясно, че срещу него има още две обвинения – за участие в палеж и изнудване.  Според магистратите няма данни Янков да е участвал в бандата, няма опасност да се укрие и няма информация да е бил съпричастен към извършвани палежи. Причината да остане под стража са свидетелски показания, свързващи го с изнудване.  По време на заседанието избухна скандал, след като прокурор Детелина Ганчева заяви, че Пейко Янков е бил призован като обвиняем на два пъти – на 2 и 13 август. Адвокат Росен Кожухаров обаче посочи, че всъщност с първата призовка клиентът му е бил търсен като… свидетел.  По това време Пейко Янков бил в чужбина за годишния си отпуск и, според защитата, в момента, в който получил втората призовка като обвиняем, се предал на властите.  Съдът прие от защитата и справката, удостоверяваща, че обвиняемият наистина е бил в отпуск.  Мярката не е окончателна.  От държавното обвинение тепърва събират доказателства за евентуална престъпна дейност на общинския съветник. Разследването срещу групата е започнало през 2016 г., а деянията са били извършени през миналата година.  Роденият през 1977 г. Янков е син на показно разстреляния бизнесмен и председател на Общинския съвет в Несебър Димитър Янков. Медийни публикации свързваха бизнеса му с хотели и хазарт.  ", "date": "2018.08.15", "title": "Съдът: Няма данни Пейко Янков да е от бандата на Митьо Очите, но остава в ареста "}
{"url": "http://epicenter.bg/article/VAS-otmeni-reshenieto-za-uvolnenieto-na-Chenalova/161393/3/0", "text": "5-членен състав на Върховния административен съд отмени решението на тричленката на същия съд, че дисциплинарното освобождаване на Румяна Ченалова е законно.   Kaзycът ce вpъщa зa нoвo paзглeждaнe oт дpyг тpичлeнeн cъcтaв нa cъдa cъc зaдължитeлни yĸaзaния, пocтaнoвявaт Baня Aнчeвa, Taня Baчeвa, Ивaн Paдeнĸoв, Дaниeлa Maвpoдиeвa, Kaлинa Apнayдoвa (дoĸлaдчиĸ). Peшeниeтo им e oĸoнчaтeлнo, пише сайтът Defakto.bg.   Ha 25 янyapи тaзи гoдинa тpичлeнeн cъcтaв нa BAC c дoĸлaдчиĸ Любoмиp Гaйдoв oбяви yвoлнeниeтo нa Pyмянa Чeнaлoвa зa зaĸoннo. Cлyчи ce въпpeĸи ĸaтeгopичнocттa нa тълĸyвaтeлнoтo peшeниe нa caмия Bъpxoвeн aдминиcтpaтивeн cъд пo диcциплинapнитe дeлa cpeщy мaгиcтpaти – в cлyчaя c пълнa cилa вaжeшe пpaвилoтo, чe yчacтиeтo нa eдни и cъщи ĸaдpoвици вeднъж в ĸaчecтвoтo им нa пpeдлoжитeли зa нaĸaзвaнeтo нa cъдии, a втopи път – ĸaтo тexни диcциплинapни cъдници, e нeдoпycтимo.   Ceгa пeтчлeнният cъcтaв нa BAC oтĸpивa, чe пъpвaтa инcтaнция нe e изcлeдвaлa дoĸpaй вcичĸи oбcтoятeлcтвa и нe e нaпpaвилa яceн извoд пo вcичĸи възpaжeния нa Чeнaлoвa. B cъщoтo вpeмe нe дaвa знaĸ зa ocнoвнoтo oчaĸвaнo нapyшeниe – нa пpинципa нa бeзпpиcтpacтнocт, cлeдвaщ oт тълĸyвaнeтo нa BAC.", "date": "2018.08.15", "title": "ВАС отмени решението за уволнението на Ченалова"}
{"url": "http://epicenter.bg/article/vpisvaniya/161371/2/0", "text": "Защо се срина търговският регистър и ще има ли оставки след сканадала с разкритията за техническата поддръжка на най-важната икономическа база в държавата. Разяснения по скандала даде днес изпълнителният директор на Агенцията по вписванията Зорница Даскалова.   . Другата седмица ще се ангажираме с точна дата и срок и търговският регистър ще бъде възстановен, каза тя. Органите на реда са сезирани, всичко е под контрола на ГДБОП и ДАНС и се следи. Искам да успокоя всички, че няма манипулации за изчезване на данни. Това няма как да се случи\", посочи Зорница Даскалова.   В началото на брифинга тя се извини на всички граждани за неудобствата, причинени от срива. Причините и анализа защо се е стигнало дотук тепърва предстоят. \"Най-важно е да се успокоят хората, да се възстанови стопанският оборот, посочи шефката на агенцията, като изтъкна, че за всичко ще има прессъобщения. Тук има хора, които не са спали от денонощия, други са спали по няколко часа.   Ние ще информираме гражданите за всичко. Създаваме сериозна организация от първия ден на аварията\", изпълнителната директорка на Агенцията па вписванията. \"Вероятно всички сте се питали защо толкова време не сме излизали да кажем. Всичко, което е имало, сме го пращали като прессъобщения. Разнопосочните говорения не биха довели до по-добро известяване\", допълни тя.     Поддръжката на системите на регистрите е различна от проектите за надграждане.  , заяви директорът на Агенцията по вписвания на въпрос за поръчката за надграждане, която е била възложена на едноличен търговец, занимаващ се с козметични услуги.   Зорница Даскалова обясни, че към момента ДАНС и прокуратурата не разследват причините за срива. Това щяло да се случи едва след като бъде въстановена пълната функционалност на Търговския регистър.    \"Нищо не и изключено, но ние в момента никога не обвиняваме. най-важното в момента е да възстановим системата\", отговори тя на въпроса дали единствено външните фирми са виновни за блокирането на регистъра.   Зорница Даскалова опроверага информация в медиите, че фирма на козметичка е участвала в надграждането на регистъра. по думите й въпросната компания е била ангажиране единствено за изработка на информационни материали.  .   Шефката на Агенцията по вписванията не успя да отговори на въпроса как така не са разбрали че 4 диска са дефектирали, както и дали информацията е записвана на отделен сървър.     „Искам да поднеса извинения на всички, защото този срив, който имаме, засегна всички граждани на страната. Утре ще могат да се извършват и справки по ЕГН.  “, обясни Даскалова. Тя уточни, че до момента няма представен официален доклад от фирмата, която поддържа регистъра, за причините за проблема. „Работи се по отстраняването им. Не можем да се ангажираме с точна дата и срок, но най-вероятно другата седмица по някое време ще бъдат възстановени всички функции. Искам да успокоя всички, че манипулации и изчезване на данни не са възможни и няма как да се получат“, каза още Даскалова и уточни, че няма да има изгубена информация вследствие на аварията.  Причините тепърва предстои да се установят. Важно е хората да се успокоят. Благодарим за разбирането. Работи се денонощно, има хора, които с дни не са спали, за да продължат процесите по възстановяване“, обясни Даскалова. По думите ѝ процесите по разследването на случая от прокуратурата, ДАНС и МВР ще започнат след възстановяването на дейността на Търговския регистър.", "date": "2018.08.15", "title": "Зорница Даскалова: Нe e време за оставки! Няма манипулации за изчезване на данни от ТР"}
{"url": "http://epicenter.bg/article/BSP-poiska-nezabavno-ostavkite-na-direktora-na-Agentsiyata-po-vpisvaniyata-i-ministar-Tsetska-Tsacheva-/161373/2/0", "text": "Директорът на Атгенцията по вписванията Зорница Даскалова и министър Цецка Цачева да понесат отговорност за кризата с Търговския регистър и да напуснат постовете си незабавно. Това каза заместник-председателят на ПГ на „БСП за България“ Крум Зарков по време на пресконференция във връзка с проблема с достъпа до Търговския регистър, предаде репортер на Агенция „Фокус“.  Зарков поясни, че от БСП очакват отговори на редица въпроси. „Но не от председателката на Агенцията по вписванията, не от г-жа Цачева. Те трябва да понесат отговорноснт и да напуснат постовете си незабавно“, заяви Зарков. Според него оставките им се налагат поради безсмисленото им мълчание през последните дни.  Резултат на некомпетентност е кризата с Търговския регистър и реакцията на отговорните институции, заяви заместник-председателят на БСП Деница Златева. Тя поясни, че от БСП са изчакали да тръгне поне частично Търговския регистър и да се види кой ще понесе отговорност за тази безпрецедентна криза, израз на лошо управление на Агенцията по вписвания и Министерство на правосъдието. По думите ѝ са последвали две почти безименни прессъобщения, че са сезирани ДАНС, МВР и Прокуратурата.  „Днес става ясно, че четири диска от Агенцията по вписванията са изгорели и се полагат усилия за възстановяване на информацията. Другата новина от заседанието на МС е, че ще се прави мегахранилище за архиви на електронните данни след срива на Търговския регистър“, каза Златева.   Ако не последват оставките на Цачева и Даскалова - в първите дни на парламента това ще е основна точка, която ще разискваме, заяви още Крум Зарков.   „Безпрецеднтната криза с един от най-важните електронни регистри в страната не може да остане просто така. Щетите за фирмите и неправителствените организации, т.е. за онези юридически лица, които са пряко засегнати от срива на базите данни, тепърва ще се изяснява. Последиците за бизнес климата, за доверието в институциите, способността на българската държава да изгради ефективно електронно управление, са ясни. Те са трагични. Затова трябва да се носи отговорност“, коментира Зарков.  Според него пряката отговорност е на директора на Агенцията по вписванията Зорница Даскалова, която е допуснала това да се случи, а политическата отговорност е на министър Цецка Цачева, защото тя е била запозната с неакватността на управлението в агенцията и не е взела никакви мерки.  „Казвам съвсем убедено, че министър Цачева е знаела за проблемите, не само защото агенцията ѝ е подресорна. Разполагаме с доклад, адресиран до нея, който е съставен от Инспектората към нейното министерство. Докладът е постъпил при нея в началото на тази година. Той е от извършена проверка в Агенцията по вписванията. В него се съдържат тежки констатации за начина на управление на г-жа Даскалова и завършва с много ясна препоръка към министъра: „да се потърси дисциплинарна отговорност на Зорница Даскалова, изпълнителен директор на Агенцията по вписванията, на основание на чл. 187, ал. 1, точка 10 от Кодекса на труда“, обясни Зарков.  Той поясни, че този текст от Кодекса на труда засяга неизпълнение на трудови задължения предвидени в закона. „Т.е. поне от февруари насам министър Цачева е знаела, че Зорница Даскалова не изпълнява трудовите си задължения по закон и не е предприела никакви действия за това“, допълни заместник-председателят на ПГ на „БСП за България“. По думите му информацията, че са сезирани Прокуратурата, ДАНС и МВР оставя впечатление, че става дума за външна атака - нещо, което самата агенция опроверга.  „Не сме далече от мисълта, че първоначалното внушение за хакерска атака имаше за цел да прикрие небрежността и некомпетентността при този чувствителен регистър“, поясни Зарков и обърна внимание, че последствията от тези действия ще се чувстват дълго време.  „Основната цел на Търговския регистър е да осигури яснота и сигурност в търговския оборот, вместо това днес какво се случва? Как се случва? Има ли възможности за злоупотреби, манипулации? Това са въпроси, които витаят в цялото общество“, допълни Крум Зарков. По думите му тези съмнения не могат да бъдат разсеяни от Министерство на правосъдието и от директора на Агенцията по вписванията, не и при това ръководство.   Не ме учудва след като софтуерна фирма доставя ваксини по обществена поръчка, фризьорски салон да надгражда IT системите на Агенцията по вписванията, добави Деница Златева. Тя поясни, че се е запознала с два европейски проекта на Агенцията по вписванията за надграждане на търговския и имотния регистър.    „Признавам си, няма как да си обясня дейност на козметичен салон в проекти на Оперативна програма „Добро управление“ за надграждане на търговския или имотния регистър на стойност над 3,5 млн. лв. Още по-притеснителното е, че тази дори и доста добра професионална козметичка, в проекта е заедно с държавната фирма „Информационно обслужване“, близка до властта фирма и туристическа агенция\", добави тя. Златева обяви, че изникват редица въпроси към Агенцията по вписванията, към Министерство на правосъдието и от ресорните държавни агенции, които се занимават с електронното правителство.  „Първият въпрос е вярно ли е, че за периода август 2017 – юни 2018 Агенцията по вписванията е оставена без извънгаранционно обслужване, включително на сървърите, дисковите устройства и устройствата за архивиране и че цялото това извънгаранционно обслужване е правено от пет души в Агенцията по-скоро аварийно\", коментира Златева.  Тя попита дали е вярно, че поради забавяне на вписванията на заявления в Търговския регистър, е закъсняло изпълнението на поръчката за разширяване и надграждане на капацитета на сървърите, архивиращите устройства и това многократно отлагане - пореден пример за лошо управление в Агенцията по вписвания.  „Има ли разписана политика за управление и сигурност на информацията, спазва ли се тя, кога последно е била одитирана и от кого и какви са предписанията на одитиращата институция? Правена ли е оценка на риска от Агенцията по вписвания и Министерство на правосъдието? Съгласно едни международни стандарти, на които Агенцията по вписванията е обучавана, но те не са внедрени, срив на системата е риск от много висока степен\", допълни тя.  Златева зададе въпроса и има ли политика и процедури за архив? „От днешното заседание на Министерски съвет стана ясно, че Държавна агенция „Електронно управление“ започна да прави одит на всички информационни системи. Резонният въпрос е какво са правили до момента?“, попита Златева.  На въпрос във връзка със заканата на президента Румен Радев, че при предсрочни парламентарни избори, при следващо служебно правителство ще \"омете\" всички кадри на ГЕРБ от администрацията, Деница Златева отговори, че тези въпроси трябва да бъдат зададени в друга сграда, а не в централата на БСП. По отношение на предсрочни парламентарни избори, Златева заяви, че БСП се готви за такива, както се готви за местните и европейските.  В отговор на питане какво прави на Бузлуджа председателят на синдикат \"Защита\" Красимир Митев, който е подстрекавал стачката на \"Български пощи\", заместник-председателят на БСП обясни, че партията има политическо ръководство и работна група, които избират ораторите на събора.   ", "date": "2018.08.15", "title": "БСП поиска незабавно оставките на директора на Агенцията по вписванията и на министър Цачева "}
{"url": "http://epicenter.bg/article/Tsvetan-Tsvetanov-se-sreshtna-s-kmetove-na-15-te-sela-v-obshtina-Svishtov-/161376/2/0", "text": "Председателят на ПГ на ГЕРБ и зам.-председател на партията Цветан Цветанов се срещна в Свищов с кметове на 15-те села в общината. На срещата, организирана по настояване на местните управници, присъстваха кметът на Свищов Генчо Генчев, великотърновският му колега Даниел Панов, депутатът от ГЕРБ-Свищов Станислава Стоянова и председателят на Общински съвет – Свищов д-р Кристиян Кирилов. Това съобщиха от пресцентъра на ГЕРБ.  По време на срещата зам.-председателят на ГЕРБ изтъкна, че стабилността на държавата в момента позволява проблеми, натрупвани с години, да се решават.  „Правим всичко това за гражданите. Все пак нашата работа, като техни избраници, е да сме им полезни с каквото можем“, коментира Цветанов.  На свой ред кметът Генчо Генчев подчерта, че Община Свищов среща огромна подкрепа от правителството, от Цветан Цветанов и от народните представители от ГЕРБ, както и от председателя на НСОРБ Даниел Панов. По думите на Генчев, никога в свищовските села не са инвестирани толкова средства, както при управлението на премиера Бойко Борисов.  По време на разговора Георги Георгиев, който шести мандат управлява село Морава, заяви, че през всичките тези години не е виждал такава грижа.  През септември в свищовските населени места започва преасфалтиране на улици, за което ще се вложат 500 000 лева, отпуснати от държавата. 200 000 лева пък са за ремонти в самия град, като за рехабилитация на улици в общината правителството одобри общо 700 000 лв.  „Други 200 000 лв. пък са отпуснати за подмяна на водопреносната мрежа в с. Хаджидимитрово, където повече от 20 години хората страдат от безводие“, каза кметът на населеното място Емил Тодоров. Той и колегите му предадоха благодарност от името на жителите в 15-те села, които по-рано са тънели в забвение.  ", "date": "2018.08.15", "title": "Цветан Цветанов се срещна с кметове на 15-те села в община Свищов "}
{"url": "http://epicenter.bg/article/BZNS-na-Nenchev-za-Siderov--Tozi-litsemer-otiva-da-izharchi-rublite-si-za-skap-parizhki-luks-/161380/2/0", "text": "\"Волен Сидеров е обществено неприемлива фигура с компрометиран политически морал. Символ на двоен стандарт, продажност и преориентация според конюнктурата. Той, явно подчинен на зависимости, бива инструктиран и държан да обслужва корпоративни и чужди на националните интереси политики.\" Това пише в декларация на БЗНС с лидер Николай Ненчев, разпространена днес.  Ето и целия текст на декларацията без редакторска намеса:  \"Волен Сидеров е обществено неприемлива фигура с компрометиран политически морал. Символ на двоен стандарт, продажност и преориентация според конюнктурата. Той, явно подчинен на зависимости, бива инструктиран и държан да обслужва корпоративни и чужди на националните интереси политики.  Неведнъж сме виждали как, след като се кланя на господаря си в Кремъл и открито призовава за излизане на България от НАТО и ЕС, този лицемер отива да изхарчи рублите си за скъп парижки лукс.  За всички е ясно, че Сидеров е държан на къса политическа каишка, която се поема от различни кукловоди – наши и чужди.  На обществото омръзна да гледа как безнаказано Волен Сидеров заиграва с крайни националистически, религиозни или фашизоидни тези, за да осигури личното си благополучие.  БЗНС припомня, че със стратегическата си подкрепа за кабинета Орешарски, Сидеров осигуряваше властта на мафията. Подигравателно, но и знаково беше наречен „златния пръст на властта”.  Продажничеството му беше наградено и с финансиране на лична политическа телевизия, докато независимите медии оцеляваха трудно във финансовата криза.  Не сме забравили всички скандали, свързани с агресивното поведение на Сидеров. И сега отново в момент, в който държава е разтресена от срива на Търговския регистър, Сидеров, вместо да отговаря за назначения от него шеф на отговорната агенция, използва артистичната си агресия в Бургас, за да отклони вниманието в друга посока. Скандалът му е опит да прикрие отговорността си!  БЗНС пита: Докога ще поверяваме упражняването на държавната воля в ръцете на един износен популист, крепящ се единствено на инструкциите и вероятното финансиране на Кремъл? Докога този човек ще назначава кадри във висшата държавна администрация, след като буди масово обществено неодобрение?  Докога Волен Сидеров ще определя дневния ред в държавата ни?\"  ", "date": "2018.08.15", "title": "БЗНС на Ненчев за Сидеров: Този лицемер отива да изхарчи рублите си за скъп парижки лукс "}
{"url": "http://epicenter.bg/article/Praznikat-na-Varna-zapochna-sas-Sveta-liturgiya-i-blagodarstven-moleben/161382/2/98", "text": "Празникът на Варна - 15-ти август, Свето Успение Богородично, започна днес по традиция със Света литургия и благодарствен молебен, отслужени от митрополит Йоан в Катедралния храм „Свето Успение Богородично“. Това съобщиха от пресцентъръ на Община Варна.   Последва издигане на знамената на площад „Св. Св. Кирил и Методий“ и литийно шествие с чудотворната икона на Света Богородица, водено от духовия оркестър на ВМС, в което се включиха кметът на Варна Иван Портних, областният управител Стоян Пасев, председателят на ОбС Тодор Балабанов, евродепутатът Емил Радев, командирът на ВМС контраадмирал Митко Петев, народни представители, Мая Манолова - омбудсман, Амелия Гешева - зам.-министър на културата, Владимир Климанов - генерален консул на Руската федерация във Варна, почетни консули, представители на местната и държавна власт, много граждани.   Празничният ден продължава с богата програма, като кулминацията ще бъде концертът в района на Морската гара, който започва в 21 ч. с участието на Славин Славчев и група Julian’s Laughter, Атанас Колев, Papi Hans, Виктория Георгиева, 100 KILA, Deep Zone Project, Орлин Павлов и дует Morandi (Румъния). Около 23,20 ще бъде началото на зарята. Цялата програма може да бъде намерена на адрес:    ", "date": "2018.08.15", "title": "Празникът на Варна започна със Света литургия и благодарствен молебен"}
{"url": "http://epicenter.bg/article/Borisov--130-mln--tryabvat-za-mostove--estakadi-i-viadukti--ne-sa-remontirani-ot-40-45-godini--/161383/2/0", "text": "130 млн. трябват за мостове, естакади и виадукти в лошо състояние. Някои от тях не са ремонтирани от няколко десетилетия. Това съобщи край Провадия министър-председателят Бойко Борисов, предаде репортер на Радио „Фокус” - Варна. Премиерът участва в откриването на ремонтираните участъци Старо Оряхово - Долни Чифлик и Гроздьово – Провадия. Двата лота са обновени по Оперативна програма „Региони в растеж“ 2014-2020 г.  „Отдавна сме направили проверка на мостовете. Разпоредих финансиране и незабавно строителство да не се чака програмата, за да не се стига до инциденти като в Италия. Защото 7 сме направили, 5 се правят. Затова са тук министрите Горанов и Нанков и ще се съвещаваме, така че още следващата седмица да вкараме всички тези места, които не са ремонтирани от 40-45 години”, каза още премиерът.  „Празнодумците говорят всеки ден, но не са сложили една лопата бетон да ги стабилизират. Имаше проблемни участъци на „Тракия”, но всички опасни места сме направили, за да не създаваме паника. Но има други в лошо състояние”, добави Борисов.  Всички мостове виадукти и съоръжения, които се правят в момента, се ремонтират из основи, коментира премиерът.  „Искам да кажа на тези, които минават и на пръв поглед не виждат работници, че долу, в основите, се работи. На 100-120 метра има високи колони. Съблича се цялата колона, фундаментите се правят, пак се облича. Не са пипани от 40 години. Не смея да рискувам да чакам ще намерим финансиране. Колкото и пари да са необходими, мисля, че когато стане трагедията, не може да се върне животът”, обясни премиерът.  По думите му водата е един от основните фактори по отношение на състоянието на съоръженията.  „Не помня някой да е правил ремонти на мостовете, естакадите, виадуктите”, коментира министър-председателят. Той добави, че постоянно е имало критики към правителството, че се непрекъснато се строи и „асфалтът не се яде”. „Днес е много хубав празник, нека не го разваляме с това кой какво е казал”, посочи още той.  С този път за близо 18 млн. лв. ще се облекчи движението, ще бъде по-комфортно и по-бързо, отбеляза Борисов на откриването на ремонтираните участъци Старо Оряхово - Долни Чифлик и Гроздьово – Провадия. Двата лота са обновени по Оперативна програма „Региони в растеж“ 2014-2020 г.  „Единственото, което бих помолил хората, е да карат безаварийно и да не го тестват непрекъснато с високи скорости, надявам се да се прояви разум“, добави премиерът Борисов.  Още близо 20 милиона лева са заделени за образование, наука, иновации и стипендии на младите учени, коментира Борисов.  На въпрос на журналисти по отношение на новия етап от „битката на патриотите за шума”, премиерът коментира: „Не искам да се меся в работата на другите три партии”.  \"На тези 200 000 българи ще кажа, когато си застраховат колите, да подбират застрахователя. С усилия, воля, работа и засилен контрол ще направим така виновните да носят тежки санкции\", заяви още Борисов във връзка с фалита на четвъртия по големина застраховател у нас - кипърската компания „Олимпик”.  „За съжаление такива изпълнители играят на най-ниските обществени поръчки. Да могат след това с евтините продукти, които продават да става такъв катаклизъм. На Комисията за финансов надзор и министър Владислав Горанов съм възложил да направят проверка”, коментира Бойко Борисов. По повод срива на търговския регистър премиерът заяви: „Работили сме тези дни много усърдно, извадили сме си изводите. Не искам да хвърлям на никого вина, защото това не е прогресивно. Правим един секретен склад, всички агенции, министерства с електронни носители ще бъдат длъжни да качват веднъж седмично информацията”.  По-късно днес министър-председателят посети и археологическите разкопки на обекта „Провадия Солницата“.     В понеделник ще представя на премиера финансов разчет на необходимите средства за ремонт на мостови съоръжения в тежко експлоатационно състояние по магистралите и първокласните пътища. Тогава ще бъде готов и графикът за изпълнение на ремонтните дейности.   Това съобщи днес министърът на регионалното развитие и благоустройството Николай Нанков. Заедно с министър-председателя Бойко Борисов и председателя на Управителния съвет на Агенция „Пътна инфраструктура“ инж. Светослав Глосов той откри рехабилитираните близо 30 км от пътя Старо Оряхово – Долни Чифлик – Гроздьово – Провадия, финансирани от Оперативна програма „Региони в растеж“.   Мостовете и виадуктите по магистралите се поддържат в добро експлоатационно състояние, прави се планова поддръжка, въпреки че някои от тях не са ремонтирани от повече от 30 години, каза още министърът. Той напомни, че през миналата година са направени седем планови ремонта, а през тази година се работи по 5 съоръжения. За подобряване на състоянието на тези 12 съоръжения са инвестирани около 110 млн. лв.   В недобро експлоатационно състояние по магистралите остават 17 моста, които ще ремонтираме спешно. Според предварителната информация за тях са необходими около 130 млн. лв., допълни Николай Нанков. Той подчерта, че това няма да бъдат палиативни и кризисни мерки и допълни, че в България мостовите съоръжения са се поддържали и ще се поддържат още по-добре.   В отговор на въпрос министър Нанков обяви, че ремонтът на част от Аспаруховия мост във Варна ще се отложи за есента заради строителството на бул. „Васил Левски“, за да не се образуват задръствания в града. Мостът не е в критично експлоатационно състояние, а и се съобразяваме с българските граждани и с тяхното безопасно преминаване, допълни той. Министърът напомни, че с цел осигуряване на безопасност тежкотоварните камиони не преминават по съоръженията в тежко състояние на магистрала „Хемус“, а по алтернативния път.   В момента се ремонтират платната на мостовите съоръжения на АМ „Хемус“ в посока Варна на км 34 и „Коренишки дол“ на км 37, които са в тежко състояние. Денонощно се работи по долното стоене на мостовете. Според графика ремонтът на моста на км 34 трябва да приключи през пролетта, а на Коренишки дол – през октомври - ноември. Работата по останалите ще започне поетапно, каза още министърът и допълни, че предстои да се направи обследване и на моста на р. Дунав при Русе.   След като завърши ремонтът на пътя за Албена, вероятно през пролетта, ще се обяви обществена поръчка за съоръжение край Игнатиево. Необходимо е да се подпише споразумение с Община Аксаково за обекта, съобщи още регионалният министър. Работи се по моста „Звездица“ на АМ „Черно море“, напомни той. С лимитирания към момента бюджет правим всичко възможно, беше категоричен министърът.   В рехабилитацията на близо 30 км от третокласния път Старо Оряхово - Гроздьово - Провадия в област Варна са инвестирани близо 17 млн. лв. от Оперативна програма „Региони в растеж“.   Третокласният път III-904 Старо Оряхово - Гроздьово – Провадия, който беше открит днес, е с важно стопанско значение за Варненска област, тъй като е пряка връзка на населените места от Североизточна България с Южното Черноморие. С основния му ремонт се осигурява безопасен и бърз транспортен достъп на жителите на близките населени места с административните центрове гр. Провадия и гр. Долни чифлик, както и с пътя Варна - Бургас и АМ „Хемус“. Рехабилитираните участъци са с подновена пътна настилка и нова отводнителна система. Обновените отсечки са с нова хоризонтална маркировка, пътни знаци и мантинели. Ремонтирани са и три моста – в началото на гр. Долни чифлик, в района преди с. Пчелник и в с. Горен чифлик.   Изпълнител на строително-монтажните работи на лот 8 е ДЗЗД „Обединение Пътища“, а строителният надзор е осъществен от „Рутекс” ООД. Строително-монтажните работи на лот 9 са изпълнени от „Инжстройинженеринг“ ЕООД. Строителният надзор е на Обединение „ТССК“. Авторският надзор е на „Трансконсулт - 22“ ООД. По-рано днес министър Нанков присъства на храмовия празник на Троянския манастир „Успение Богородично“. Той се включи в литийното шествие с иконата на Пресвета Богородица „Троеручица“.", "date": "2018.08.15", "title": "Борисов: 130 млн. трябват за мостове, естакади и виадукти, не са ремонтирани от 40-45 години!"}
{"url": "http://epicenter.bg/article/Shefkata-na-Agentsiyata-po-lekarstvata-podade-ostavka/161384/2/0", "text": "Нова рокада в здравеопазването, този път в Изпълнителната агенция по лекарствата. След като директорът на агенцията проф. Асена Стоименова е напуснала поста по лични причини, за неин наследник начело на агенцията е избран фармацевтът Богдан Кирилов, който понастоящем е зам.-директор на агенцията. Това съобщиха от здравното министерство. От ведомството уточниха, че Стоименова ще бъде съветник на ресорния министър Кирил Ананиев по въпросите, свързани с лекарствената политика. Името на Стоименова нашумя след като тя подаде сигнал за прокуратурата срещу бившия здравен министър д-р Илко Семерджиев, с обвинението, че той я е заплашил с уволнение, ако не назначи за свой заместник, посочен от него човек. Преди два месеца обаче съдът оправда д-р Семерджиев. Новият директор Богдан Кирилов е в Управителния съвет на Европейската агенция по лекарствата, бил е и член на Централна комисия по етика към Българския фармацевтичен съюз.", "date": "2018.08.15", "title": "Шефката на Агенцията по лекарствата подаде оставка"}
{"url": "http://epicenter.bg/article/Slovo-na-Negovo-Sveteyshestvo-Balgarskiya-patriarh-Neofit-za-Uspenie-Bogorodichno/161386/2/0", "text": "  Ще отворя уста и ще се изпълнят те с Дух, и слово ще изрека на Царицата-майка, и светло тържествуващ ще се явя, и радостно чудесата ѝ ще възпея.   Ваше Високопреосвещенство, Ваши Преосвещенства, Боголюбиви отци, Възлюбени в Господа братя и сестри,   Паметта на Църквата за едно от най-дивните събития от богочовешката история ни събира и днес в храма, под покрова на Божията майка, за да възпеем и прославим отново нейното славно Успение. Светло да възтържествуваме, както ни призовава църковното богослужение, и да въздигнем заедно нашите молитви към небесата, като благодарим за великата Божия милост и за всяка Негова щедрост към нас. Да изречем слово, изпълнено с Дух, в прослава на онази, която славно днес се въздига към небесата, за да ни увери още веднъж, че даруваното ни от Господа спасение е истинно, и да влезе радостна в царството на своя Син и наш Бог, за да тържествува с Него и с всички Негови светци, и заедно с тях да се моли усърдно за целия човешки род.   Тази, която заради добродетелния си живот и за своето чисто сърце беше удостоена да стане участница в тайната на Боговъплъщението, която успя да удиви дори ангелския лик, днес се въздига от земята към небесата, където е истинската родина на всеки от нас, за да осъществи в пълнота призванието, определено от Твореца за целия човешки род – да достигнем да онова „единство на вярата и на познаването Сина Божий, .. до пълната възраст на Христовото съвършенство”, за което е учил и което е проповядвал и нейният Син, и за което е говорил още в първото столетие апостолът на народите (Еф. 4:13). Тази, която роди, откърми и отгледа Божия Син, която сподели целия Негов трънлив път - от страданията и кръстната смърт до славното Му Възкресение - днес е взета от Него, за да заживее във вечността, да наследи възвестеното ни от Него Царство и да получи „венеца на живота, що Господ е обещал на ония, които Го обичат” (Иаков 1:12).   В днешния ден Пресветата Дева показва на всички нас изпълнението на онова, към което сме призвани и ние – кръстените в името на нейния божествен Син. С края на своя земен живот тя ни сочи онова, което трябва да бъде и лична съдба на всеки от нас, които изповядваме Христа Спасителя, които живеем в Неговата Църква и според силите си се движим по посочения ни от Него тесен път към спасението. Както животът на Божията майка е образец и пример за живота на всекиго от нас, така и нейното славно Успение е онзи славен завършек на всеки християнски живот и онзи свят венец, който Всеблагият и човеколюбив Бог иска да бъде завършек и увенчаване и на всеки от нас. Защото, както свидетелства апостолът, сега, когато сме освободени от греха и сме станали Божии раби, плодът от нашия живот трябва да е „светост, а краят - живот вечен” (Рим. 6:22).   Радостен съм в този светъл празничен ден да бъда в скъпата на сърцето ми Троянска света обител, в която започна някога монашеският ми път и в която сам съм почувствал силата на божествената благодат под Покрова на Божията майка. Нека по нейните свети молитви и нейното усърдно небесно застъпничество за всеки, който е поел по нелекия, но спасителен монашески път, Бог щедро да благоволи над това свято място и да укрепва подвизаващите се в него братя, а за всички благочестиви поклонници, стичащи се тук, Троянският манастир всякога да бъде място за утеха и укрепване в християнския живот и подвиг, за благословение и духовна радост.   Безброй многото чудеса, засвидетелствани тук от самото основаване на тази дивна света обител и до днес, които Пресвета Богородица е измолвала от нашия Небесен Отец след усърдно моление пред нейната чудотворна икона „Троеручица”, са ясен знак за Божието благоволение към този манастир и към целия ни народ и ярко свидетелство за силата на молитвите на Божията майка и за нейната небесна помощ за всички, които с вяра, чисти сърца и упование пристъпват към нейния свят образ и просят небесното ѝ застъпничество.   Затова нека в светлия ден на нейното дивно Успение още веднъж заедно въздигнем сърцата си нагоре и в един глас да речем: „Достойно е, наистина, да Те облажаваме, Богородице, винаги блажена и пренепорочна, и Майка на нашия Бог. По-почитана от херувимите и несравнено по-славна от серафимите, нетленно родила Бога Слово, Тебе, същинска Богородица, величаем”!   По молитвите на Пресветата наша Владичица и всякога Дева Богородица Господ Бог да милва и спасява всички нас!   Честит и благословен празник!   НЕОФИТ ПАТРИАРХ БЪЛГАРСКИ  ", "date": "2018.08.15", "title": "Патриархът: Животът на Божията майка е образец и пример за живота на всекиго от нас"}
{"url": "http://epicenter.bg/article/Blizo-170-000-moldovtsi-sa-posetili-Balgariya-za-godina-/161387/2/98", "text": "Да бъде открито почетно консулство на Република Молдова в Бургас. Това обсъдиха на среща днес Негово Превъзходителство посланикът на Молдова у нас Штефан Горда и кметът Димитър Николов, съобщиха от община Бургас.  175 000 са молдовските граждани, които са посетили България за една година. В бургаските университети пък учат десетки студенти от Молдова, стана ясно още от разговора.  На срещата бяха обсъдени възможностите за побратимяване на Бургас с град Тараклия, където живее най-голямата българска общност в Молдова.  Тема на разговора бяха още възможностите за културен обмен и организирането на бизнес форум с цел увеличаване на търговските контакти.  Пред кмета на Бургас Негово Превъзходителство Штефан Горда отново препотвърди, че европейската интеграция е национален приоритет на Молдова. \"България може да ни помогне в този път и ние можем да се учим от вас\", заяви още посланикът.   ", "date": "2018.08.15", "title": "Близо 170 000 молдовци са посетили България за година "}
{"url": "http://epicenter.bg/article/Angelkova--Osazhdam-nasilieto-varhu-kamerierkata--udarena-ot-chuzhdestranen-turist/161389/2/0", "text": "Осъждам насилието върху камериерката, ударена от чуждестранен турист в хотел на „Златни пясъци“. Това написа министърът на туризма Николина Ангелкова в профила си в социалната мрежа „Фейсбук“ по повод инцидента от 13 август, при който 33-годишен австрийски турист е ударил 51-годишна камериерка.   „И гостите, и българските граждани трябва да спазват законите на страната ни. Изключително важно е да запазим България като спокойна и сигурна дестинация, предлагаща качествен туризъм. Министерството на туризма следи състоянието на жената и при нужда е готово да съдейства“, е написала още Николина Ангелкова.   ", "date": "2018.08.15", "title": "Ангелкова: Осъждам насилието върху камериерката, ударена от чуждестранен турист"}
