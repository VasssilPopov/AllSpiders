{"url": "http://epicenter.bg/article/Tsvetanov--Sigurno-e--che-GERB-shte-specheli-6-7-evrodeputati/173064/2/0", "text": "Висока летва вдигна зам.председателят на ГЕРБ Цветан Цветанов за евроизборите.  В студиото на \"Още от деня\" по БНТ той се зарече пред водещия Емил Кошлуков, че      \"Днес видях едно парламентарно мнозинство, което дава възможност на правителството да продължи модернизацията на Българската армия. Това, което направихме днес, е много голямо и важно. Първата стъпка за модернизация на Българската армия бе направена през 2010 година и днес направихме нова голяма крачка, подчерта председателят на парламентарната група на ГЕРБ и зам.-председател на партията Цветан ЦВетанов, в ковентар за днешното решение на Народното събрание, което даде карт бланш  да преговаря със САЩ за закупуването на изтребители F-16.   \"През 2017 година na КСНС при президента Румен Радев взехме решение да работим за тази модернизация. Юни 2018 година всички парламентарни сили, без \"Воля\", също взехме решение да работим за това и всички гласуваха \"за\". Днес, шест месеца по-късно, се учудвам защо някои гласуваха \"против\". Конкурсът за F-16 беше най-прозрачният. Решението на служебния кабинет на Огнян Герджиков бе взето на тъмно. С това решение се елеминираха другите участници. Ние, като парламентарно мнозинство, създадохме парламентарна комисия, която отстрани тези нередности.   През 2016 година има концепция за развитието на ВВС и се дава много висока оценка на F-16. Под тази оценка стои подписа на летеца Румен Радев. След 2016 година летецът Радев стана политикът Радев и се получи една коренна промяна, обръщане на 360 градуса, което внесе хаос. F-16 е на въоръжение в 16 държави от НАТО, а \"Грипен\" само в две. Днешното решение е информиран избор. Това е причината да настояваме днешното заседание на парламента да бъде открито. При предложението за F-16 няма нищо скрито, докато при \"Грипен\" щеше да има едно скрито предложение от трета страна\", разкри Цветанов.  \"Ние сме поели ангажимент към НАТО за 2% от БВП за въоръжение и фо изпълняваме. С днешното решение няма да надхвърлим тези 2% и не може да се правят сравнения със социалната система, пенсии. Мога категорично да заявя, че това, което се предлага на Българската армия и след преговорите, ще можем да намалим цената. Не съм очаквал президентът да дойде в НС. Ако беше летецът Румен Радев, щеше да дойде и да защити F-16. Сега е политикът Радев, издигнат и подкрепян от БСП. Това говори за една политическа зависимост. Да, ние лобираме, но лобираме за националната сигурност на България\", категоричен беше той.  \"През юни 2018 година всички подкрепихме разходите за модернизация на армията, без \"Воля\". Аз трябва да се съобразявам с мнението на всички, но днес видяхме едно парламентарно мнозинство, което даде шанс на правителството да работи за тази модернизация. Днес всички от ГЕРБ, без един колега, който е в болница, ВМРО и ДПС гласувахме \"за\". Трябва да имаме уважение към институциите и да пазим добрия тон\", добави Цветан Цветанов.  \"Изборите се правят от всички структури на ГЕРБ. Те се намират в добро функционално състояние. Поддържаме непрекъснат контакт. На 20 януари ще имаме национална работна среща, на която ще представя всички събития и кампания за предстоящите избори.   Номинациите за евродепутати ще започнат в началото на февруари и съм убеден, че в началото на март ще можем да обявим нашите кандидати. Към момента имаме шест евродепутати и съвсем нормално е на тези евроизбори да имаме между шест и седем наши представители в европарламента.   За местните избори също съм убеден, че със свършеното от нашите кметове те отново ще получат доверието на хората. Имаме изключително успешни кметове, които направиха много хубави промени за градовете си. Аз съм убеден, че можем да повторим резултатите от последните местни избори. Всичко зависи и от евроизборите\", коментира Цветанов предстоящите два вота през тази година.  ", "date": "2019.01.16", "title": "Цветанов: Уважавам и ценя мнението на летеца Радев. Политикът Радев е изпаднал в зависимости!"}
{"url": "http://epicenter.bg/article/Karadaya--DPS-podkrepya-sdelkata-za-F-16/172993/2/0", "text": "Лидерът на ДПС Мустафа Карадайъ заяви от парламентарната трибуна, че депутатите от движението ще подкрепят предложението на кабинета за преговори със САЩ по придобиването на Ф-16.   Карадайъ бе първият депутат, който взе думата, след като разискванията в пленарната зала бяха открити.   \"Ще бъда много кратък, ДПС категорично подкрепя решението и ще гласуваме \"за\"! Нашата позиция е ясно и строго последователна - и 90-та година, и 99-та година и през 2017-та година и през 2019-та година тя е една и съща. От близо 30 години неизменно поддържаме евроатлантическата ориентация на страната. Когато става въпрос за националната сигурност, популизмът няма място!\", бе категоричен Карадайъ.   \"Националната сигурност започва там, където свършва популизмът. И по-точно - там, където започва популизмът, свършва националната сигурност. Ние говорим за купуване на сигурност, а не просто за купуване на бойни самолети!\", продължи от парламентарната трибуна той.   \"Решението е политическо и стратегическо за страната и ние го подкрепяме. ГЕРБ до вчера твърдяха едно, а днес твърдят, че решението е политическо и стратегическо за националната сигурност. Е, като е така, възниква въпросът може ли ГЕРБ да осигури такова политическо и стратегическо мнозинство от управляващата коалиция в Народното събрание по този политически и стратегически въпрос. И, ако не могат - що за управление е това? В чий интерес е това. Въпросът е риторичен\", каза още лидерът на ДПС Мустафа Карадайъ.  ", "date": "2019.01.16", "title": "Карадайъ: ДПС подкрепя сделката за Ф-16! Когато става въпрос за сигурност, популизмът няма място"}
{"url": "http://epicenter.bg/article/Korneliya-Ninova--/173019/2/0", "text": "По начина, по който взима решението за Ф-16 правителството злепостави България пред съюзниците ни и в НАТО, и в Европейския съюз, заяви от парламентарнта трибуна лидерът на БСП Корнелия Нинова. Кабинетът злепостави САЩ с начина, по който прави избора, злепостави и Швеция, като държава от ЕС, изреди Нинова. Освен това тя атакува управляващите, че разпалват междуинституционални войни с изказванията си срещу президента Радев.   Лидерът на БСП подчерта, че управляващите потъпкват парламентаризма и държавността, внасяйки решение в Народното събрание в противоречие на вече взето решение на Народното събрание. Ако бяхте по-умни, щеше да предложите да отменим онова решение и да вземем друго, изтъкна Нинова по този повод.   \"Уважаеми български граждани, днес наистина е важен ден за България. Рядко в парламента се взимат такива стратегически решения с дългосрочен резултат. Гласуването изглежда е вече предрешено. Вероятно това решение ще мине. По начина, по който българското правителство проведе тази процедура, убедена съм, злепостави американските ни партньори от САЩ. Второ, злепостави България пред европейските ни партньори, като отказа разговори с държави-членки на ЕС, европейски фирми за продължаване на тази процедура. Трето, може би най-важното – без да знаем с колко надхвърля решението на НС\", започна словото си от парламентарната трибуна Корнелия Нинова.   \"Тази процедура и това решение добави допълнително вода в мелницата на междуинституционалната война \"управляващи – президентска институция\". Четвърто за държавността – тежък удар, след като изпълнителната власт кара законодателната да ѝ даде правомощия да не изпълнява законите на България. Решението на парламента, взето през 2018 г., има силата на закон. Днес, ако бяхте по-умни, може би трябваше да предложите да отменим онова решение и да приемем друго, а не да дадем правомощия да се нарушава закона на държавата. Последен ефект – това стратегическо за България решение ще се вземе от ГЕРБ, ДПС и ВМРО. Прилича ли това на нова управленска коалиция в политическото пространство на България? Това исках да кажа на българското общество, на българските граждани. Позицията на БСП, колкото и да се опитвате да очерняте, е последователна\", каза още лидерът на БСП.   Корнелия Нинова обърна внимание кои ще бъдат депутатите, които ще подкрепят мандата за водене на преговори със САЩ - от ГЕРБ, ДПС и ВМРО. ГЕРБ, ДПС и ВМРО - прилича ли това на нова управленска коалиция, риторично попита от трибуната Нинова.   БСП е за модернзация на българската армия, за правовата държава, за професионализма на военната експертиза, за разумния баланс в харчовете на военния бюджет, но и за социална политика, посочи тя.   Заради тези позиции, БСП няма да подкрепи тези решения, каза в заключение Корнелия Нинова.              ", "date": "2019.01.16", "title": "Корнелия Нинова: Няма да подкрепим мандата за Ф-16! Злепоставяте България пред света!"}
{"url": "http://epicenter.bg/article/Tsvetan-Tsvetanov--/173016/2/0", "text": "Лидерът на ПГ на ГЕРБ Цветан Цветанов отново намекна за зависимости на президента Румен Радев при закупуването на нов изтребител за Българската армия.   От парламентарната трибуна Цветанов противопостави мнението на Радев от 2012 г., когато е бил шеф на ВСС и е дал становище в полза на Ф-16 и после, когато е президент, избран с подкрепата на БСП.   Ценя качествата и достойството на летеца Румен Радев, заяви Цветанов, имайки предвид доклада от 2012 г.   Цветанов припомни, че като президент Радев непрекъснато е проявявал интерес към темата за избора на самолет. И попита дали това не е било, за да се оказва натиск.   Благодаря на ДПС! Когато говорим за национална сигурност, трябва да вземем стратегическо решение, изтъкна той от трибуната.   В това, което се предлага от САЩ, няма никакъв скрит разход, бе категоричен вторият човек в управляващата партия.   Цветанов се обърна и към БСП и попита дали са последователни в позицията си, след като на консултативен съвет при президента Радев са подкрепили модернизацията на армията.   \"Още през 2010 година правителството на ГЕРБ започна изпълнението на своя ангажимент за модернизация на БА. 2012 година бяхме готови с процедурата, но поради провокирани действия имаше предсрочни парламентарни избори. Но искам да кажа, че ценя качествата на летеца Румен Радев, защото той изготвя през 2012 година концепция в изводите, на която пише, че употребявния самолет, който предлага Португалия - Ф-16 е с най-добри показатели. Тогава уважаваният от мен летец Румен Радев говори в интервю за това до къде ще се стигне ако не се модернизира армията. На въпрос за това дали трябва да се прави такъв разход той отговаря: \"Забвянето на поректа ще доведе до загуба на въздушния ни сверенитет и заплаха за националната сигурност. Това са заключенията на летеца Румен Радев\", започна изказването си от парламентарната трибуна Цветанов.   \"Каква е промяната, когато той вече е политик и е номиниран от една политическа сила и има обвързаности, а може би и зависимости от тази политическа сила\", попита риторично Цветанов, обръщайки се към залата.  \"Това, което и изключително важно - 10 държави членки на НАТО са закупили Ф-16 защото това е най-доброто. \"Грипен\" са закупили само 2 защото Швеция не е държава членка на НАТО. Днес трябва да отчетем каква е средата за сигурност, как се променя и какво се случва в Черноморския регион. Трябва да отчетем какви решения са вземали наши съседи членове на НАТО - те също са с Ф-16\", продължи Цветано Цветанов.  \"Важно е да се знае какъв е ангажиментът на САЩ по отношение на сигурността на страната ни, но това не се отчита от БСП. Когато говорим за национална сигурност трябва да вземем правилно стратегическо решение. Единствената партия тук, която е била винаги последователна по отношение на евроатлантическата ориентация е ДПС и това трябва да го признаем на техния председател. Трябва да отчетем също, че предложението на САЩ е единстевното, в което няма скрит разход\", каза още Цветанов.      ", "date": "2019.01.16", "title": "Цветанов отново намекна за зависимости на президента Радев при закупуването на изтребител "}
{"url": "http://epicenter.bg/article/Resheno--130-deputati-dadoha-mandat-na-pravitelstvoto-da-pregovarya-za-F-16/173024/2/0", "text": "Решено! 130 депутати дадоха мандат на правителството да преговаря за със САЩ за закупуване на изтребители Ф-16 след ожесточени дебати в пленарната зала. Решението за самолетите подкрепиха народните представители от ГЕРБ, ДПС и ВМРО. Против гласуваха 85 депутати - от БСП, \"Воля\" и 14 от Обединени патриоти - \"Атака\" и НФСБ. Нито един народен представител не се въздържа.     Становището на кабинета защити вицепремиерът и министър на отбраната Красимир Каракачанов. Въпреки настояването на левицата премиерът Бойко Борисов не дойде в Народното събрание. На балкона не застана и президентът Румен Радев, за чието явяване пък настояваха от ГЕРБ.   Освен преговори, парламентът възложи на Министерския съвет да подготви проект на международен договор с правителството на САЩ. Проекторешението предвижда министър-председателят да създаде организация за преговорен екип за подготовка на проекта за международен договор.   В предложението изрично е посочено, че при изготвянето на проекта за договор от българска страна задължително в преговорния екип трябва да участват министрите на отбраната, на икономиката, на външните работи и на финансите. Като точка от предложението е и проектът за международен договор да може да се отклонява от задължителните изисквания, посочени в Актуализирания проект за инвестиционен разход за придобиване на нов тип боен самолет, приет с предходно решение на Народното събрание.   В мотивите се посочва, че членството на България в НАТО е стратегически избор на принадлежност към евроатлантическата архитектура за сигурност и е ключов приоритет на правителството. Страната ни вече 15 години се ползва от преимуществата на членството в Алианса. Вносителите посочват, че предвид рисковете и заплахите за сигурността на страната, не може да се позволи по-нататъшно забавяне на модернизацията на ВВС, а придобиването на нов многоцелеви изтребител като Ф-16 ще издигне на ново качествено ниво бойните способности на българската бойна авиация.   Докладът за избор на нов многоцелеви изтребител за Военновъздушните сили бе внесен в края на миналата година в Министерския съвет от министъра на отбраната Красимир Каракачанов и от министъра на икономиката Емил Караниколов, напомня \"Фокус\".   Документът е изработен от междуведомствената експертна комисия и политико-военната група за избор на нов изтребител.   Парламентът отхвърли и предложението на лидера на \"Атака\" Волен Сидеров страната ни да преговаря с всички държави, които имат интерес и с Руската федерация, както и ако се стигне до сделка между САЩ и България за Ф-16, самолетът да бъде предоставен безвъзмездно.  ", "date": "2019.01.16", "title": "Решено! 130 депутати дадоха мандат на правителството да преговаря за Ф-16"}
{"url": "http://epicenter.bg/article/Mustafa-Karadaya--Premierat-da-se-razgranichi-ot-Karakachanov-za-Voyvodinovo/173030/2/0", "text": "Премиерът Бойко Борисов да се разграничи от изказванията на своя заместник Красимир Каракачанов по адрес на циганите, а прокуратурата да се самосезира и да провери незаконното събаряне на цигански къщи във Войводиново.   За това призова в декларация от парламентарната трибуна лидерът на ДПС Мустафа Карадайъ.   Мустафа Карадайъ осъди всички брутални инциденти от последните дни - и побоя над военния във Войводиново, и нападението над курсантите, както и нахлуването и пребиването на възрастния циганин от Павел баня.   \"Станахме свидетели на груба манипулация и опит за политическа употреба с цел краткосрочни дивиденти. В навечерието на изборите криминални случаи се етнизират\", възмути се той.  Лидерът на ДПС посочи, че в двете секции във Войводиново неговата партия има само 6 гласа и заключи, че именно управляващите носят отговорност за етническото напрежение в страната.  \"Свидетели сме на реални действия за етническо противопоставяне с непредвидими последици.   ДПС остро осъжда всяко посегателство върху личността и собствеността на гражданите.  които задълбочават съществуващите проблеми в обществото, вместо да ги решават.   Настояваме час по-скоро всички органи и институции да изпълнят задълженията си, виновните да бъдат наказани и да започне прилагането на комплексни и ефективни мерки за решаването на проблемите с визия и отговорност към бъдеще. \", каза Мустафа Карадайъ.     Карадайъ заяви, че ДПС призовава председателя на Народното събрание и парламентът като цяло да вземат отношение. \"  продължи Карадайъ.     , бе категоричен председателят на ДПС. \" , изрази недоумение Карадайъ.  \"Свидетели сме на реална заплаха на етническо противопоставяне с безпрецедентно разделение. Политиката на управляващате е основната причина за разделението и войнстващата омраза. ДПС остро осъжда всяко посегателство върху личността и собствеността на гражданите, отрича несъстоятелните политики на управляващите, които задълбочават съществуващите проблеми, вместо да ги решават\", заяви още лидерът на движението.   Карадайъ призова час по-скоро всички органи и институции да изпълнят задълженията си и да започне комплексно решаване на проблемите.    ", "date": "2019.01.16", "title": "Карадайъ: Премиерът да се разграничи от Каракачанов за Войводиново! Омразата трябва да спре!"}
{"url": "http://epicenter.bg/article/Posolstvoto-na-SASht-privetstva-reshenieto-na-Narodnoto-sabranie-za-nachalo-na-pregovorite-za-F-16/173033/2/0", "text": "  Това съобщиха от Посолството на САЩ в България.     \"Очакваме да продължим да укрепваме стратегическото си партньорство с България, нашият съюзник в НАТО\", посочват от американското посолство.   \"Изтребителите Ф-16 отговарят напълно на отбранителните нужди на България и НАТО\", се посочва в изявление на фирмата относно решението на българския парламент за започване на преговори за Ф-16 Блок 70.   „Изтребителите F-16 отговарят напълно на отбранителните нужди на България и на НАТО и военновъздушните сили на страната ще придобият най-модерния изтребител 4-то поколение на въоръжение в алианса. Българската икономика и индустрия също ще спечелят от новоустановените дългосрочни отношения с глобалния технологичен лидер Lockheed Martin.    ", "date": "2019.01.16", "title": "Посолството на САЩ приветства решението на Народното събрание за начало на преговорите за Ф-16"}
{"url": "http://epicenter.bg/article/Prezidentat-obsadi-s-avstriyski-investitori-merki-za-podobryavane-na-biznes-klimata-v-Balgariya/173036/2/0", "text": "Президентът Румен Радев прие на „Дондуков“ 2 представители на австрийския бизнес у нас, с които обсъди трудностите, които компаниите срещат при реализиране на работата си и възможностите за подобряване на бизнес климата в България и повишаване на конкурентоспособността, съобщават от прессекретариата на държавния глава.  На срещата присъства и посланикът на Австрия у нас Андреа Вике. Срещата е част от разговорите на държавния глава с представители на чуждестранни фирми от държави, които са на челни места по инвестиции в България.  Австрия заема второ място в списъка след Холандия с общ обем на инвестициите 5,7 млрд. евро или 11.7 на сто от преките чуждестранни инвестиции у нас.  По време на разговора от Австрийското търговско представителство в България представиха проучване сред 96 австрийски фирми с клонове у нас, според което борбата с корупцията и престъпността, правната сигурност, върховенството на закона и намаляването на бюрокрацията са регулаторните области, в които са необходими подобрения и биха направили България по-атрактивна дестинация. Квалификацията на кадрите, наличието на работна ръка, инфраструктурата и високото качество са елементите от пазара на труда, които също трябва да се развият, смятат участниците в анкетата.  По време на срещата представителите на австрийския бизнес наблегнаха на необходимостта от по-сериозна практическа насоченост на образованието у нас и изразиха опасения, че в краткосрочен план България ще има остър недостиг на работна ръка. Като основен фактор за подобряване на бизнес климата бяха посочени прозрачността и предвидимостта на правната рамка.  \"Тенденцията на спад на чуждите инвестиции през последните години показва, че са необходими категорични усилия за развитие на инвестиционната среда у нас\", подчерта държавният глава.  Президентът Радев изтъкна, че сътрудничеството с Австрия е от стратегическо значение и затова мнението и опитът на австрийските компании у нас са важни за страната ни за прилагането на всеобхватен подход за подобряване на инвестиционния климат, включващ комплекс от икономически, финансови, административни, законодателни мерки. Държавният глава подчерта, че подкрепя усилията за ефективна борба с корупцията и законодателни инициативи, насочени към подобряване на бизнес средата.  \"Особено важно е да осигурим върховенството на закона\", посочи Румен Радев. Президентът отбеляза, че липсата на работна ръка може да се преодолее с конкурентни условия и по-високото заплащане на труда.  ", "date": "2019.01.16", "title": "Президентът обсъди с австрийски инвеститори мерки за подобряване на бизнес климата в България"}
{"url": "http://epicenter.bg/article/Bivshiyat-deputat-Zhivko-Martinov-vliza-v-sada-kato-podsadim-po--quot-Sudzhukgeyt-quot-/172989/3/0", "text": "Бившият депутат от ГЕРБ Живко Мартинов влиза в съда като подсъдим по така наречения случай \"Суджукгейт\".   Днес Мартинов трябва да се яви в Специализираната прокуратура за предявяване на обвинението. Бившият депутат ще бъде съден за изнудване ,  съобщи  bTV .   Според разследването, той е изнудвал търговец на месо да даде 4 тона суджук, 30 килограма филе \"Елена\" и 30 килограма телешка пастърма за премиера Бойко Борисов. Впоследствие е установено, че нищо от тази пратка не е достигнало до министър-председателя. ", "date": "2019.01.16", "title": "Бившият депутат Живко Мартинов влиза в съда като подсъдим по \"Суджукгейт\""}
{"url": "http://epicenter.bg/article/Evrostat--Vseki-treti-balgarski-pensioner-u-nas-e-bil-v-risk-ot-bednost/172981/4/0", "text": "Около 32 процента от българските пенсионери са били изложени на риск от бедност, показват данни от анализ на Евростат за дела на пенсионерите, изложени на риск от бедност в страните на Европейския съюз през 2017 г.   Средният показател за ЕС е бил 14 процента или приблизително 1 на 7 пенсионери в страните от ЕС е живял в риск от бедност през въпросния период. Според актуални данни на Националния осигурителен институт (НОИ) у нас през 2017 г. броят на пенсионерите е бил 2,5 млн., като от тях 457 хиляди са били пенсионери поради инвалидност поради общо заболяване.   Средната месечна пенсия за един български пенсионер (изчислена от НОИ общо за всички видове пенсии) е била 345 лева, което е било около 30 процента от средната месечна заплата в страната - 1060 лева за 2017 г. Броят на жените в пенсионна възраст значително превишава броя на мъжете - 1,4 млн. жени пенсионери към 1,1 млн. мъже, показват данните на НОИ.   Само през 2017 г. броят на новите пенсионери е бил около 130 хиляди, от които 46 хиляди са били по инвалидност поради общо заболяване. Като цяло броят на пенсионерите у нас е съставлявал 30 на сто от българското население, което към края на 2017 г. е било 7 050 000, според данните на НОИ.   Най-рисково живеят пенсионерите в Естония   Най-рисково е било положението на пенсионерите в Естония, където 46 процента или почти всеки втори пенсионер в балтийската страна, е бил изложен на риск от бедност. Идентично е било положението на пенсионерите в Латвия - 44 на сто и в Литва - 37 на сто от жителите на тези две балтийски страна в пенсионна възраст е бил изложен на риск от бедност.   България е на четвърта позиция в тази негативна класация с 32 на сто пенсионери в риск от бедност, като зад нас остават по този показател страни като Хърватия - 25 на сто, Кипър и Малта - 22 на сто, Румъния и Словения - по 16 на сто пенсионери в риск от бедност и др.   На другия полюс най-ниски проценти на пенсионери в риск от бедност са регистрирани във Франция - 7 на сто, Словакия - 8 на сто, Дания, Унгария и Люксембург - всички по 9 на сто и др.   В две държави на ЕС мъжете-пенсионери са живели в по-голям процент от риск на бедност, отколкото жените пенсионери: в Малта - плюс 5 процента и Испания - плюс 2 процента от мъжете там са били изложени в по-висок риск от бедност. От друга гледна точка процентът на бедност при жените-пенсионери е бил по-висок от този за мъжете пенсионери в Естония - 19 на сто от дамите там са били в по-висок риск от бедност от мъжете, Литва - 16 процента, България и Латвия - и в двете страни 15 на сто от жените са живели в по-висок риск от бедност в сравнение с мъжката половина.    ", "date": "2019.01.16", "title": "Евростат: Всеки трети български пенсионер у нас е бил в риск от бедност"}
{"url": "http://epicenter.bg/article/D-r-Kaloyan-Metodiev--Ochakva-se-Tereza-Mey-da-specheli-vota-na-doverie--no-vse-pak-nishto-ne-e-izklyucheno/173035/11/0", "text": "Очаква се Тереза Мей да спечели, но имайте предвид, че най-точната и кратка формулировка на случващото се е „мътна вода“, така че нищо не е изключено. Това каза за БНР политологът д-р Калоян Методиев по повод вота на недоверие в британския парламент.  Никой не знае какво се случва реално с преговорите за Брекзит, след като Мей е поискала седмица отсрочка, за да се върне в парламента с „план Б“ за сделката, изтъкна той.  „Според мен, това, което не излиза в сметките, е ЕС, защото, за да има план Б, трябва да има отстъпки от ЕС. Две години преговори бяха буквално изхвърлени в боклука снощи. Дали ЕС е склонен на отстъпки? Освен това вече няма никакво време – говорим за стотици страници, които трябва да се предоговарят, говорим за напрежение, което съществува поне по десетина линии от различни групи, които искат нещо, което е различно от другите. Много сложни баланси! Не знам въобще как Мей успява да удържа ситуацията при тази историческа загуба, която постигна,“ поясни полотилогът.  В британския парламент има няколко големи групи спрямо позициите си за сделката за брекзит, поясни той. Едни не са съгласни с постигнатото от Мей споразумение и искат Брекзит без сделка, а други – да има сделка, но различна. Трети са лоялни на Мей и гласуват в унисон с нея.  „Абсолютната ферментация е факт и в Консервативната партия. Това е един феномен, който ескалира в последните две години - партийната система буквално се разпадна и бяхме свидетели в последните месеци на про-брекзит митинги и анти-брекзит митинги, в които основни говорители бяха рамо до рамо консерватор и лейбърист. Фрагментацията е много голяма! Въпросът е дали партийната дисциплина довечера ще вземе връх над про-брекзит или анти-брекзит настроенията на отделните депутати,“ обясни Методиев.  Той вижда повтаряне на референдума за Брекзит като „най-малко възможния вариант“ в момента, но подчерта, че „всички варианти са възможни“.  Излизането без сделка обаче би било „много турболентно“, защото ще означава нарушаване на права на милиони граждани на ЕС, които живеят във Великобритания, и над 1 млн. англичани в ЕС, подчерта той. Темата за ирландската граница в преговорите, според Методиев, е „ключето към проблемите“.  \"Ако Великобритания излезе от ЕС, това означава и Северна Ирландия, която е част от Великобритания, да излезе. Между Северна Ирландия и Ирландия, която е член на Европейския съюз, няма граница и в момента хората от Северна Ирландия и Ирландия работят, минават границата - нещо като София и Перник. Това е споразумение за мир от края на 90-те години - историческия пробив на Тони Блеър. Ако се сложи твърда граница в момента, това може да възстанови терористичната дейност, контрабандата и кошмарът на тези 30 години, през които Великобритания беше залята от тероризма на ИРА\", обясни още политологът.  \"В Северна Ирландия има две големи партии. Едната са юнионистите, които подкрепят Тереза Мей в правителството и са за оставане във Великобритания. Техният кошмар е границата между Северна Ирландия и Великобритания да мине в морето и те да останат по някакъв начин свързани с република Ирландия, да не бъдат отделени, и да останат насаме с Шин Фейн - политическото крило на ИРА, които пък са за оставане в ЕС и за това да няма никаква граница между Северна Ирландия и Ирландия. Това е в момента въпросът – тези 10 гласа, на които се крепи правителството, са на юнионисти, които са за Брекзит и не искат да остават насаме с Шин Фейн в Северна Ирландия\", коментира д-р Методиев.  Великобритания има политическа традиция на стотици години, но в момента ситуацията е особена и парламентът е бламирал министър-председателя и поел инициативата дотолкова, „че това не се е случвало от 300 години насам“, подчерта Методиев.  ", "date": "2019.01.16", "title": "Д-р Калоян Методиев: Очаква се Тереза Мей да спечели вота на доверие, но все пак нищо не е изключено"}
{"url": "http://epicenter.bg/article/Dnes-otbelyazvame-Svetovniya-den-na--quot-Biytals-quot-/173001/6/0", "text": "На 16 януари отбелязваме Световния ден на „Бийтълс\". На тази дата през 1957 г. в Ливърпул е открит клуб „Кавърн\", където групата прави своя дебют.   Основни и постоянни членове на състава са: Джон Ленън (1940 – 1980), Пол Маккартни (1942), Джордж Харисън (1943 – 2001) и Ринго Стар (1940). \"Бийтълс\" е един от най-ярките символи на контракултурата през 60-те години на XX век.   През 1970 г., след излизането на последния им албум \"Let It Be“, групата се разпада и всеки от тях започва успешна солова кариера. Ленън е застрелян през 1980 г. в Ню Йорк от вманиачен фен, а Харисън умира от рак на белия дроб през 2001 г. Останалите живи членове на Бийтълс – Маккартни и Стар – продължават музикалните си кариери.   \"Бийтълс\" издават общо 12 албума, 13 мини албума и 22 сингъла, продадени до днес в тираж над един милиард и 300 милиона копия! Ливърпулската четворка се превръща в един от най-ярките музикални феномени на миналия век.   А според списание \"Ролинг стоун\" и в първенец в списъка със 100-те най-добри изпълнители на всички времена.   Източник: Канал 3", "date": "2019.01.16", "title": "Днес отбелязваме Световния ден на \"Бийтълс\""}
{"url": "http://epicenter.bg/article/Kakvo-sledva--sled-kato-britanskiyat-parlament-othvarli-sdelkata-za-Brekzit/172979/7/0", "text": "Британските депутати отхвърлиха сделката, която премиерът Тереза Мей договори с ЕС.   \"Против\" сделката гласуваха 432 депутати, а 202 гласуваха \"за\" във вторник вечерта. Това означава, че Мей има три работни дни преди да се завърне в парламента и да съобщи какви стъпки ще предприеме от тук нататък.   След като резултатите от гласуването станаха ясни, британският премиер заяви: „днешният вот не ни казва нищо за това какво подкрепя, както и дали и как ще уважи решението на избирателите от референдума. Жителите на ЕС и тези на Великобритания заслужават яснота, колкото е възможно по-скоро“, каза още тя. Сега фокусът е върху това да се види дали парламентът ще даде вот на доверие на правителството.   Малко по-късно стана ясно, че лидерът на лейбъристите Джеръми Корбин е внесъл вота за недоверие в парламента като заяви, че гласуването във вторник е най-голямото поражение за правителството от 20-те години на миналия век. Той ще изправи британския премиер Тереза Мей и нейното правителство пред вот на недоверие днес. След две години на преговори тази присъда е \"абсолютно решаваща\".   \"Излизането без сделка не трябва да е вариант, постоянен митнически съюз трябва да бъде гарантиран, а правата на хората да бъдат защитени\", каза Корбин и допълни, че премиерът е \"затворила вратата за диалог\". \"В последните две години тя имаше само един приоритет и това беше Консервативната партия\", заяви той.     Британските вестници са единодушни в своите оценки за вота, който се проведе снощи. Те привличат вниманието към хаотичността на преговорите за Брекзит. Вестник „Таймс“ посочва, че от всички 432-ма депутати гласували против сделката 118 са членове на управляващата Консервативна партия, което е повече от една трета от нейната парламентарна група.   „Дейли Телеграф“ пък говори за това, кой може да замести Мей като ръководител на правителството. Бившият министър Борис Джонсън, настоящият вътрешен министър Саджид Джавид, ръководителят на британската дипломация Джеръми Хънт, както и бившият министър за Брекзит Доминик Рааб изглеждат като най-обещаващите кандидати.   От „Файненшъл таймс“ смятат, че опозиционният лидер Джеръми Корбин няма шанс да реализира вота си на недоверие към правителството, тъй като нито консерваторите, нито либералите, нито която и да е било друга партия искат извънредни избори при успешен вот на недоверие.   „Гардиън“ от друга страна прогнозира, че след като запази поста си в сряда Мей ще започне да подготвя „план Б“, който трябва да представи в парламента на 21 януари, за да попречи на ЕС да изпълни „твърдия“ сценарии за излизане В същото време паунда възстанови част от стойността си, след като депутатите очаквано отхвърлиха сделката на Мей.   Около 19:50 ч. местно време във вторник паундът се търгуваше за 89.11 пенса за 1 евро, докато малко преди вота цената му се вдигна до 89.57 пенса за 1 евро.     Председателят на Съвета на ЕС Доналд Туск и председателят на Европейската комисия Жан Клод Юнкер призоваха Великобритания за ясни действия относно излизането на страната от ЕС. „Призовавам Обединеното кралство да изясни своите намерения възможно най-скоро. Времето почти изтече“, заяви Юнкер, веднага след като резултатите от гласуването станаха ясни.   „Ако не е възможна сделка и никой не я иска, тогава някой ще намери ли най-после куража да каже кое е единственото възможно решение?“, написа Туск в Туитър. Говорителят каза, че членовете на ЕС ще останат обединени.   „Ние съжаляваме за резултата от вота и призоваваме британското правителство да изясни своите намерения по отношение на следващите си стъпки възможно най-скоро“, заяви говорителят и добави „ЕС ще остане обединен… и ще се опита да намали щетата нанесена от Брекзит“.   Ирландското правителство заяви, че ще засили приготовленията си за Брекзит без сделка. „За съжаление резултатите от днешното гласуване увеличиха риска от Брекзит без сделка. Следователно правителството ще засили подготовката си за този развой“, завиха от правителството в изявление.   Френският президент Еманюел Макрон напълно изключи възможността за нови преговори на ЕС с Великобритания относно условията за оттеглянето на страната от съюза. \"Можете да подобрите една или две точки, но не вярвам особено в това, тъй като ние направихме максимално възможното за постигането на споразумение и няма да се откажем да защитаваме интересите на европейците, за да решим вътрешнополитическите проблеми на британците\", каза президентът. Той добави още, че самите британци ще загубят на първо място от оттеглянето на кралството от ЕС без споразумение.   Германският финансов министър и вицеканцлер Олаф Шолц заяви, че загубата на Мей в британския парламент е „един горчив ден за Европа“. „Това е един горчив ден за Европа. Всички ние трябва да се подготвим, но твърдият Брекзит ще е най-непривлекателният избори и за ЕС и за Великобритания“, каза той.   Новият лидер на партията на германския канцлер Ангела Меркел – Анегрет Крамп-Каренбауер заяви, че „дълбоко съжалява“ за решението на британците. „Твърдият Брекзит ще бъде най-лошия от всички варианти“, написа тя в Туитър. А министърът на европейските въпроси на Германия Майкъл Рот напомни на британците, че „вратите на Европа остават отворени“.   Холандия е разочарована от резултатите от гласуването в британския парламент относно условията за напускане на Обединеното кралство от ЕС. Това бе публикувано във вторник вечерта от холандския премиер Марк Рюте. \"Съжалявам, но в същото време уважавам резултатите от гласуването\", отбеляза той. \"Холандия и ЕС продължават да остават ангажирани със споразумението, но в същото време се подготвят за развитието на събитията във всички сценарии. Неуспехът не означава, че сме в положение, в което да не се е постигне споразумение.   Обединеното кралство обаче трябва да предприеме следващата стъпка“, написа още той. Австрийският канцлер Себастиян Курц пък изрази непреклонността си относно нови преговори между Великобритания и ЕС. „При всички положения, няма да има преговаряне на сделката за оттеглянето“ на Обединеното кралство, написа Курц в Туитър.   Испанският премиер Педро Санчес подчерта, че излизането на Великобритания ще е зле и за двете страни. „Хаотичният изход ще бъде негативен за ЕС и катастрофичен за Обединеното кралство“, заяви Санчес.    ", "date": "2019.01.16", "title": "Какво следва, след като британският парламент отхвърли сделката за Брекзит"}
{"url": "http://epicenter.bg/article/Uvereno-i-po-gladiatorski--Grigor-triumfira-v-Melbarn/173020/8/0", "text": "Най-добрият български тенисист Григор Димитров намери място в третия кръг на Аустрелиън Оупън с нова солидна победа срещу равностоен съперник. Българинът се справи отново в четири сета, както беше в първия кръг срещу Янмко Типсаревич, сега срещу уругваеца Пабло Куевас, съобщи Гонг.бг   За малко по-малко от три часа на корта първата ни ракета надделя с 6:3, 6:7, 6:3, 7:5 и намери място сред 32-мата най-добри в първия за годината турнир от Големия шлем. Негов съперник в третия кръг ще е италианската изненада Томас Фабиано, който се справи с Райли Опелка по-рано през деня.   Двубоят между двамата ще е в петък, като тепърва ще стане ясен и началният час на сблъсъка им. Томас Фабиано е 102-и в световната ранглиста, но също като Гришо се радва на страхотна подкрепа по трибуните в Австралия и се очаква гореща битка между двамата и агитките им.    Иначе срещу Куевас Димитров изигра един първи сет, който беше по учебник. В него сервисът на българина беше безпощаден и за цялата част даде само две (!) точки на свое подаване за уругваеца. Той реализира единствения пробив в частта във втория гейм и той му се оказа достатъчен като аванс, за да затвори при 6:3.    Във втората част обаче южноамериканецът се съвзе. В края ѝ дори той играеше най-добрия си тенис в целия турнир и стигна до два сетбола, но ги пропиля. После, на свой ред, българинът имаше две възможности за пробив, но не се възползва от тях и всичко влезе в тайбрек. В него Куевас реализира два минипробива срещу само един на Димитров и това му беше достатъчно да изравни сетовете за 1:1 след 7:5 в дългия гейм.   ", "date": "2019.01.16", "title": "Уверено и по гладиаторски! Григор триумфира в Мелбърн"}
{"url": "http://epicenter.bg/article/Hertsoginyata-na-Kembridzh-shte-proektira-gradina-za-izlozhenieto-za-tsvetya-v-Chelsi/172994/10/0", "text": "Херцогинята на Кембридж Катрин ще за тазгодишното  , като целта е да вдъхнови децата и семействата да излизат навън, предаде Ройтерс. Въз основа на горските площи градината   което са и , се казва в комюнике на двореца Кенсингтън. Градината ще бъде проектирана и  за ежегодното лондонско през месец май.   Източник: дарик  ", "date": "2019.01.16", "title": "Херцогинята на Кембридж ще проектира градина за изложението за цветя в Челси"}
{"url": "http://epicenter.bg/article/Retsepti-za-Antonovden---razdava-se-sodena-pita-za-omilostivyavane-na-Baba-Sharka/173029/9/25", "text": "В народния календар на 17 януари, Антоновден, се раздават обредни хлябове за здраве и омилостивяване на \"болята” или „лелята\", т.е. на шарката и синята пъпка.  На този не се варят боб и леща.     Необходими продукти: кисело мляко - 400 гр. сода - 1 ч. л. брашно - 750 гр бакпулвер - 1 пакетче сол яйца - 1 бр. олио - 4 с. л.   Начин на приготвяне: Киселото мляко се разбърква със содата, 2 ч. ч. брашно, слага се в тава и се прибавят бакпулвера, сол и захар. Добавят се 3-4 с. л. олио към кипналото кисело мляко. Бърка се хубаво, като се прибавя още брашно, горе - долу около 1 пакет брашно е необходимо.   Изважда се от тавата и се меси до меко тесто върху набрашнена повърхност. Слага се в намазнена тава, надупчва се с вилица и се слага в студена фурна. Фурната се загрява до 200 градуса, след което се намалява на 180. Пече се питката около 20 - 30 мин. Отгоре содената питка се намазва с разбърканото яйце и се запича още няколко минути. Готовата пита се раздава намазана с мед.       500 г кори 300 г кайма  3 стръка праз 1 ч.ч. олио  черен пипер сол    Начин на приготвяне:  Нарязаният праз се запържва. Добавя се каймата с черен пипер и сол. Всяка кора се намазва се с мазнина и се слага от плънката. Завива се на руло. Рулата се нареждат в намазана тава.        1 бр. кисела зелка  500 г ориз  500 г свинско месо  1 глава лук  2 бр. моркови  1 с.л. червен пипер  риган  олио  сол    Начин на приготвяне:  Зелето се изцежда и се нарязва. Морковите и лука се нарязват на ситно и се запържват до златисто. Добавя се месото, нарязано на средно големи кубчета. Когато се запържи и месото, се добавя зелето, наливат се 2 ч.ч. топла вода, за да не загори. Когато поомекне зелето, се добавя и ориза. След като набъбне ориза, се слагат червения пипер, риган и сол. Изсипва се в тава и се запича, докато изври водата.   ", "date": "2019.01.16", "title": "Рецепти за Антоновден – раздава се содена пита за умилостивяване на Баба Шарка"}
{"url": "http://epicenter.bg/article/Riana-sadi-bashta-si-za-izmama/172996/10/0", "text": "Риана съди баща си, защото той е мамил хора да вярват, че тя има нещо обща с компанията му, тъй като използва името Фенти (Fenty), което тя направи известно, съобщава Холивуд рипортър.  Певицата всъщност е родена като Робин Риана Фенти, така че е логично нейният баща да реши да кръсти компанията на себе си. Но делото всъщност е за това, че баща й и неговия бизнес партньор са се опитали да лъжат инвеститори относно участието на поп дивата в бизнеса. Те двамата са обвинени „в използване на лъжи, за да привлекат милиони долари от неподозиращи трети страни, като им обещава, че те са оторизирани да действат от името на Риана или за това, че тя ще пее на различни места по света“, пише адвокат Карла Уитсчефър в жалбата.  „По-просто казано двамата обвиняеми и тяхната фирма са нямали и нямат правомощията да използват името на Риана и нейната интелектуална собственост, както и с бранда й Фенти или който и да е бизнес, който тя притежава“, пише още адвокатката.  Певицата многократно е казвала на мъжете да спрат с действията, но исканията ѝ са били пренебрегвани.   Източник: БГНЕС", "date": "2019.01.16", "title": "Риана съди баща си за измама"}
{"url": "http://epicenter.bg/article/Ivaylo-Kalfin--Nyama-kak-Velikobritaniya-da-izleze-ot-ES-sas-sporazumenie/172978/2/0", "text": "Гласуването срещу споразумението за Брекзит е исторически провал на британски премиер откакто съществува британския парламент. Никога това не се е случвало предложение да бъде отхвърлено с 230 гласа разлика. Великобритания уведоми ЕС, че иска да излезе. От формална гледна точка, ако нищо друго не се случи, на 29 март Великобритания ще излезе от ЕС, имаше преговори и договорености. Това каза бившият вънпшен министър Ивайло Калфин в ефира на БТВ. „Не мисля, че нови преговори ще доведат до нещо ново. Все по-вероятно става излизането без споразумение“, категоричен бе той.   Според Калфин британците, които искат да спрат Брекзит, нямат достатъчно представителство, за да го направят. „Британското общество вече е разделено. Всеки референдум разделя още обществото. Няма как да се постигне втори референдум“.   „Сътресенията в британската икономика тепърва ще се задълбочават“, прогнозира той. „Хубаво беше да имаме министър, който да проучва всеки евентуален сценарий след Брекзит. Някои правителства в Европа вече работят. Ние се оставяме ЕК да ни реши проблема“, отбеляза той.   „Друг проблем са еврозборите - Великобритания ще изпрати ли представители в ЕП. 72 са местата за британските депутати. Засега всички врати са отворени“, каза още Калфин.  ", "date": "2019.01.16", "title": "Ивайло Калфин: Все по-вероятно става Великобритания да излезе от ЕС без споразумение"}
{"url": "http://epicenter.bg/article/Iskren-Veselinov--/172982/2/0", "text": "„Не казваме, че ромите трябва да бъдат горени на клади. Казваме, че трябва да се социализират и да работят”. Това заяви в ефира на предаването „Здравей, България” по Нова телевизия депутатът от „Обединени патриоти” Искрен Веселинов.   Той коментира създалото се в последните дни напрежение между ромската общност и ВМРО. В понеделник пред Министерския съвет роми се събраха на протест с искане за оставката на вицепремиера Красимир Каракачанов. Поводът – изказването му във Войводиново, в което той заяви, че ромите са станали „нагли”. „Дългата ръка на ДПС личеше в протеста пред МС”, заяви Веселинов. Той бе категоричен, че ромският проблем е проблем на цялото общество и не можем да се правим, че той не съществува. Народният представител категорично отрече твърденията, че ВМРО е купувала ромски гласове и заяви, че доказателства за подобни действия няма. „Няма формация, която да е подала толкова много сигнали за нередности по отношение живота на ромите”, каза още Веселинов.    ", "date": "2019.01.16", "title": "Искрен Веселинов: Ромите трябва да се социализират и да работят"}
{"url": "http://epicenter.bg/article/Tsvetan-Tsvetanov--Nyama-kakvo-da-kriem--zasedanieto-na-iztrebitelite-shte-bade-otkrito-/172986/2/0", "text": "Заседанието на парламента за изтребителите ще бъде открито, това е предложението на ГЕРБ, което било прието на т.нар. председателски съвет преди началото на пленарните заседания за седмицата.   \"Ние няма от какво да се крием. Обществото трябва да знае къде ще се направи инвестиционният разход, защо го правим и че това е постигнат политически консенсус от коалиционния съвет\", каза пред журналисти в парламента председателят на ПГ на ГЕРБ Цветан Цветанов във връзка с предложението за започване на преговори със САЩ за закупуване на самолети F-16, предаде „Фокус“.   „На председателски съвет беше прието предложението ми пленарното заседание да бъде открито“, заяви той. „Досега имаме изразена позиция от институциите на САЩ, че когато започнат преговорите по същество, с всички детайли в подготовката за споразумение, ще можем да намерим необходимия консенсус за намаляване на цената“, обясни Цветан Цветанов. На въпрос с колко надвишава офертата на САЩ за F-16 отпуснатите от парламента 1,8 млрд. лева, той коментира: „В момента цифрите са само хипотетични“. „С днешното решение ще можем да отворим възможността да бъдат изяснени всички детайли, да може да бъде казано всичко. Убеден съм, че и цената ще може да падне“, каза още председателят на ПГ на ГЕРБ.  ", "date": "2019.01.16", "title": "Цветанов: Няма какво да крием, заседанието на изтребителите ще бъде открито! Цената на Ф-16 ще падне"}
{"url": "http://epicenter.bg/article/Kristian-Vigenin-/172997/2/0", "text": "Правителството иска от парламента да подпише празен чек в сделката за изтребителите, изтъкна от парламентарната трибуна секретарят на ПГ на \"БСП за България\" Кристиан Вигенин.   Депутатите разискват по предложението на кабинета да получи мандат за водене на преговори със САЩ за закупуване на Ф-16.   \"Дискусията не може да бъде около техническите характеристики, тъй като всяко едно от предложенията отговаря на тези изисквания. Нашето искане беше и е едно – да бъде направен избор, който в най-голяма степен отговаря на нуждите на Българската армия\", каза Кристиан Вигенин.   \"БСП продължава да подкрепя модернизацията на Българската армия, за да повишим боеспособността ѝ и да бъдем адекватен партньор. Отговорността за това е на мнозинството и днес вие сте на прага на провал. Искате от нас решение, с което да подпишем празен чек на правителството. Не можем да го подкрепим. Смятаме, че изискванията са внимателно изработени и отчитат всички важни въпроси. Отклоняването от тях е отклоняване от изискванията и интересите на българите\", заяви Вигенин.   Остана привкус за бързане и външен натиск, за да се напасне България към един от кандидатите. Това за нас е неприемливо, подчерта бившият външен министър.  ", "date": "2019.01.16", "title": "Кристиан Вигенин: Управляващите искат от парламента празен чек за изтребителите!"}
{"url": "http://epicenter.bg/article/Valeri-Simeonov--Unizitelno-e-da-se-izopachavat-parvonachalnite-usloviya-po-sdelkata-za-F-16--/173002/2/48", "text": "Мнозинството в парламента се разцепи по въпроса за сделката за новите изтребители. Това се разбра, след като лидерът на НФСБ, една от партиите в малката управляваща коалиция Обединени патриоти, Валери Симеонов обяви, че те са против сделката.   Въпреки становището на НФСБ обаче, кабинетът може да бъде спокоен, че решението за новите изтребители ще мине и той ще получи мандат за водене на преговори със САЩ за F-16. Решението се подкрепя от ГЕРБ и ДПС, а двете парламентарни групи имат точно 120 депутати. Другата партия в Обединени патриоти - ВМРО, лидер на която е военният министър Красимир Каракачанов, също стои зад сделката със своите 11 народни представители. И въпреки, че третата формация от Патриотите - \"Атака\", още не се е произнесла как ще гласува, е ясно, че правителственият проект за решение ще мине.   \"НФСБ категорично ще гласуваме против решението, то по никакъв начин няма да обезпечи суверенитета на българското въздушно пространство\", каза Валери Симеонов по време на дебатите по решението за преговори със САЩ за закупуване на самолети F-16, цитиран от агенция „Фокус“.  \"За съжаление по този въпрос ние ще имаме различни позиции в партиите в „Обединени патриоти“. Ние категорично ще гласуваме против това решение по редица причини и първата е, че считаме, че едно такова решение по никакъв начин няма да обезпечи суверенитета на българското въздушно пространство“, не скри бившият вицепремиер.    Валери Симеонов разви тезата, че единственият начин за защита на нашето въздушно пространство е чрез ракетни бази. Той посочи, че другата причина да не подкрепят предложението, е, че се нарушава парламентаризмът на страната и тя вече се превръща в нещо доста по-различно от парламентарна република.  Според него е явно желанието е да се извърши политически пирует и да се прехвърли отговорността към Народното събрание.  „Когато се изопачават първоначалните условия в полза на един от участниците, това е позорно, унизително“, допълни той.  Симеонов заяви, че не трябва да се нарушават цената, техническите параметри на инвестиционното предложение.  По думите му, ако тези първоначални параметри бъдат спазени, НФСБ ще подкрепи предложението за преговори със САЩ.   \"Ако сме „величествени“, казвайки, че F-16 не отговаря на желанията ни и обявим нова процедура, ще оставим авиацията по бели няма да казвам какво\", опонира народният представител от ПГ на „Обединени патриоти“ и зам.-председател на ВМРО Милен Михов.  Според него отварянето на нова процедура за придобиване на бойни самолети е безсмислено и вредно.  „Със сигурност това ще доведе до две неща. След година и половина ще бъдем пак тук и ще обсъждаме същото и второто ще изхарчим много народни пари за поддръжка на старата авиация“, заяви още Михов. Той обясни, че страната ни е добър партньор на НАТО.  „Накрая ни обвиняват, че даваме пари за оръжие, а не за пенсии. Не за социални помощи. Само че историята ни е показала, че няма социална, социалистическа или богата държава, ако тя не е силна. Силата прави богатството. За да бъдем богати, трябва да бъдем силни. За да бъдем силни, трябва да имаме силна, модерна, национална българска армия“, допълни Михов.  ", "date": "2019.01.16", "title": "Мнозинството се разцепи! Валери Симеонов: НФСБ ще гласува против сделката за F-16"}
{"url": "http://epicenter.bg/article/Mareshki-iska-referendum-za-F-16/173003/2/0", "text": "Никой не го е еня за интересите на българските граждани, ще инициираме референдум за F-16. Това каза лидерът на „Воля“ Веселин Марешки по време на дебатите по предложението за започване на преговори със САЩ за закупуване на самолети F-16, предаде агенция „Фокус“.   „Ние както многократно сме заявявали, никога и по никакъв начин нямa да подкрепим харченето на български пари. В предизборните програми на всички партии се говори за справяне с демографския срив, за по-добро и качествено образование и здравеопазване, за подпомагане на полицаите, за да могат те да свършат така работата, че всеки български гражданин да живее спокойно и мирно. Нито едно от тези неща, както виждам през всичките тези години, не са изпълнени“, допълни още Марешки.", "date": "2019.01.16", "title": "Марешки иска референдум за F-16"}
{"url": "http://epicenter.bg/article/Otnovo-zhalt-kod-za-silen-vyatar-v-18-oblasti--vremeto-obache-se-zatoplya/173004/2/0", "text": "Жълт код за силен вятър е обявен в 18 области в страната и за сряда, 16 януари. Предупреждението важи за областите Видин, Монтана, Враца, Плевен, Ловеч, Габрово, Велико Търново, Русе, Разград, Търговище, Силистра, Шумен, Добрич, Варна, Сливен, Стара Загора, Пловдив и Пазарджик.   В тези райони ще духа силен запад-северозападен вятър с пориви до 20-22 м/с (72-79 км/ч).   Днес ще бъде предимно слънчево с временни увеличения на облачността, по-значителни над северните и източните райони, но без валеж. Дневните температури ще се повишат и максималните ще бъдат предимно между 3° и 8°.   Атмосферното налягане ще бъде по-ниско от средното за януари и през деня ще се задържи почти без промяна.   Над Черноморието облачността също временно ще се увеличи, но ще остане без валеж. Ще духа умерен и силен запад-северозападен вятър. Максимални температури на въздуха: 5-7°. Температурата на морската вода е 6°. Вълнението на морето ще бъде 2-3 бала.   Над планините ще има променлива облачност и на отделни места ще превали слаб сняг. Ще духа силен и бурен северозападен вятър. Максимална температура на височина 1200 метра около 0°, на 2000 метра – около минус 4°. През нощта срещу четвъртък вятърът значително ще отслабне, а през деня в източните райони ще се ориентира от югозапад. Ще бъде предимно слънчево. Ще продължи да се затопля, като в Предбалкана и на места в Източна България дневните температури ще надхвърлят 10°. Минималните ще бъдат предимно между минус 5° и 0°.   В петък облачността отново ще се увеличи, а в котловините и на места в Горнотракийската низина ще бъде мъгливо или с ниска облачност. В събота облачността ще бъде значителна и на отделни места ще има превалявания, предимно от дъжд, в планините над 1000-1200 метра – от сняг. Количества – незначителни. От запад температурите слабо ще се понижат, но на изток ще останат високи за средата на януари, до 10°-12°.", "date": "2019.01.16", "title": "Отново жълт код за силен вятър в 18 области, времето обаче се затопля"}
{"url": "http://epicenter.bg/article/Parlamentat-izleze-v-30-minutna-pochivka-po-iskane-na-PG-na--BSP-za-Balgariya--/173005/2/0", "text": "Парламентът излезе в 30-минутна почивка, предаде репортер на Агенция „Фокус“. Искането направи секретарят на ПГ на „БСП за България“ Филип Попов.  Той поиска почивката, за да може премиерът Бойко Борисов да дойде в Народното събрание за дебатите по предложението за започване на преговори със САЩ за закупуване на самолети F-16.  Първоначално искането му не бе прието от председателя на парламента Цвета Караянчева, но след второ настояване, го прие.  От БСП попитаха къде е министър-председателят, а Караянчева обясни, че той е на заседание на Министерски съвет.  Караянчева добави, че се е свързала и с президентството, заради поканата към държавния глава да присъства на дебата за F-16 и очаква отговор и оттам.  ", "date": "2019.01.16", "title": "Парламентът излезе в 30-минутна почивка по искане на ПГ на „БСП за България“ "}
{"url": "http://epicenter.bg/article/Obyaviha-gripna-epidemiya-i-v-Pernik/173008/2/0", "text": "Грипна епидемия бе обявена на територията на Община Перник. Учениците са в грипна ваканция в периода от 17 до 22 януари включително. Мерките са предприети във връзка с високата заболеваемост сред учениците, съобщиха от общината.   На този етап детските градини и яслите ще бъдат отворени. Кметът Вяра Церовска издаде заповед за строг сутрешен филтър на база предписанията на РЗИ. Сутрин децата ще бъдат преглеждани от медицинската сестра и при проявени симптоми те ще бъдат връщани в къщи. Няма да бъдат допускани и болни лица от персонала. Целта на мерките е да се ограничи разпространението на грипа в детските заведения.   Грипна епидемия вече е обявена в цели области като Стара Загора, Бургас, Шумен и Силистра.  ", "date": "2019.01.16", "title": "Обявиха грипна епидемия и в Перник"}
{"url": "http://epicenter.bg/article/Hamid-Hamid--Zabranata-za-anketi-tryabva-da-ostane--dokato-ne-se-spravim-s-falshivite-novini/173010/2/48", "text": "Докато не се справим с фалшивите новини, забраната за публикуване на социологическите проучвания трябва да остане. Това каза народният представител от ПГ на ДПС Хамид Хамид пред журналисти във връзка с предложението на ГЕРБ да отпадне забраната медиите да публикуват резултати от социологическите проучвания в изборния ден, предаде репортер на Агенция „Фокус“.  „Не съм се запознал с техните мотиви, но аз ще се върна защо беше въведена тази забрана - тя беше въведена, за да няма манипулации, да не се манипулира общественото мнение. Смятаме, че докато не се справим с фалшивите новини, с киберсигурността, тази забрана трябва да остане“, каза още Хамид Хамид.  Той попита кой ще понесе отговорността, ако няколко медии обърнат изборния резултат в 17.00 часа на изборния ден.  „Когато има норма, която забранява и после има санкции, трябва ли да отменим Закона за движение по пътищата, защото видите ли шофьорите карат с превишена скорост? Този аргумент не ми се струва толкова състоятелен“, допълни Хамид.  ", "date": "2019.01.16", "title": "Хамид Хамид: Забраната за анкети трябва да остане, докато не се справим с фалшивите новини"}
{"url": "http://epicenter.bg/article/Siderov--Da-vklyuchim-i-Rusiya--Da-pregovaryame-za-iztrebiteli-s-vsichki--koito-mogat-da-predlozhat-neshto-/173012/2/0", "text": "Подавам ръка на премиера - нека преговаряме за изтребители с всички, които могат да ни предложат нещо, включително и Русия. Такова предложение направи от парламентарната трибуна лидерът на \"Атака\" Волен Сидеров.   Сидеров изброи евентуалните страни, с които може да се водят преговори - САЩ, Швеция, Италия, Португалия, Китай, Индия.   \"Предлагам да възложим на българсткото правителство да преговаря с всички, които са готови да ни направят предпложение за закупуване на нов боен самолет, всички, които предлагат оферти без САЩ, защото те не са държава от Европа. Също така предлагам да започнем преговори и с Руската федерация, защото тя разполага с такава техника\", заяви Волен Сидеров.  \"Не мога да разбера защо бягаме от Русия като от прокажен, Турция, което е член на НАТО купува от Русия\", обърна се към колегите си в парламента той.  Волен Сидеров предложи още преговорната група да бъде съставена от представители на всички парламентарно представени партии. \"Иначе ние какъв контрол ще имаме, като трябва да гласуваме\", аргументира се Сидеров.   \"Когато се водят преговорите със САЩ да се вземе предвид, че от 2006 г. има безвъзмездно ползване на военни бази у нас, така че ако се стигне до решението да се вземат F-16, те да се дадат безвъзмездно\", настоя лидерът на \"Атака\". В изказването си Сидеров на няколко пъти посочи, че САЩ от 2006 г. ползват безвъзмездно четири военни бази у нас.   \"Има един фолклорен израз, че в България всички разбират от политика и от футбол, сега всички разбират и от самолети. Темата е да вземем решение да възложим на правителството да преговаря с правителството на САЩ за закупуване на точно определен самолет. Ние трябва да решим дали да възложим на правителството или да не му възлагаме. Всичко друго е патос, емоции\", каза още Сидеров.   И обърна внимание, че САЩ и Русия имат президенти, които твърдят, че важно за държавите им е това, което е изгодно за тях. \"Ние имаме остър дефицит в Европа от лидери, които да казват, което изгодно за нас, за европейските държави, ще го правим. Кое е изгодно за България? Нека да гледаме сметките\", посочи в заключение Волен Сидеров.      ", "date": "2019.01.16", "title": "Сидеров: Да включим и Русия! Да преговаряме за изтребители с всички, които могат да предложат нещо!"}
{"url": "http://epicenter.bg/article/Prof--Rumen-Gechev--Upravlyavashtite-pishat-nekrologa-na-balgarskata-aviatsiya-/173014/2/48", "text": "Управляващите пишат некролога на българската авиация. Това каза народният представител от ПГ на „БСП за България“ проф. Румен Гечев по време на дебатите по предложението за започване на преговори със САЩ за закупуване на самолети F-16, предаде репортер на Агенция „Фокус“.  „Вие сте написали срок на доставка 3 години. Уважаеми колеги, вие като вземете това решение, нали знаете, че доставката на новия самолет, той сигурно ще е добър, той ще дойде след 5-6 години. В момента пишете некролога на българската авиация. Тя изнемогва. Летят само няколко МиГ-а от време на време, поради недостиг на резервни части. Калпав е ремонтът на двигателите, който направихте, т.е. до 1-2 години тези самолети ще бъдат приземени, вие казвате, че до 3-4 години България няма да има авиация, каза проф. Гечев.  „Вие изцяло с това предложение нарушавате финансовата рамка. Освен това, уважаеми колеги, вие нарушавате принципа на конкуренцията. Чувах от колеги по медиите. Не мога да повярвам на това, което слушам, че това било процедура, а не конкуренция. Дами и господа, как не е конкуренция, като вие сте публикували в държавен вестник брой 51 сравнителна таблица. Това шегичка ли е? Вие се шегувате с Великобритания? Казвате, това било процедура. Това е насилие на българския език. То всичко е процедура. Процедурата е конкурс, търгът е процедура. Преговори с потенциален продавач или купувач също е процедура. Вие сте написали, че процедурата е конкурс. Иначе вие защо правите методика?“, каза още проф. Гечев.  Той обясни, че най-страшното е, че българското правителство се лишава от възможността да постигне най-добро качество при най-добра цена  ", "date": "2019.01.16", "title": "Проф. Румен Гечев: Управляващите пишат некролога на българската авиация!"}
{"url": "http://epicenter.bg/article/Vizhte-resheniyata-na-pravitelstvoto-ot-dneshnoto-mu-zasedanie/173015/2/0", "text": "  Националният план за действие по заетостта през 2019 г. беше приет от Министерския съвет. В него се предвижда над 16 500 безработни да започнат работа по програми и мерки, а над 11 400 души да бъдат включени в обучения, за да станат по-конкурентоспособни на пазара на труда. Броят на лицата включени в обучение ще се увеличи с 820 души или със 7,7% в сравнение с 2018 г. Предвидени са средства за курсове по ключови компетентности на 1000 заети лица в малки и микро предприятия. Финансирането на заложените дейности ще бъде в рамките на утвърдените средства от държавния бюджет за активна политика на пазара на труда - 73 млн. лв.  Трудовите възнаграждения на включените в субсидирана заетост ще бъдат съобразени с минималната работна заплата, която от началото на 2019 г. е 560 лева при пълен работен ден. От 400 на 450 лв. се увеличава месечната субсидия за трудово възнаграждение за нает безработен по мерки от Закона за насърчаване на заетостта. При наемане на безработен с висше образование субсидията ще е 500 лв.  От 2019 г. се предвижда да се увеличи трудовото възнаграждение на младежите включени в програма „Старт на кариерата“ (от 600 лв. на 650 лв.), на младежките медиатори към общините (от 630 лв. на 680 лв.) и на психолозите и мениджърите на случай (от 650 лв. на 700 лв.). По-високи заплати ще получават и ромските медиатори със средно образование. Техните възнаграждения ще се повишат от 550 на 600 лв.   Възнагражденията на ромските медиатори с висше образование по програма „Активиране на неактивни лица“ ще се увеличат от 600 лв. на 650 лв.  Увеличават се средствата за подкрепена заетост на лица с трайни увреждания или от други групи в неравностойно положение, наети на несубсидирани работни места - от 500 лв. на 700 лв., както и ежедневните транспортни разходи свързани с обучението на безработните лица - от 10 лв. на 15 лв.   По регионалните програми за заетост на 28-те области се предвижда през 2019 г. работа да започнат 2000 безработни, а по проект „Красива България“ ще се осигури заетост на 200 души.  В резултат от реализирането на заложените действия, програми, проекти и мерки през 2019 г. се очаква безработицата да се понижи до 4.8 %.    Повишаването на участието на жените на пазара на труда и намаляването на разликите между половете в заплащането и доходите са сред основните приоритети в Националния план за действие за насърчаване на равнопоставеност на жените и мъжете за периода 2019-2020 г., който беше одобрен от правителството. Сред останалите приоритетни области са борбата с насилието, основано на пола, защита и подкрепа на жертвите, както и насърчаването на равенството в процесите на взимане на решения.  Планирани са и мерки за по-добро съвместяване на професионалния и личния живот на родители с малки деца и предоставяне на заетост на безработни чрез полагане на грижи за деца. Планът включва и дейности за насърчаване на работодателите да наемат на работа безработни самотни родители (осиновители) и/или майки (осиновителки) с деца до 5-годишна възраст.  Предвижда се да се проведат кампании за повишаване на чувствителността на обществото срещу насилието, основано на пола, и за по-доброто разбиране на ролята на институциите в борбата срещу него.    Правителството одобри План за действие за 2019 г. с мерките, произтичащи от членството на Република България в Европейския съюз. Документът е изготвен на базата на предложенията на работните групи към Съвета по европейските въпроси.   В Плана са включени 42 мерки от Плана за 2018 година, от които 37 неизпълнени в срок и пет със заложени срокове през 2019 г. Планът съдържа общо 270 мерки, включващи и подготовката на българските позиции за 85 заседания на Съвета на Европейския съюз.  В Плана за действие за 2019 г. са включени 185 мерки, свързани с изготвянето на нормативни актове, въвеждащи изискванията на директиви на ЕС със срок за транспониране през 2019 г. и до края на април 2020 г., както и директиви и рамкови решения, чиито срок за транспониране е изтекъл, но все още не са въведени; осигуряването на прилагането на учредителните договори, регламентите и решенията на ЕС; изпълнение на поети ангажименти в рамките на Пилотния проект за правото на ЕС или в рамките на процедури за нарушения по чл. 258 от Договора за функционирането на ЕС; докладване на ЕК и/или задължение за предоставяне на информация съгласно учредителните договори, директивите, регламентите и решенията на ЕС.  Включени са също 21 мерки, свързани с поети ангажименти в рамките на 15 процедури за нарушение и 6 запитвания по Пилотния проект на ЕК.  През 2019 г. ще продължи ежемесечното отчитане на Плана за действие в рамките на Съвета по европейските въпроси и на всеки три месеца пред Министерския съвет.  На днешното правителствено заседание беше приет и доклада за изпълнението на Плана за действие за 2018 година с мерките, произтичащи от членството на България в Европейския съюз, към 31 декември 2018 година.  Планът съдържа общо 189 мерки, като от тях са изпълнени 145. Неизпълнените мерки са 44, от които 42 се прехвърлят в Плана за действие за 2019 г. Мерките, които не са изпълнени в срок са 37 и те са заложени за изпълнение до 31 януари 2019 г., а останалите пет са със заложени срокове през 2019 г. в Плана за 2018 г. Две мерки са с отпаднала необходимост от изпълнение. Процентът неизпълнение за 2018 г. е 20,6%.  От неизпълнените мерки общо 12 са свързани със стартирали процедури за нарушение по чл. 258 от Договора за функционирането на Европейския съюз. За да се подобри степента на транспониране на европейското законодателство и за изпълнение на ангажиментите на страната ни в срок, ще продължи осъществяването на засилен текущ мониторинг на заложените междинни срокове за изпълнение на мерките в Плана за действие за 2019 г. в рамките на координационния механизъм по въпросите на ЕС.    Министерският съвет предлага наименованието на Академията за музикално, танцово и изобразително изкуство - Пловдив, да се промени на Академия за музикално, танцово и изобразително изкуство „Проф. Асен Диамандиев“ - Пловдив.   Преименуването е в знак на признание към делото на проф. Диамандиев и неговия принос за висшето училище, и е по предложение на Академичния съвет, като то не засяга статута и структурата на Академията.  Дейността на проф. Асен Диамандиев (1915 - 2009 г.) е свързана с културния живот на страната ни, той посвещава цялата си творческа кариера на музикалното и личностното възпитание на поколения млади таланти. Като използва собствения си авторитет, през 1964 година осъществява замисъла си в Пловдив да се открие структура на висше музикално училище със свой облик, първото в страната извънстолично звено за обучение по музика.   Академията в Пловдив започва съществуването си като Музикално-педагогически факултет за подготовка на учители по музика в общообразователните училища към тогавашната Българска държавна консерватория в София от октомври 1964 г. През 1972 г. филиалът на Българската държавна консерватория се преобразува в самостоятелен Висш музикално-педагогически институт за подготовка на учители по пеене и музика и профил народно пеене и изучаване на народни инструменти. По-късно през 1995 г. става Академия за музикално и танцово изкуство, която през 2004 г. се преименува на Академия за музикално, танцово и изобразително изкуство - Пловдив.   Преименуването на висшето училище не изисква допълнителни финансови средства и няма да доведе до пряко или косвено въздействие върху държавния бюджет.  От публична държавна собственост на частна държавна собственост се променя статутът на имоти с предоставени права за управление на Министерство на отбраната. Това дава възможност с тях да се извършват разпоредителни действия - продажба чрез търг, съгласно Закона за държавна собственост. Поземлените имоти със сменен статут се намират в област София, община Столична и в област Пловдив, община Стамболийски.  На Националния Военноисторически музей се предоставя безвъзмездно за управление имот - публична държавна собственост, който се намира в област София, община Столична, район „Оборище“. Поземленият имот е необходим за осигуряване на достъп за влизане и излизане на автомобилна и едрогабаритна техника в района на музея.  Държавен имот с площ 17 924 кв. м, заедно с построените върху него седем сгради, намиращият се на ул. „Никола Мушанов“ № 147 в София придобива статут на имот - частна държавна собственост и безвъзмездно се прехвърля в собственост на Столична община за образователни дейности.    Правителството назначава Иева Салмела за почетен консул на България в град Турку, Финландия, с консулски окръг, обхващащ съседните региони Варсинаис-Суоми и Сатакунта.  Иева Салмела е директор по развитие на международния бизнес и маркетинг в семейната компания „Хесбургер“, която развива дейност в ресторантьорския бранш, а от 2017 г. присъства и на българския пазар. Новият почетен консул на България има богат професионален опит в областта на маркетинговия мениджмънт, бизнес планирането и социалните медии.  Салмела има идеи за реализиране на различни проекти в страната ни и ще работи за подобряването на икономическите и бизнес отношения между България и Финландия.    Министерският съвет прие решение за определяне на почетен консул на Република България със седалище в хърватския град Сплит.  Здравко Плазонич е ветеринарен лекар в гр. Солин и директор на компания за месни продукти в града. Той е финансирал изработването и поставянето на паметната плоча на Дубровнишката грамота на цар Иван Асен II, в гр. Дубровник, както и поставянето на паметната плоча на д-р Фран Гундрум - Ориовчанин в гр. Крижевци.    Правителството одобри позицията на България за заседанието на Съвета на ЕС по икономически и финансови въпроси (ЕКОФИН), което ще се проведе на 22 януари в Брюксел, Белгия. Ще бъдат обменени мнения по предложението за Регламент на Европейския парламент и на Съвета за създаване на програмата InvestEU, по прегледа на Европейската система за финансов надзор и по последващите действия от заседанието на Европейския Съвет през декември 2018 година.   В рамките на дневния ред ще бъде представена работната програма на румънското председателство на Съвета на ЕС. Очаква се Съветът да одобри проекти на заключения на Съвета ЕКОФИН относно Годишния обзор на растежа и Доклада по механизма за ранно предупреждение за 2019 г., както и да одобри препоръката относно икономическата политика на еврозоната.  На днешното правителствено заседание бяха одобрени и резултатите от проведеното на 19 декември в Брюксел заседание на Съвета на ЕС „Транспорт, телекомуникации и енергетика“ в част „Енергетика“. По време на дискусиите министрите обмениха мнения по енергийните аспекти от съобщението на ЕК „Чиста планета за всички: европейска стратегическа дългосрочна визия за просперираща, модерна, конкурентоспособна и неутрална по отношение на климата икономика“.   От австрийското председателство бе представена информация, свързана с актуалното състояние на преговорния процес по законодателните предложения, включени в пакета „Чиста енергия за всички европейци“. Министрите бяха запознати и с доклад относно дискусиите по предложението за Механизъм за свързване на Европа.    Правителството прие План за действие за изпълнението на Националната програма за развитие: България 2020 в периода 2019 - 2020 година. Основната цел на документа е да допринесе за постигането на трите стратегически цели на Програмата - повишаване на жизнения стандарт чрез конкурентоспособно образование и обучение, създаване на условия за качествена заетост и социално включване и гарантиране на достъпно и качествено здравеопазване; изграждане на инфраструктурни мрежи, осигуряващи оптимални условия за развитие на икономиката и качествена и здравословна околна среда за населението; повишаване на конкурентоспособността на икономиката чрез осигуряване на благоприятна бизнес среда, насърчаване на инвестициите, прилагане на иновативни решения и повишаване на ресурсната ефективност.  За постигането на тези цели през периода 2019-2020 г. се предвижда да бъдат изпълнявани мерки, разпределени в осем приоритетни области. За всяка стратегическа цел и приоритет е дефиниран набор от показатели, стойностите на които се актуализират годишно и показват постигнатия напредък. Предварителната оценка на въздействие от изпълнението на планираните мерки показва, че ще бъдат реализирани значителни дългосрочни ефекти.   Към 2020 г. БВП би нараснал с 6,4%, ако планът за действие бъде реализиран с посочените като вече осигурени средства, и с 9,7%, ако мерките бъдат напълно реализирани с посочените като необходими за тяхното изпълнение средства. Положителни ефекти ще се наблюдават по отношение на състоянието на пътната и железопътната мрежа на страната, енергийната сигурност и подобряването на инфраструктурата на българските градове. Симулациите показват и съществен дългосрочен ефект по отношение на конкурентоспособността на икономиката. През 2020 г. износът на страната би нараснал съответно с 2 и 2,5%.  В плана за действие са посочени референтните и актуалните стойности на показателите, като по този начин се отчита напредъкът за изпълнението на отделните стратегически цели и приоритетни области. Представена е и оценка на макроикономическото въздействие на предвидените мерки, като е използван моделът СИБИЛА (Simulation model of Bulgaria's Investment in Long-term Advance). Оценявани са дългосрочни ефекти, дефинирани като промени в нивата на основни макроикономически показатели, генерирани в резултат на направените в периода 2019- 2020 г. интервенции и тези ефекти се наблюдават трайно след преустановяване на импулса (края на изпълнението на мерките).    Кабинетът ще предложи на Народното събрание промени в Закона за железопътния транспорт. С предложените промени се цели въвеждане на приложимото законодателство на Европейския съюз, прието с Четвъртия железопътен пакет през 2016 г. Той включва пет нормативни акта, условно разделени на т. нар. „Технически стълб“ и „Пазарен (политически) стълб“. Чрез промените ще бъде доизградено и подобрено функционирането на единното европейско железопътно пространство.  Чрез транспонирането на изискванията на директивите от т.нар. „Технически стълб“ се разпределят функциите и се уреждат взаимоотношенията между Агенцията за железопътен транспорт на Европейския съюз (АЖТЕС) и Националния орган за безопасност – ИА „Железопътна администрация“ (ИАЖА).  Втората група промени са свързани с въвеждането на изискванията от т. нар. „Пазарен стълб“. С тях ще се прецизират разпоредбите относно гарантиране на независимостта на управителя на инфраструктура, както и утвърждаването на пълното отваряне на пазара за железопътни услуги. Освен това се разширяват правомощията на Регулаторния орган ИАЖА да упражнява контрол по своя инициатива или вследствие на жалба от заявители. За пълното прилагане на изискванията на директивите се предвижда изменения и допълнения на подзаконови нормативни актове.    Правителството прие Решение за провеждане на Стратегически преглед на системата за защита на националната сигурност и на Стратегически преглед на отбраната.  Изготвянето на Стратегически преглед на системата за защита на националната сигурност и на Стратегически преглед на отбраната е не само нормативна изискване според Закона за управление и функциониране на системата за защита на националната сигурност и на Закона за отбраната, а и необходимост, определена от промените в средата за сигурност, от членството на страната ни в НАТО и ЕС и като цяло от новите измерения и параметри на политиката за национална сигурност.  Последният стратегически преглед на отбраната е осъществен през 2003 г. През 2012 г. бе представена Бяла книга за отбраната. На 30 септември 2015 г. Министерският съвет одобри „Програма за развитие на отбранителните способности на въоръжените сили на Република България 2020“. Приети са редица други документи за повишаване на нивото на защита на националната сигурност и националните интереси като цяло и в частност - на отбранителните способности на страната ни.  Провеждането на Стратегически преглед на системата за защита на националната сигурност и на Стратегически преглед на отбраната като единна дейност ще даде възможност да се представи цялостното състояние на националната сигурност, да бъдат очертани перспективите за нейното развитие и определени задачите за държавните органи.    Правителството прие решение, с което дава възможност за гъвкавост на приемното време на консулските служби в чужбина съобразно нуждите на българските общности и спецификите в съответната държава. Промяната е и с оглед на нарасналия брой пребиваващи в чужбина наши сънародници.  При необходимост министърът на външните работи ще разпорежда удължаване или намаляване на приемното време на задграничните ни представителства. Това ще се прави с оглед особеностите във всяка държава. Такива например са наличието на визов режим, сезонната натовареност, броят български граждани в съответната страна и съществуването на историческа българска диаспора там.  Промяната се извършва с изменение и допълнение на Наредбата за административно обслужване и е част от последователните усилия на правителството за облекчаване на контакта между администрацията и гражданите.    Таксата, която ще се събира от областните администрации за заверка с „апостил“, ще бъде в размер на 5 лева. Това се предвижда с приетите от правителството промени на нормативни актове на Министерския съвет като допълнителна мярка за намаляване на административната тежест за гражданите.  С изменението на Закона за ратифициране на Конвенцията за премахване на изискването за легализация на чуждестранни публични актове (Закон за изменение и допълнение, ДВ, бр. 45 от 2018 г.) бяха създадени предпоставки за реформа при извършването на заверки с „апостил“ на документи, издавани от общинските администрации, в рамките на правителствения приоритет за намаляване на административната тежест и оптимизиране на административните услуги.    Правителството прие интегриран подход „Безопасна система“ с визия нула загинали и тежко ранени за национална политика за постигане на висока степен на безопасност по пътищата на Република България.  2019-а година се обявява за година на активна работа по опазване живота и здравето на участниците в движението под мотото „Пази семейството си на пътя“. Фокус се поставя върху ролята на семейната среда като фактор за рисково поведение на пътя.  Одобрени са и мерки за ограничаване на пътнотранспортния травматизъм до 2020 г. Те са в изпълнение на т. 3 от Протокол № 36 на Министерския съвет от 12 септември 2018 г. и представляват възлагане на отговорните институции да осъществят координирани действия в указаните им срокове за постигане на целите, заложени в Националната стратегия за подобряване на безопасността на движението по пътищата на Република България за периода 2011-2020 г.    Министерският съвет реши да бъде увеличена основната месечна заплата на изпълнителния директор на Националната агенция за приходите (НАП) Галя Димитрова на 5 000 лева. При формиране на основната месечна заплата е отчетен водещият принос на изпълнителния директор за успешното изпълнение на основните стратегически и оперативни цели на НАП за 2018 г., свързани със събираемостта на приходите, доброволното изпълнение на задълженията и предоставяните електронни услуги.  Увеличението е свързано и с повишаването на разходите за персонал в бюджетните организации, считано от 01.01.2019 година.    Правителството одобри промени в Устройствения правилник на Министерството на младежта и спорта. Измененията са свързани с новия Закон за физическото възпитание и спорта, в сила от 18.01.2019 г. и с Наредбата за структурата и минималната численост на инспекторатите, реда и начина на осъществяване на дейността им и взаимодействието със специализираните контролни органи, в сила от 01.01.2019 г.   Предлага се промяна в структурата, числеността и наименованията на структурни звена на министерството с цел ефективност и ефикасност в изпълнение на дейностите в администрацията.  ", "date": "2019.01.16", "title": "Вижте решенията на правителството от днешното му заседание"}
{"url": "http://epicenter.bg/article/Ekoinspektsiyata-v-Burgas--Poveche-ot-dekar-sa-unishtozhenite-dyuni-na-kamping--Smokinya-/173017/2/0", "text": "Повече от декар са унищожените от багер дюни на къмпинг „Смокиня”. Това е установила проверката на екоинспекцията в Бургас, съобщи  bTV .   Геодезическо заснемане на разораната защитена територия е установило, че най-много са засегнатите бели дюни, които са и най-ценни. Малка част от унищожените местообитания попадат в концесията на плажа. Повечето са в частни имоти.   Ще се свържем с научни организации, които ще ни посъветват по какъв начин може това местообитание в по-кратък срок да бъде възстановено\", обясни Тонка Атанасова от къмпинг „Смокиня”.   Екоинспекцията ще сезира полицията и за останалите каравани в къмпинга, които се намират върху дюни. До момента са установени трима нарушители.   Припомняме, че прокуратурата повдигна обвинения на двама от задържаните за унищожаването на дюните – на сочения от прокуратурата за подбудител и на багериста, заравнил терена. На третия задържан – 18-годишен ученик, който е бил в багера, не бе подведен под отговорност. Наказанието за унищожаване на дюни е до 3 години затвор и глоба.", "date": "2019.01.16", "title": "Екоинспекцията в Бургас: Повече от декар са унищожените дюни на къмпинг „Смокиня”"}
{"url": "http://epicenter.bg/article/Gen--Konstantin-Popov--SASht-ni-predlagat-F-16-s-palen-paket-vaorazhenie--koeto-Evropa-ne-mozhe-da-dade/173021/2/0", "text": "Ако говорим национално отговорно и поемем обещания към армията и ВВС, ще трябва да подкрепим предложението за преговори за F-16 . Това каза ген. Константин Попов, председател на парламентарната Комисия по отбрана и депутат от ГЕРБ, по време на дебатите по предложението за започване на преговори със САЩ за закупуване на самолети F-16, предаде репортер на Агенция „Фокус“.  „Пакетът, който ни се предлага от САЩ, превръща самолета във високотехнологична бойна система с възможности за сериозна защита“, поясни народният представител. По думите му преимуществото на това предложение, което трябва да се гласува, е че ще продължи модернизацията на ВВС.  „Оттук нататък на нас ни предстоят тежки решения, завършващи дай Боже с ратифициране на договор за придобиване на нов тип боен самолет. Правителството дали избра правилен път на този етап? Смятам, че беше абсолютно правилно. Правителството на този етап иска Народното събрание да изпълни своите контролни функции, ако вземем едно такова решение, както е предложено, - правителството ще има увереността, че вървим в правилната посока“, поясни ген. Попов. Той посочи, че ако не се мине през тази процедура сега, ще се започне отначало и процесът ще се отложи с години.  „Сега ще си позволя като бивш командир на ВВС да кажа защо правителството се е насочило към придобиването на F-16 от САЩ и ние го одобряваме - предлагат пълен пакет с въоръжение - това, което стана въпрос, че Европа не може да предложи. Европа може да ни предложи само ракети въздух – въздух. Тези ракети са два, два и половина пъти по-скъпи. Второ, предлага ни един високотехнологичен нов радар“, обясни ген. Попов.  По думите му разликата на този радар с другите, които ни се предлагат, е като между телефонен и оптичен кабел. По отношение на специалното оборудване ген. Попов заяви, че с тези информационни технологии страната ни може да участва във войната на високи технологии.  ", "date": "2019.01.16", "title": "Ген. Константин Попов: САЩ ни предлагат F-16 с пълен пакет въоръжение, което Европа не може да даде"}
{"url": "http://epicenter.bg/article/Valeri-Simeonov--Kategorichno-sam-protiv-da-se-opovestyavat-sotsiologicheski-prouchvaniya-v-izborniya-den/173023/2/48", "text": "Категорично не подкрепям предложението на ГЕРБ да се оповестяват социологически проучвания в изборния ден. Това каза лидерът на НФСБ Валери Симеонов във връзка с предложението на ГЕРБ да отпадне забраната медиите да публикуват резултати от социологическите проучвания в изборния ден, предаде репортер на Агенция „Фокус“. Преди това и Хамид Хамид от ДПС се обяви против отмяната на забраната.  „Едно такова предложение означава „Дайте да променим закона, за да угодим на нарушителите“. По тази логика трябва да направим закон, който ако има много убийства, да ги оправдава. Това, че СЕМ не си върши работата въобще, че се нарушава гадно, брутално законът и в деня на изборите и в деня преди изборите с измислените анкети, не означава, че не трябва да се налагат санкции. След като СЕМ не може да си свърши работата, нека по-добре променим закона в тази посока, те да носят отговорност за това, че не си вършат работата“, допълни Симеонов.  По отношение на изборния процес Симеонов коментира, че никъде не е установил разминавания от протокола на секцията и протокола, който е публикуван от областната избирателна комисия.  „Хората влизат с убеждение, подведени, с промито мислене, купени - влизат и гласуват. Самият процес на гласуването не е укорим и манипулации не се вършат в секциите. Тези неща ставаха 90-те години и началото на 2000 г. Вече никой не ги прави“, заяви още Симеонов.  ", "date": "2019.01.16", "title": "Валери Симеонов: Категорично съм против да се оповестяват социологически проучвания в изборния ден"}
{"url": "http://epicenter.bg/article/Parlamentat-glasuva-predlozhenieto-na-kabineta-za-zapochvane-na-pregovori-za-F-16/172977/2/0", "text": "Депутатите гласуват днес предложението на кабинета за започване на преговори със САЩ за придобиване на 8 нови изтребителя F-16 без съобразяване с предварителната финансова рамка от 1 милиард и 800 милиона лева.     Ако депутатите също дадат зелена светлина за започване на преговори, кабинетът ще създаде организация за закупуването на новия боен самолет. Тогава в преговорния екип ще  участват четирима ключови министри - на отбраната Красимир Каракачанов, на икономиката Емил Караниколов, на външните работи Екатерина Захариева и на финансите Владислав Горанов, припомня Канал 3.    Другият важен акцент цената  - тепърва ще се уточнява детайлно. Първоначалните 1,8 млрд. лева за 8 изтребителя може да бъдат предоговорени. Финансовото министерство у нас пък не е посочило таван на цената, която България може да плати. Най-високопоставените военни приветстваха решението на правителството, тъй като състоянието на военновъздушните ни сили изисквало спешни мерки.          Сред новостите на последния модел Ф-16, които се предлагат и на България, са нов радар и система, която избягва автоматично сблъсък с терен, в случай че пилотът е изгубил съзнание. Новите бойни самолети ще излизат от завода с ресурс от 12 хиляди летателни часа, осигуряващи дълги години на служба.   С колко точно ще се оскъпи сделката така и не стана ясно, въпреки вчерашните обсъждания в комисиите по отбрана и финанси. От левицата вече обявиха, че ще гласуват против предложението, заради нарушените процедури и факта, че реалната стойност на проекта може да достигне два и половина милиарда лева. От \"Воля\" също не са съгласни. За да се одобри сделката, управляващите ще трябва да разчитат на подкрепата на ДПС.   В програмата на Народното събрание за деня влиза още и гласуването на президентското вето върху текстовете от Наказателния кодекс, касаещи т. нар. \"тайни арести\", които предвиждат възможността прокуратурата да забави уведомяването на близките на задържан с 48 часа, или с 24 часа при непълнолетни лица.  ", "date": "2019.01.16", "title": "Решаващ ден! Парламентът гласува предложението на кабинета за започване на преговори за F-16"}
{"url": "http://epicenter.bg/article/Globyavat-shofyorite-ot-dnes--ako-karat-bez-vinetki/172983/2/0", "text": "На 15 януари изтече гратисният период за шофьорите без електронни винетки. От днес водачите, които се движат без винетки по републиканската пътна мрежа, ще бъде глобявани.   Екипите на „Пътна полиция\", тол-полицията и стационарните камери в страната ще засичат нарушители, които нямат валидна електронна винетка или хартиена с изтичащ срок на валидност. Глобата за шофиране без винетка е 300 лева.   Ако бъдем спрени от тол-патрул, можем да платим 70 лева компенсаторна такса и да продължим да шофираме до края на деня.  До момента са продадени 221 300 електронни винетки на обща стойност 15 016 090 лева. От тях 135 008 са електронните винетки за леки автомобили и теглените от тях ремаркета, а 86 292 са винетките за камиони и ТИР-ове.   Е-винетки могат да се купуват от интернет страниците bgtoll.bg и vinetki.bg, мобилното приложение BGTOLL, в областните пътни управления, от около 250 терминала за самотаксуване в цялата страна и на граничните контролно-пропускателни пунктове, на касите и на сайта на мобилния оператор А1, в пощенските клонове и в офисите на Easy Pay и в бензиностанции.", "date": "2019.01.16", "title": "Глобяват шофьорите от днес, ако карат без винетки"}
{"url": "http://epicenter.bg/article/Emil-Hristov-i-Tasko-Ermenkov-v-ostar-spor-za-novite-iztrebiteli/172984/2/0", "text": "Депутатите от ГЕРБ и от БСП Емил Христов и Таско Ерменков влязоха в остър спор в ефира на Нова телевизия по сделката за закупуване на нови изтребители за армията. Повод за спора в ефир бе днешното заседание на парламента, на което се очаква да бъде гласувано предложението на кабинета за започване на преговори със САЩ за придобиване на осем нови изтребителя F-16 без съобразяване с предварителната финансова рамка от 1,8 млрд. лева.   \"Няма никакви основания да има закрито заседание, освен ако някои колеги започнат да се вживяват в ролята на търговски агенти. Смятам, че разговорът е политически и трябва да стане ясно в каква степен парламентът дава отговор на въпроса спазват ли се законите или не\", изтъква депутатът от \"БСП за България\" Таско Ерменков. \"Материалите, които са използвани, са с квалификация. Бихме искали да бъде закрито заседанието, за да може всички колеги свободно да изрязат мислите си, включително по повод класифицираната информация\", каза депутатът от ГЕРБ и зам.-председател на Народното събрание Емил Христов. В доклада има данни, които съответните партньори не биха искали да бъдат разгласявани, добави той. Колегите, ако могат, ще закрият заседанието и от опозицията, посочи Ерменков.   Политиците, вземайки решение, се опират на експертизи - военно-техническата експертиза е само една от тези експертизи, заяви Христов. Трябва да държим сметка, че сме членове на Алианса и търсим стратегически партньор, подчерта депутатът от ГЕРБ.   Нито аз нито г-н Христов се чувстваме експерти да оценим кой самолет е добър и кой лош. Ние се осланяме на експертизата на военните. В момента държим в парламента приетите миналата година параметри, които са със силата на закон, да продължат да бъдат валидни. Притеснява ни частта от проекта, в която се дава разрешение на кабинета да се отклонява на тези параметри. Все едно казваме на правителството: Отидете и преговаряйте без да се съобразявате със закона, подчерта Таско Ерменков.   Ако забавим процеса, след няколко години ще платим много по-висока цена. Цените растат, трябва да сме гъвкави. Всяко отлагане ще ни носи увеличение. От друга страна даваме възможност на правителството да преговаря, не можем да кажем какви условия ще постигне, но трябва да му дадем този мандат. Твърдо вярваме, че правителството ще постигне най-доброто за България. Няма нищо страшно в случая, защото след преговорите сделката отново ще влезе в парламента, каза оше Емил Христов.  ", "date": "2019.01.16", "title": "Емил Христов и Таско Ерменков в остър спор за новите изтребители"}
{"url": "http://epicenter.bg/article/Balgarski-evrodeputati-za-Brekzit--Napuskane-bez-sdelka-shte-ima-tezhki-posledstviya/172985/2/0", "text": "Британският премиер Тереза Мей претърпя съкрушителна загуба в Камарата на общините при гласуването на нейната сделка за Брекзит. Тя беше отхвърлена от парламента, а  Дебатът по него започва днес, а до понеделник премиерът ще трябва да представи пред депутатите новия си план за действие.    Пред БНТ коментираха българските евродепутати Емил Радев (ЕНП/ГЕРБ) и Момчил Неков (ПЕС/БСП).   Според Емил Радев напускане без сделка ще доведе до много тежки последствия, както за икономиката, така и във всички сфери, защото това означава Великобритания да излезе без споразумение от над 200 сключени споразумения.  „Освен икономическите последствия,  . Основните последствия главно ще са за Великобритания, но и ЕС се готви за този лош сценарий с аварийни планове, вземат се нужните мерки, защото това е един от възможните сценарии”, коментира Радев.   Съдът на ЕС ясно каза, че едностранно Великобритания може да удължи срока за напускане, който сега е 29 март. Ще останем и ще видим какви стъпки ще предприеме британското правителство”, заяви той.  Според Момчил Неков са отворени много варианти, а единственото нещо е, което е сигурно, че няма нищо сигурно.     Този план има няколко варианта. Или да се пробва да преговаря отново с ЕС или да има отново прегласуване, а защо не да има и втори референдум”, смята Неков.  „През 2016 г, когато беше направен референдума, първо нямаше достатъчно информираност. Второ, вече са минали три години. През тези години тези, които са били 15-годишни, вече са 18-годишни и те ще носят последствията от Брекзит. Тогава беше забранено да се гласува за европейски граждани, които живеят и плащат данъци във Великобритания, които ще носят реално тези последствия. Защо не и това да е един последващ вариант, да има втори референдум, но този път да гласуват и европейски граждани, които живеят във Великобритания”, коментира евродепутът. ", "date": "2019.01.16", "title": "Български евродепутати за Брекзит: Напускане без сделка ще има тежки последствия"}
{"url": "http://epicenter.bg/article/12-000-neosigureni-patsienti-sa-preminali-prez--quot-Pirogov-quot--prez-minalata-godina/172987/2/0", "text": "Над 260 000 пациенти са преминали през \"Пирогов\" през миналата година. 12 000 от тях са неосигурени лица и това води до финансови проблеми за спешната болница. Това каза в студиото на БНТ директорът на \"Пирогов\" проф. Асен Балтов. Неосигурените пациенти са със 17% повече спрямо 2017 г. , каза проф. Балтов. \"12 200 са тези, които са регистрирани, преминали, а тези които са останали да се лекуват в \"Пирогов\" са 360. Това е немалка сума. През 2017-та са били 9000. Естествено ние нямаме право да върнем пациент. Те имат спешна нужда и самите се определят като спешни пациенти, трябва да им бъде оказана болнична и медицинска помощ. Всички знаят, че ще бъдат прегледани в \"Пирогов\" и това дава спокойствие и допълнително увеличава търсенето на хората, които искат да се лекуват в \"Пирогов\".   МЗ плаща по 25 лв. на такъв преминал пациент, което за \"Пирогов\" не е достатъчно, защото в спешното в момента работят 410 човека. Тези пациенти в никакъв случай не могат да покрият техните възнаграждения.   С 6 милиона лева са намалени дълговете на болницата за година. Проф. Балтов заяви, че това е изключително трудно. Първо са били извършени няколко сериозни трансформации и реформи, окрупнени са няколко структури, други са намалени като леглова база, което е довело до по-стройна организация на работа. Същевременно е преразпределено кой за какво точно да отговаря примерно в Спешното отделение и в клиниките, направена е перфектна организация с регистратурата, която записва всички пациенти.   Тази организация не позволява някой да бъде прегледан без да бъде регистриран, допълни проф. Балтов.   Проф. Асен Балтов разказа и за инициативата за откриване на паметник на най-големия дарител на Българския червен кръст в историята ни - австриеца Отто Биелигк. Паметникът беше открит вчера в двора на болница \"Пирогов\".", "date": "2019.01.16", "title": "12 000 неосигурени пациенти са преминали през \"Пирогов\" през миналата година"}
{"url": "http://epicenter.bg/article/Valentin-Radev--Vyarvam-na-prezidenta-Radev--koyto-ni-ubezhdavashe-kolko-dobri-sa-F-16/172988/2/0", "text": "Дебат заради изтребителите между представители на ГЕРБ, БСП, ВМРО,  Воля и ДПС събуди зрителите рано сутринта. В най-разгорещен спор влязоха бившият вътрешен министър Валентин Радев и Славчо Велков.    \"Процедурата не е опорочена, нека видим гората, а не листата. Надявам се, че днес ще дадем мандат на правителството за придобиване на нов тип боен самолет и ще бъде добър ден за авиацията\", заяви Радев в ефира на Би Ти Ви за новите изтребители.    \"Аз вярвам на най-добрите експерти, а генерал Румен Радев ме е убедил, че дори втора ръка Ф-16 най-добрия самолет. Сега аз на политика Румен Радев не му вярвам, не знам защо си е променил мнението. сега има нова група експерти, която работи и е избрала именно Ф-16\", обясни депутатът от ГЕРБ Според Славчо Велков от БСП заседанието на военна комисия е трябвало да бъде отложено, защото голяма част от членовете не са били запознати с доклада на Политико-военната комисия.  Борис Вангелов от ВМРО допълни, че след решението на парламента има сформирана работна г от 7 държави, три са дали оферти и информация. За разминаването при Обединените патриоти, Вангелов заяви, че не може да отговаря за другите, а от ВМРО ще гласуват \"за\", защото ако това решение не се приеме, то след 10 години няма да имаме ВВС.   Представителят на ДПС Джихан Ибрямов заяви, че още през 2010 са настоявали този процес за с случи, като са настоявали преговорите да се води директно държава-държава. \"Ако гоним целесъобразността ние трябва да се ръководим от НАТО и в този случай най-добрият вариант е именно Ф-16\", заяви Ибрямов.   Представителят на \"Воля\" Пламен Христов шокира останалите като заяви, че той е най-добрият избор, който може да говори по темата, тъй като от неговата партия са единствените достойни, които се противопоставили за харченето на милиарди за куп желязо и всички били чули техните доводи. Валентин Радев обаче веднага го обори, че ГЕРБ са извели като приоритет образованието, но и модернизацията на армията.   \"Само за АЕЦ се е правила такава голяма инвестиция, никой не знае какви са границите, нека дадем възможност на правителството да води преговори. Някой да знае те как купиха транспортни самолети и \"Кугър\"-и, а ние правим всичко прозрачно\", жегна Радев колегата си от БСП. Велков обаче обвини Радев, че не е чел доклада и допълни, че отклонението за момента от рамката е б 500 хиляди лева.  \"САЩ са стратегическия ни партньор.   В Португалия пътувахме заедно през 2012 г. и за малко да купим втора ръка Ф-16. Самият той беше мен тогава и в един глас говореше колко е добър Ф-16 и то втора ръка и сега казва, че новия Ф-16 не е толкова добър колкото \"Грипен\", не мога да разбера какво се промени.   Ние сме се хванали за най-големия производител на самолети в света, стратегическия ни партньор от който един винт не сме купили, за какво натискане говорим\", разказа  Валентин Радев припомняйки си съвместна командировка със сегашния президент Румен Радев. И подчерта, че при офертата на \"Грипен\" дори и да ги купим пак ще трябва да си търсим въоръжението от трети страни.", "date": "2019.01.16", "title": "Валентин Радев: Вярвам на генерал Радев, който ни убеждаваше колко добри са Ф-16"}
{"url": "http://epicenter.bg/article/Anton-Kutev--Kakvo-e-mnenieto-na-ministar-predsedatelya-po-dogovora-za-F-16--Da-doyde-v-zalata-/172991/2/0", "text": "Какво е мнението на министър-председателя по договора за Ф-16, попита от парламентарната трибуна депутатът от левицата Антон Кутев в началото на разискванията в парламента по придобиването на нов боен самолет. Миналата седмица кабинетът прие решение за започване на преговори със САЩ за закупуване на Ф-16 и изпрати това решение в Народното събрание за одобрение. Парламентът трябва да даде мандат за преговори със САЩ за закупуване на самолети Ф-16   \"Каним настоятелно министър-председателя да присъства на дебатите по решението за преговори със САЩ за Ф-16. Не знам как ще взимаме решение, ако не ни е ясно отношението и становището на министър-председателя, който от 20 дена го няма никакъв. Ето една тема по непонятни за мен причини министър-председателят го няма“, каза от парламентарната трибуна заместник-председателят на ПГ на „БСП за България“. В края на краищата Цветан Цветанов не управлява държавата, вметна Кутев.    Според депутата от БСП обществото не знае какво е мнението на премиера Бойко Борисов по темата за придобиването на Ф-16. Затова според червените той трябва да бъде в пленарната зала. 20 дена премиерът Борисов го няма, това не се е случвало от началото на политическата му кариера, изтъкна червеният депутат от трибуната.   Председателят на парламента Цвета Караянчева обяви, че предложението ще бъде изпратено на \"Дондуков\" 1. Веднага, след като Кутев седна на мястото си, думата поиска Данаил Кирилов от ГЕРБ.   И постави въпроса президентът Румен Радев да дойде в парламента. Къде е главнокомандващият на Република България, който е подписал документа, с който е стартирала процедурата, изтъква Данаил Кирилов. „Поставеният въпрос от БСП за присъствие на премиера Бойко Борисов навежда на друг - къде е главнокомандващият на Р България, който също е участвал и има отношение по въпроса, подписал е документа, с който е стартирала процедурата“, заяви Кирилов. „Спомням си, че съм го виждал само веднъж, ама беше в миналия парламент. Дойде и ни каза, че ни остават 8 дни или нещо такова“, добави депутатът от ГЕРБ. „В парламента имаме представител на Министерски съвет, чийто ресор е отбраната“, обясни отсъствието на министър-председателя Данаил Кирилов.   И натърти, че Радев не е бил в Народното събрание от встъпването си в длъжност преди почти две години.   Караянчева обеща да уведоми за това желание администрацията на държавния глава.  ", "date": "2019.01.16", "title": "Антон Кутев: Какво е мнението на министър-председателя по договора за Ф-16?! Да дойде в залата!"}
{"url": "http://epicenter.bg/article/Danail-Kirilov--Da-pokanim-i-prezidenta-Rumen-Radev-v-parlamenta/172992/2/0", "text": "Да поканим и президента Румен Радев, след това ще гласуваме и вето. Кога ще дойде да го представи? Това попита председателят на правна комисия и депутат от ПГ на ГЕРБ Данаил Кирилов след искането на БСП премиерът Бойко Борисов да дойде в парламента за гласуването на предложението за преговори със САЩ за F-16, предаде агенция „Фокус“.   „Поставеният въпрос от БСП за присъствие на премиера Бойко Борисов навежда на друг - къде е главнокомандващият на Р България, който също е участвал и има отношение по въпроса, подписал е документа, с който е стартирала процедурата“, заяви Кирилов.   „Спомням си, че съм го виждал само веднъж, ама беше в миналия парламент. Дойде и ни каза, че ни остават 8 дни или нещо такова“, коментира депутатът от ГЕРБ. „В парламента имаме представител на Министерски съвет, чийто ресор е отбраната“, посочи Данаил Кирилов.   „Ще уведомим администрацията на държавния глава за поканата. Президентът винаги е добре дошъл в парламента“, каза председателят на Народното събрание Цвета Караянчева. ", "date": "2019.01.16", "title": "Данаил Кирилов: Да поканим и президента Румен Радев в парламента"}
{"url": "http://epicenter.bg/article/Karakachanov-za-F-16--Armiyata-ni-tryabva-da-bade-vaorazhena-s-nay-moshtniya-samolet-/173025/2/48", "text": "Вицепремиерът и министър на отбраната Красимир каракачанов парира критиките на БСП за предложението на кабинета да преговаряме със САЩ за покупката на F-16. Той го обяви за най-мощния и качествен изтребител, който е нужен на страната ни, предаде Канал 3.  \"За пореден път ставаме свидетели на един дебат, в който политическите страсти, а и политическите сметки надделяха над националните интереси и сигурността на България. Ние не гласуваме НС да вземе решение да сключи сделка утре, а да започнем преговори. Изказваха се откровени лъжи, меко казано, неистини\", посочи той.  И припомни, че от 2004 г. вървят опитите за модернизация на българските въоръжени сили все нещо не се случва.  \"Докога?\", попита риторично военният министър. \"Няма никакво значение дали е шведски, или съветски, важното е българската армия да бъде въоръжена с най-мощното, най-качествено въоръжение. Ако ние закупим самолета Ф-16 блок 70, ние ще имаме предимството, че ще имаме най-модерния самолет. Да твърдим, че такъв самолет няма, това, че го няма на масовия пазар, в магазина, не означава, че го няма. Пето поколение е този самолет\", обясни за модификацията Каракачанов.  Каракачанов изтъкна, че този изтребител ни се предоставя в пълен пакет оборудване, спрямо останалите две оферти.  Репликата му бе по повод атаките на БСП и критиката на Румен Гечев, че такъв самолет още нямало и не било сигурно дали ще литне, или няма да литне.  Каракачанов парира и обвинението на социалистите, че президентът Румен Радев е бил изолиран от целия процес.  „Не е вярно това, че президентът е бил изолиран. Лично аз съм водил 7-8 разговора с него, по негово желание“, посочи Каракачанов. „Каквото е пожелал президентът за процедурата, го е получил от Министерството на отбраната“, допълни министърът.  По-рано такива обвинения отправи Валери Жаблянов, който обвини мнозинството, че не поканило върховния главнокомандващ да присъства на дебатите.  \"Още една спекулация днес\", нарече Каракачанов твърденията на социалистите, че сумата за покупката ще бъде милиарди. Отклонението е до получените до момента предложения. Каракачанов посочи, че ако започнем отначало, пак ще стигнем доникъде и припомни, че след 14 години приказки имаме като резултат един \"геврек\".  \"Решението е в ръцете на българското Народно събрание. Аз лично ще благодаря на всички от името на МО, но най-вече на българските военнослужещи. Всеки един български народен представител, който днес подкрепи правителството, ще гласува за сигурността на България и една модерна българска авиация\", завърши словото си след повече от 3 часа дебати военният министър.  ", "date": "2019.01.16", "title": "Каракачанов за F-16: Армията ни трябва да бъде въоръжена с най-мощния самолет "}
{"url": "http://epicenter.bg/article/Tseliyat-parlament-na-kraka-za-ChRD-na-Korneliya-Ninova--GERB-dari-5000-za-blagotvoritelnata---kauza/173026/2/0", "text": "  Тази година председателят на БСП   Предварително бе съобщено, че вместо подаръци и букети, гостите ѝ могат да се включат в каузата й.         обърна се Нинова към гостите си.    , заяви развълнувано тя и специално се обърна към депутатите с призив: \"   , който ѝ поднесе \"иносказателен\" подарък - 4-килограмова стара ютия, боядисана в цветовете на трибагреника с пожелание . Кутията, от която Велков извади ютията, пък бе изписана с пожелания за Нинова в стихотворна форма.   А в поздравителния адрес на УС на КСБ е отбелязано: \"Убедени сме, че само заедно политическите сили, бизнесът и гражданското общество могат да постигнат просперитет наа държавата и повишаване качеството на живот на хората.\"   , че за нея денят е като всички останали - между ангажименти в парламента и партийната централа, и не чувства нещо специално от навършването на 50 години. А решението да събере средства за младите математици взела и с малък сантимент, тъй като синът й Рафаел е бил преди години капитан на националния ни отбор по математика.    Това написа председателят на ПГ на ГЕРБ и зам.-председател на партията Цветан Цветанов във Фейсбук по повод празника на лидера на БСП. „ “, пише още Цветанов.   , ще отидат за Съюза на математиците в България. Съюзът ще разпредели парите за ученическите ни национални отбори по информатика и математика.  ", "date": "2019.01.16", "title": "Целият парламент на крака за ЧРД на Корнелия Нинова, ГЕРБ дари 5000 лв. за благотворителната ѝ кауза"}
{"url": "http://epicenter.bg/article/Paparatsi-zasneha--quot-zastinaloto-quot--litse-na-Madona/172998/10/100", "text": "Папараци успяха да заснемат на нюйоркското летище \"Кенеди\" \"застиналото\" лице на Мадона, което не променя изражението си след направените козметични процедури по него, съобщават от \"Дейли мейл\", цитиран от Дир.бг   60-годишната певица и бивш секс-символ се появи в доста странен вид на летището. Това е първата публична поява на поп звездата, след като фотографи я засякоха в нюйоркски бар по Нова година. Тогава Мадона беше заподозряна в уголемяване на задните си части, които изглеждаха като пищните извивки на Ким Кардашиян.   Този път папараците не се съсредоточиха върху силуета на поп примата, а върху нейното лице. Мадона беше нахлупила ушанка с дълъг косъм и яке на \"Ню Йорк янкис\". Звездата бе с черен спортен панталон и маратонки на \"Долче и Габана\".   Гладкото като восък лице на Мадона изглеждаше като замръзнало и не показваше изражения. Видимо изпитваща носталгия по предишните времена, певицата пусна в Инстаграм свои снимки отпреди 10 години.", "date": "2019.01.16", "title": "Папараци заснеха \"застиналото\" лице на Мадона (Снимка)"}
{"url": "http://epicenter.bg/article/S--quot-vampirski-krem-quot--ot-svoyata-sobstvena-krav-se-mazhe-Viktoriya-Bekam/173009/10/100", "text": "С т. нар. \"вампирски крем\" за лице за близо 1500 евро (за 50 милиграма) се похвали Виктория Бекъм, прибягнала до услугите на д-р Барбара Щурм, една от най-нашумелите в Холивуд дерматолози.  Наричат го \"вампирски\", защото в изготвянето му лекарката използва кръв на клиента.   \"Д-р Щурм ми взе кръв и създаде лекуващи свойства от моите собствени клетки, ще го тествам тази седмица сутрин и вечер\", написа в социалните мрежи 44-годишната бивша певица Пош Спайс, преквалифицирана в моделиер.   Източник: Канал 3", "date": "2019.01.16", "title": "С \"вампирски крем\" от собствената й кръв се маже Виктория Бекъм"}
{"url": "http://epicenter.bg/article/Ekszvezda-na-pornoto--Stanah-hristiyanski-propovednik-/173034/10/99", "text": "Започнах да проповядвам Вярата Христова, заяви бившата звезда на порното Кристал ди Грегорио Басет, с артистичен псевдоним Надя Хилтън.  Актрисата от филмите за възрастни посочи, че е спряла с изявите си след като е посетила коледна църковна служба. \"Тогава в храма получих просветление свише и реших да сложа край на кариерата си в лентите с експлицитно съдържание. Разбрах, че тази професия не е за вярващи. Благодаря на Бог, който ми отвори очите\", каза още тя.  34-годишната жена допълни, че е трябвало да изпълни задълженията си към компания в жанра. \"Последните сцени бяха най-тежките в моя живот\", коментира тя.   Източник: Новини.бг", "date": "2019.01.16", "title": "Ексзвезда на порното: Станах християнски проповедник! (Снимка)"}
{"url": "http://epicenter.bg/article/Aleks-Sarchadzhieva-tarsi-uteha-v-teatara-sled-tragichnata-zaguba-na-Ivan-Laskin/173053/10/99", "text": "На фаталния 13 януари Александра Сърчаджиева се върна отново на работа, след като на 8 януари погреба съпруга си Иван Ласкин.   Актрисата имаше само четири дни между опелото в църквата „Свети Седмочисленици” и връщането си в театъра в постановката „Терапевти”, които използвала, за да прекара максимално много време с дъщеря си.   Алекс обаче категорично отхвърлила предложенията на колеги и шефа си Калин Сърменов да излезе в отпуск и като дисциплиниран артист се появила час преди представлението на 13 януари.   Още на другия ден тя игра и в друга постановка „За какво ви е Дон Кихот?”, която усилено репетираше, докато Ласкин влизаше и излизаше от болница в болница. Зрителите бясно изкупуват билетите за спектаклите с участието на младата вдовица, като търсенето може да се сравни само с това за „Скакалци”, в които участва неостаряващата Стоянка Мутафова.   Колегите на Сърчаджиева умишлено не говорят пред нея за наскоро сполетяла я трагедия, защото Алекс изглежда твърде измъчена и все още много тъжна. Криела торбичките под очите си с лек грим, но повече се притеснявала за състоянието на дъщеря си, която е в трети клас на еврейското училище. Хлапето е изключително дисциплинирано и възпитано, но е в шок след загубата. Затова Сърчаджиева търсела спасение от мъката в работата и нямала търпение да излезе пред публика. Източник: woman.bg", "date": "2019.01.16", "title": "Алекс Сърчаджиева търси утеха в театъра след трагичната загуба на Иван Ласкин"}
{"url": "http://epicenter.bg/article/Daniel-Petkanov-obyavi--che-napuska-Nova-televiziya-/173063/10/0", "text": "8 години и 8 месеца - точно толкова време работих в Нова телевизия. Случиха ми се безброй хубави и паметни за мен моменти, както и такива за които не бих искал да си спомням, но са ми помогнали в последствие да натрупам опита и увереността да се справям с проблемите в работата и извън нея. Това написа Даниел Петканов, станал известен като \"Лудия репортер\", в профила си във \"Фейсбук\".  \"Много хора искат да се занимават с телевизия и медии и това в чудесно. В България се появиха много формати-купени или взаимствани от Запад. Това даде голямо поле за изява на младите хора, каквото освен извън спорта (може би) е много трудно човек да получи, дори да има някакви качества. Да работиш обаче в телевизия, и да се задържиш там е една голяма привилегия. Аз получих такава, без да смятам, че съм имал някакви специални качества... СЪДБА, КЪСМЕТ или с една дума МИЛЕН ЦВЕТКОВ!  Искрено съм благодарен на всеки колега, с когото съм могъл да общувам и да получа някакви знания и приятни взаимни емоции. Изпитвам голямо уважение и признателност. Най-много съм задължен и благодарен обаче на Милен! Винаги съм смятал, че нищо не е случайно. Запознанството с него и приятелството в последствие е едно от най-ценните събития в скромния ми живот. Той ми даде най-безценното нещо - своето време, за да ме направи не толкова по-добър професионалист в работата, колкото по-добър и отговорен човек.  Познанството с много различни хора, в следствие на телевизионните изяви, веселите репортажи, запознанството с Александра в един от тях, Биг Брадър, сватбата, сега чакам дете.... всичко това е низ от събития, които никога нямаше да се случат, ако не беше Милен Цветков и Нова телевизия. Радвам се, че имах възможност да работя и с vbox7 и радио Nova News, защото научих много неща от тези места, както и реализирахме значително количество забавни и бих казал успешни съвместни проекти.  Малко ми е тъжно, защото почти 9 години от живота на човек е страшно много време, а не разбрах как минаха. Нищо през този период, обаче не бих променил. Нищо.  Животът, разбира се, продължава, а сега съм много щастлив, че имам възможост да дам ново начало за себе си със старите ми и бъдещи приятели и най-вече с моята превъзходна жена, която скоро ще стане и майка.  Успех на всички и ДЕРЗАЙТЕ. Ако поискате ще ви се даде, ако не ви се даде, идете и си го вземете! Ако поискате ще ви се даде, ако не ви се даде, идете и си го вземете!\", написа още Петканов.", "date": "2019.01.16", "title": "Даниел Петканов обяви, че напуска Нова телевизия "}
{"url": "http://epicenter.bg/article/Stoycho-Kerev-otiva-s--quot-Novoto-poznanie-quot--v-BNT2/173065/10/0", "text": "От края на месец януари, всяка неделя от 18:30 часа БНТ2 ще излъчва предаването „Новото познание“. Всеки от епизодите представя различни гледни точки за произхода на човека, неразказвани факти и малко известни хипотези за различни исторически събития.   В студиото на „Новото познание“ ще гостуват едни от най-големите експерти у нас и в чужбина. Проектът запознава зрителите с посветени личности, с тайните на свободната енергия и представя алтернативни теории за човечеството от древни времена. В миналото истинското познание е било привилегия на отбрани групи хора, които са имали за цел да го  развият и да го предадат на поколенията.   „Българите са едни от най-духовните същности и е нормално да имат повишен интерес към такива теми. Все по-често скриваното от очите на хората познание става обект на изследвания от различни автори.   Днес мнозина се питат каква е причината да ни заблуждават различни кръгове управляващи света? Отговорът е повече от категоричен - упражняването на власт. Масони, илюминати, сциентолози и представители на различни тайни общества спорят за контрола над планетата всекидневно. Точно сега в тези последни дни хватката над умовете на човечеството започва да отслабва и невидимото става видимо“ – споделя Стойчо Керев – автор и водещ на предаването.   Той е познат на телевизионните зрители от ефира на БНТ. В обществената телевизия започва работа с екипа на Емил Розов и покойната вече Алис Крайчева, които създават предаването „Събота късен следобед“. От 1996 г. е и водещ на легендарния проект на Кеворк Кеворкян  „Всяка неделя“.   Завършил е Стопанския факултет на Великотърновския университет, специализирал е продуцентство и оперативен мениджмънт във Великобритания. Богатият му журналистически опит е свързан с популярни частни радиостанции и телевизионни канали у нас.   Авторският проект на Стойчо Керев „Новото познание“ стартира през март 2016 г. и бързо намира популярност. На 20 януари 2019 г. БНТ2 започва излъчването му в ефира на обществената телевизия. Режисьори на 27-минутните епизоди са Николай Янев и Христо Христов.  ", "date": "2019.01.16", "title": "Стойчо Керев отива с \"Новото познание\" в БНТ2"}
{"url": "http://epicenter.bg/article/Prioritet-za-bulkite-na-2019-g--sa-narodnite-nosii-i-tsvetnite-rokli/173068/10/0", "text": "Тина Прокопова   Всеки от поколението на 40+, имал щастието и късмета да живее в годините на социализма, си спомня на колко сватби е ходил през \"онова време\" и колко е жалка бройката на настоящите такива събития.   Диктатурата на пролетариата беше разпростряла пипала и в организацията на сватбите, и в сценария, по който преминаваше церемонията, като булченски бисер №1 бяха гръмките думички: \"Семейството - основна градивна клетка на любовта при социализма!\"   Днес сватбата не е това, което беше, но мечтата на всяко малко момиченце от хилядолетия е да се види в булченска рокля като принцеса. Именно за тях е изложението №11 Balkanica Wedding & Honeymoon Expo 2019, което ще се проведе на 19 и 20.01.2019 г.   На пресконференция проф. Любомир Стойков, Закия Ел Мидауи - посланик на Мароко, Анета Пени - главен редактор на списание \"Сватба\" и Жан Джидиди - представител на \"Mister Garden\" представиха предстоящото събитие, а освен това разясниха какви ще са модните тенденции през 2019 г. за всички, които искат да оставят спомена за сватбата си за бъдещите поколения.   В коментарите се включи и дизайнерката Ради Лазарова, която участва със свои модели в дефилето на булченски рокли. \"Тоалетът на булката вече изобщо не е задължително да е бял - модата в това отношение са светлите пастелни тонове.   Дължината също търпи промени, като варира от пола колан до рокля с няколко метра шлейф. Интересна е тенденцията младоженците все по-често да избират народни носии, в които да се закълнат във вечна любов, и това се случва не само извън границите на България\", разказа модните линии младата дизайнерка.   Нейно превъзходителство Закия Ел Мидауи - посланик на Мароко у нас, обясни каква е разликата между такшиша и кафтан, като показа ширит и сребърен конец, с които всичко се работи на ръка в продължение на най-малко 6 месеца. Слънчевата госпожа се осмели да изпее песента, с която гостите на тържеството посрещат новото семейство, докато ръсят розови листенца по пътя им.   Г-жа Мидауи шокира публиката, като заяви, че в нейната страна съжителството между мъж и жена, без да е узаконено, не е възможно. Първата крачка, която младите трябва да направят, за да докажат любовта си, е да се оженят. Тя добави още, че на всяка сватба се яде агнешко печено, както и много риба, а булката сменя по време на цялото събитие 5-7 кафтана.   Мъжете, които се погрижиха за чаената церемония след пресконференцията, демонстрираха марокански костюми за младоженци, като стана ясно, че техният символичен цвят е жълтият.   Български модни къщи - \"Блинк\", \"Аллегра\" и др. дизайнери представиха най-новите си модели в дефилето на булченски рокли, а \"Къщата на шапките\" в лицето на Ирина Сардарева показа два модела официални шапки - едната на булката, другата - за бъдещата тъща.    ", "date": "2019.01.16", "title": "Приоритет за булките на 2019 г. са народните носии и цветните рокли"}
{"url": "http://epicenter.bg/article/Putin--Bryuksel-tryabva-da-garantira-na-chlenkite-na-ES--che-nyama-da-poprechi-na-dostavkite-na-ruski-gaz/172980/7/0", "text": "Европейският съюз трябва да осигури на своите членове гаранции, че Брюксел няма да попречи на доставките на руски газ в Европа чрез \"Турски поток\". Това заяви руският президент Владимир Путин в интервю за сръбския вестник \"Политика\" в навечерието на посещението си в Белград.   \"Газпром\" разработва различни варианти за продължение на сухопътния транзитен участък от газопровода (\"Турски поток\") в европейско направление и един от тях предвижда транспортирането на топливо по маршрута България - Сърбия - Унгария с излаз на газоразпределителния център в австрийския град Баумгартен\", каза Путин. \"В този случай Сърбия не само ще използва руски газ, но и ще осигурява неговия транзит\", отбеляза той.   \"При окончателното утвърждаване на маршрута за доставка на руски газ, разбира се, ще бъде отчетена позицията на Европейската комисия\", заяви президентът. \"Ние предполагаме, че заинтересуваните от руски газ членки на ЕС трябва да получат от Евросъюза гаранции, че плановете за продължаване на \"Турски поток\" няма да бъдат провалени от произволни политически решения на Брюксел\", добави руският президент.   Той отбеляза, че строителството на газопровода върви по набелязания график и се планира той да бъде напълно готов до края на 2019 година.  ", "date": "2019.01.16", "title": "Путин: Брюксел трябва да гарантира на членките на ЕС, че няма да пречи на доставките на руски газ"}
{"url": "http://epicenter.bg/article/Lyubomir-Kyuchukov--Nikoy-ne-e-gotov-za-tvard-Brekzit/172990/7/0", "text": "„Боя се, че навлизаме в сериал от типа драма след драма“, каза пред БНР директорът на Института по икономика и международни отношения Любомир Кючуков.   „Възможните пътища оттук нататък реално са два – Брекзит без договор или отлагане на Брекзит. Първият случай означава ясен край с несигурно бъдеще. Вторият – несигурно настояще с неясен край. Това, което в най-голяма степен ще реши по кой от двата пътя ще се тръгне, е днешното гласуване на вота на недоверие“, коментира дипломатът в предаването „Преди всички“ на програма „Хоризонт“.   Според него британският парламент не може да събере необходимо мнозинство в полза на каквото и да било решение. Според него този вот ще обедини консерваторите. Той смята за крайно невероятно да бъде сформирано ново правителство в рамките на този парламент.   В рамките на мандата на Тереза Мей е много малко вероятно да се проведе втори референдум, изказа мнение Любомир Кючуков.   „Никой не е готов за твърд Брекзит. При такъв всичко ще се решава на момента и то ще бъде реактивно. Нито ЕС, нито Великобритания са готови за такава ситуация“, коментира още дипломата.   Според него основният проблем за нашите сънародници във Великобритания ще бъде несигурността. Кючуков смята за малко вероятно въвеждането на визи за Великобритания, въпреки че при вариант Брекзит без сделка всичко е възможно. ", "date": "2019.01.16", "title": "Любомир Кючуков: Никой не е готов за твърд Брекзит"}
{"url": "http://epicenter.bg/article/15-zhertvi-sled-ataka-na-islyamisti-sreshtu-luksozen-hotel-v-Keniya-/172995/7/0", "text": "15 души са убити след атака на ислямисти срещу луксозен хотелски и офисен комплекс в кенийската столица Найроби, според два полицейски източника от мястото, където все още се води сражение, съобщава AFP, цитирана от Агенция \"Фокус\".  „Имаме 15 загинали, сред които има и чужденци. Ще получите повече подробности за всичко това и дори за националностите им от нашите ръководители“, заяви полицейски източник пред AFP.  Втори източник потвърди броя на жертвите, но предупреди, че „има зони, които все още не са достъпни, но това е, което знаем досега“.  ", "date": "2019.01.16", "title": "15 жертви след атака на ислямисти срещу луксозен хотел в Кения "}
{"url": "http://epicenter.bg/article/Yadrenite-sporazumeniya-sa-pred-proval-sled-neuspeshnite-razgovori-mezhdu-Rusiya-i-SASht-v-Zheneva-/172999/7/0", "text": "Ядрените споразумения са пред провал след неуспешните разговори между Русия и САЩ в Женева, като двете страни се обвиниха взаимно за неуспеха, пише европейското англоезично издание The Local, цитирано от Агенция \"Фокус\".  Висши дипломати от двете страни се срещнаха в Женева на фона на широкоразпространената загриженост относно съдбата на двустранния договор за среден и по-малък обсег (ДРСМО), който успешно сложи край на този сегмент от надпреварата във въоръжаването след подписването му през 1987 г.  Американският президент Доналд Тръмп заяви през октомври, че страната му ще се оттегли от Договора, ако Русия не спре да го нарушава.  Руският президент Владимир Путин заплаши, че ще разработи ядрени ракети, забранени по силата на договора, ако бъде прекратен едностранно.  \"Срещата беше разочароваща, тъй като е ясно, че Русия продължава да е в съществено нарушение на Договора и не е подготвена да обясни как планира да се върне към пълно и проверимо съответствие\", заяви заместник-държавния секретар на САЩ по контрол на въоръженията и международна сигурност Андреа Томпсън.  \"Нашето послание беше ясно: Русия трябва да унищожи несъответстващата си ракетна система\", каза тя.  Томпсън ще бъде в Брюксел в сряда, където планира да съобщи на съюзниците на НАТО резултатите от преговорите.  Русия бе домакин на преговорите на мисията си в Женева, а делегацията на Москва бе водена от заместник-външния министър Сергей Рябков.  Рябков каза, че ако ДРСМО бъде денонсиран, \"отговорността за това е изцяло на американската страна\", според цитати, публикувани от руските информационни агенции след разговорите и добави, че страните не са успели да се споразумеят.  „Изглежда, че Вашингтон не е в настроение за повече преговори. Ние сме принудени да признаем, че няма движение напред ”, казва Рябков. \"Готови сме за диалог на основата на равенство, взаимно уважение (и) без поставяне на ултиматуми.\"  Миналия месец държавният секретар на САЩ Майк Помпео каза, че Вашингтон ще се оттегли в рамките на 60 дни от ДРСМО, който ограничава ядрените оръжия от среден клас, ако Русия не премахне ракетите, които САЩ твърдят, че нарушават сделката - руската система 9М729, известна още и от обозначението SSC-8.  ДРСМО беше двустранен договор между САЩ и тогавашния Съветски съюз, така че не поставя ограничения на други големи военни актьори като Китай, припомня изданието.  Помпео също така заяви, че САЩ не са готови да отстъпят това предимство на съперник и отбеляза, че американските опасения за спазването на Договора от Русия предшестват идването на власт на настоящия американски президент.  Първият дипломат на Вашингтон обвини Русия в отхвърлянето на десетки предупреждения от висши американски служители през последните пет години за SSC-8.   ", "date": "2019.01.16", "title": "Ядрените споразумения са пред провал след неуспешните разговори между Русия и САЩ в Женева "}
{"url": "http://epicenter.bg/article/Aleksandar-Vuchich--Sarbiya-e-nadezhden-partnyor-na-Rusiya-/173000/7/51", "text": "Сърбия е надежден партньор на Руската федерация и твърдо се придържа към обещанията си. Това заяви президентът на Сърбия Александър Вучич в интервю за ТАСС преди визитата на Владимир Путин в Белград на 17 януари, предаде БТА.  \"Аз така мисля, така работя и не лъжа. На някого моите думи може да не се харесат, но аз мисля, че ние сме надежден партньор на Русия\", каза Вучич. \"Когато казвам във Вашингтон и Брюксел, че не сме въвеждали и няма да въвеждаме санкции против Русия - това е истина и това е справедливо\", добави той.  По думите на Вучич руският президент е много популярен в Сърбия.  \"Президентът Путин се радва на голяма популярност в Сърбия. Смятам, че да посрещнат руския лидер ще се съберат най-много хора през последните 20 години, хората ще дойдат само за да го видят\", посочи той.  По думите на Вучич една от причините за популярността на Путин в Сърбия е това, че Русия \"спаси Сърбия от клеймото на геноцида\".  \"Ние никога няма да забравим 2015 година, когато министърът на външните работи на Русия Сергей Лавров и постоянният представител на Русия в ООН Виталий Чуркин по нареждане на Путин спасиха Сърбия от клеймото върху народ, осъществил геноцид, както това се предлагаше в британска резолюция в Съвета за сигурност на ООН. Ние никога няма да забравим това\", заяви Вучич.  Сръбският президент каза още, че винаги се съветва с президента на Русия Владимир Путин.  \"Аз винаги се консултирам и се съветвам с президента Путин, питам го за съвет, искам от него съвет, моля го за съвет. Запознавам го с това, което се случва, и не лъжа, казвам истината, независимо от това, че на него не винаги всичко му харесва. Мисля, че това е едно от нещата, които президентът Путин много уважава. И аз уважавам това, защото той е лидер на велика страна, а аз съм лидер на малка страна, а той изразява уважение към тази страна и за това съм му безкрайно благодарен\", каза Вучич.  Предишната среща на двамата президенти бе в Москва на 2 октомври 2018 година.  ", "date": "2019.01.16", "title": "Александър Вучич: Сърбия е надежден партньор на Русия "}
{"url": "http://epicenter.bg/article/Vladimir-Putin--Politikata-na-SASht-seriozno-destabilizira-Balkanite-/173007/7/97", "text": "Предстои външен натиск за членството на Македония в НАТО, заяви руският президент Владимир Путин в навечерието на утрешното посещение в Белград в интервю за сръбския всекидневник „Политика“, предава Агенция \"Фокус\".  Политиката на САЩ сериозно дестабилизира Балканите и Русия ще продължи военно-техническото си сътрудничество със Сърбия, казва руският президент в интервюто.  Говорейки за добрите икономически и политически отношения със Сърбия, руският президент заяви също, че има силен външен натиск за членството на Македония в НАТО, отговаряйки на въпроса за дестабилизиращата роля на Русия на Балканите, както твърдят западните политици.  „Когато говорим за ситуацията на Балканите, сериозен дестабилизиращ фактор тук е политиката на САЩ и някои западни страни, чиято цел е да засилят своето господство в региона. Още през 1999 г. силите на НАТО без санкция на ООН в продължение на два и половина месеца бомбардираха Югославия и след това насилствено отделиха автономната провинция Косово. През 2008 г. Вашингтон и неговите съюзници подкрепиха незаконното обявяване на независимостта на Косово. През 2017 г., въпреки позицията на половината от населението, Черна гора бе вкарана в НАТО… В резултат на това страната преминава през период на политическа нестабилност,“ казва Путин.  „Миналата година“, заявява руският президент, \"заради принудителното членство на Република Македония в НАТО, беше иницииран и процесът на приемане на конституционните изменения и промяна на името на държавата, преразглеждане на основите на македонската национална идентичност\".  „В същото време, волята на македонските избиратели беше игнорирана - референдумът за промяна на името на държавата се провали, но външният натиск продължи. Руската федерация, познавайки и разбирайки сложността на обстановката на Балканите и историята на този регион, винаги го разглежда като пространство за конструктивно сътрудничество. Днес Русия има много приятели на Балканите, сред които стратегическият партньор Сърбия заема специално място. Затова подпомагането и укрепването на регионалната сигурност и стабилност е нашият безусловен приоритет,“ казва Путин.  Руският президент говори и за добрите отношения на Русия с Босна и Херцеговина, особено с Република Сръбска и заяви, че отношенията с Хърватия и Словения „прогресивно напредват\".  Путин оцени превръщането на косовските сили за сигурност в армия като \"сериозен риск от напрежение в ситуацията в региона\", което нарушава международното право.  В този контекст руският президент заяви, че смята, че курсът за разширяване на НАТО е наследство от Студената война и че е погрешна и разрушителна военно-политическа стратегия.  „Днес Алиансът се опитва да засили присъствието си на Балканите. Но това само подновява линиите на разделение на европейския континент и грубо нарушава принципа на общата сигурност. В крайна сметка, това не води до укрепване на стабилността, а до намаляване на доверието и увеличаване на напрежението в Европа, казва руският президент.  В интервюто си Владимир Путин се позовава на добрите отношения между Сръбската православна църква и Руската православна църква, особено по въпроса за автокефалията на Украинската православна църква.  В интервюто той набляга и на военно-техническото сътрудничество между двете страни, както и на възможността за присъединяване към Сърбия като транзитна страна на газопровода „Турски поток“, която зависи от \"гаранциите на ЕС, че плановете за разширяване на „Турски поток“ няма да бъдат възпрепятствани\" от произволно политическо решение на Брюксел.  ", "date": "2019.01.16", "title": "Владимир Путин: Политиката на САЩ сериозно дестабилизира Балканите "}
{"url": "http://epicenter.bg/article/Sergey-Lavrov--Razsledvaneto-v-SASht-ne-dokaza-vzaimodeystvie-mezhdu-Rusiya-i-Donald-Tramp-/173018/7/97", "text": "Разследването на специалния прокурор Робърт Мюлер за предполагаемото споразумение между президента на САЩ Доналд Тръмп и руските власти не разкрива никакви факти в подкрепа на тази версия. Това заяви руският външен министър Сергей Лавров на голяма пресконференция за резултатите от работата през 2018 година, цитиран от TACC и Агенция \"Фокус\".  \"Специалният прокурор Мюлер работи, интервюира десетки, ако не и стотици хора: нямаше никакви информации, които да потвърдят обвинението в тайни споразумения между президента Тръмп и Руската федерация, нямаше факти и никакви информации, което е много, много странно за американската система, която работи бързо,” каза министърът. Според него, обсъжданите течове на информация са свързани само с участието на украинската страна в изборите в САЩ.  Лавров посочи тази ситуация като пример за \"абсурдността на случващото се\" в САЩ. Той припомни и случая на Майкъл Флин, бивш помощник на президента на Съединените щати за националната сигурност. Според Лавров Мюлер обвинява Флин в извършването на действия, които в действителност следват интересите на САЩ.  По-специално говорим за опит за намаляване на напрежението с Русия, когато Флин се опита да убеди Москва да не реагира на редовните санкции на САЩ. Освен това помощникът Доналд Тръмп се е опитал да повлияе на позицията на Русия по резолюцията на ООН за Израел.  \"Той призова руската страна по същество да защитава позицията, която САЩ защитават в ООН в продължение на десетилетия\", каза министърът. \"Абсурдността на ситуацията за мен е очевидна,\" обобщи Лавров.  Москва ще продължи да реагира адекватно на засилената активност на НАТО и на подхода на военната инфраструктура на алианса към руските граници, предупреди Сергей Лавров.  \"Разбира се, ние ще продължим да реагираме адекватно на увеличената военна дейност на НАТО и на подхода на военната инфраструктура към руските граници\", каза той.  \"Ние сме заинтересовани да възстановим нормалните отношения със Съединените щати и Европейския съюз на принципите на равнопоставеност и взаимно зачитане на интересите\", добави министърът.  ", "date": "2019.01.16", "title": "Сергей Лавров: Разследването в САЩ не доказа взаимодействие между Русия и Доналд Тръмп "}
{"url": "http://epicenter.bg/article/Merkel--Vse-oshte-ima-vreme-za-pregovori-po-Brekzit-/173022/7/0", "text": "Германският канцлер Ангела Меркел заяви в сряда, че \"все още имаме време да преговаряме\", след като британският парламент отхвърли сделката на премиера Тереза Мей за напускане на Европейския съюз.  \"Все още имаме време да преговаряме, но сега чакаме предложението на премиера Тереза Мей\", заяви Меркел в коментар, излъчван по новинарски канал NTV.  \"Много съжалявам, че британската долна камара снощи отхвърли споразумението\", каза тя. „Ние вярваме, че зависи от британската страна, както обяви премиерът, да ни каже какво ще се случи. Искаме да ограничим щетите и със сигурност ще има щети..., доколкото е възможно. Ето защо, разбира се, ще продължим да преследваме подредено решение. Но ние също така сме готови, в случай че няма такова подредено решение.“   ", "date": "2019.01.16", "title": "Меркел: Все още има време за преговори по Брекзит "}
{"url": "http://epicenter.bg/article/Sergey-Lavrov--Ne-sme-protiv-novoto-ime-na-Makedoniya--no-dali-protsesat-beshe-legitimen--/173028/7/97", "text": "Русия не се противопоставя на новото име на Македония, но поставя под въпрос легитимността на този процес. Това съобщи в сряда руският външен министър Сергей Лавров на голяма пресконференция относно резултатите през 2018 година, предава TACC, цитирана от Агенция \"Фокус\".  \"Русия не се противопоставя на името, което в крайна сметка се появи и беше обявено. Питаме само колко легитимен e този процес и дали се дължи на желанието да се намери консенсус между Скопие и Атина. Или процесът е причинен от желанието на САЩ да вкарат всички балкански страни в НАТО и да спрат всякакво влияние на Руската федерация в региона,\" заяви дипломат №1 на Русия.  Лавров подчерта, че Москва не може да се съгласи, че Русия няма място на Балканите.  \"Ние винаги сме се застъпвали за намирането на решение по начин, който би бил приемлив за обществеността, народите, както и правителствата на Гърция и Македония\", каза той.  \"Никога не съм чувал, че прилагането на решението на Съвета за сигурност на ООН може да се разглежда като опит за предотвратяване на разрешаването на въпроса, на който са посветени тези резолюции. По-специално, това се отнася до резолюции, които са стартирали процеса на посредничество на ООН за договаряне на новото име на Македония между Скопие и Атина,\" каза министърът.  Според него Русия винаги е в състояние да спазва решенията на Съвета за сигурност.  \"Но когато името е одобрено от документ, който не е подписан на нивото, изисквано от конституцията на Македония, ние се чудим колко легитимен е този процес\", отбеляза ръководителят на руската дипломация.  ", "date": "2019.01.16", "title": "Сергей Лавров: Не сме против новото име на Македония, но дали процесът беше легитимен? "}
{"url": "http://epicenter.bg/article/Velikobritaniya-veche-govori-za-vtori-referendum/173039/7/0", "text": "71 депутати от британската Лейбъристка партия и 13 евродепутати се подписаха под декларация за организиране на втори референдум за излизането на Великобритания от ЕС, съобщи „Гардиън“.   Според депутатите е време партията да се ангажира с втори референдум по въпроса. Те определиха предложението на лидера на лейбъристите Джереми Корбин за предоговаряне на споразумението като нереалистично.   Самите депутати признават, че много лейбъристи са гласували за излизане от ЕС по време на референдума преди 3 години. Според тях обаче в момента страната е изправена пред национална криза.   Народните представители твърдят, че в момента много британци променят мнението си и този процес продължава.   От ръководството на партията настояват за отлагане на датата за Брекзит, докато не бъде договорен нов план.   Лидерите на ЕС обаче заявиха, че нямат намерение да предоговарят споразумението, постигнато с британския премиер Тереза Мей, което беше отхвърлено от британския парламент.   Върху Корбин вече има натиск да наложи идеята за втори референдум. На този етап той избягва да действа по въпроса.", "date": "2019.01.16", "title": "Великобритания вече говори за втори референдум"}
{"url": "http://epicenter.bg/article/-quot-Nova-Demokratsiya-quot--vodi-na-SIRIZA-s-15--sochi-poslednoto-prouchvane-/173045/7/51", "text": "Основната опозиционна партия „Нова Демокрация“ води на СИРИЗА с 15% според последното проучване, пише електронното издание на гръцкия вестник Kathimerini, цитирано от Агенция \"Фокус\".  Гръцката консервативна опозиция поддържа силна преднина пред управляващата лява партия, според ново проучване на общественото мнение, публикувано в сряда.  Проучването показва, че „Нова Демокрация“ ще получи 31,5% от гласовете, ако изборите се проведат сега, срещу 16,5% за СИРИЗА на премиера Алексис Ципрас.  Проучването сочи 4,3% подкрепа за крайнодясната Златна зора. Гръцката комунистическа партия набира 4,1%, а левият алианс „Движение за промяна“ - 3,8%.  Същото проучване показа, че „Независими Гърци“ набират 1,3 процента и центристката партия „Потами“ би получила 0,7 процента, което означава, че и двете партии няма да влязат в парламента.  Проучването сочи още, че консервативният лидер Кириакос Мицотакис се счита за най-подходящия кандидат за министър-председател от 34,8% от анкетираните срещу 23,3%, които одобряват Ципрас.  Междувременно тази сутрин започна вторият и последен ден от дебатите в гръцкия парламент за вота на доверие на правителството, което ще завърши с гласуване в полунощ, предаде кореспондента на Македонската информационна агенция (МИА), цитиран от скопското електронно издание “Курир“.  Днешното разискване продължи с изказвания на депутати и министри от правителството.  Малко преди гласуването гръцкият премиер Алексис Ципрас ще направи ново обръщение.  Според последните преброявания и публично представени становища от депутатите, правителството на Ципрас ще получи необходимите 151 гласа, пише изданието.  Освен 145-те депутати на СИРИЗА се очаква положително да гласуват независимата депутатка Катрин Папакоста, двама бивши и двама настоящи членове на Независими гърци - Елена Кунтура, Василис Кокалис, Танасис Папахристопулос и Костас Зурарис, както и вече бившият депутат от центристката партия „Потами“ Спирос Данелис.  ", "date": "2019.01.16", "title": "\"Нова Демокрация\" води на СИРИЗА с 15%, сочи последното проучване "}
{"url": "http://epicenter.bg/article/Iran-shte-zapazi-voennite-si-sili-v-Siriya-vapreki-zaplahite-na-Izrael-/173046/7/0", "text": "Иран ще запази военните си сили в Сирия, каза днес командирът на елитния Корпус на гвардейците на Ислямската революция в отговор на израелските заплахи, че те може да станат мишена на удари, ако не се изтеглят от страната, предават Ройтерс и БТА.  Израелският премиер Бенямин Нетаняху каза вчера, че израелските войски ще продължат да атакуват иранците в Сирия, ако не се изтеглят бързо от там.  \"Ислямска република Иран ще запази военните си съветници, революционните си сили и оръжия в Сирия\", каза генерал-майор Мохамад Али Джафари, висш командир от Корпуса на гвардейците на Ислямската революция, цитиран от иранската агенция ИСНА. Джафари нарече заплахите на Нетаняху \"смехотворни\" и предупреди, че израелското правителство си \"играе с огъня\".  \"Трябва да се страхувате от деня, когато нашите високоточни ракети ще свистят и падат на главите ви\", каза той.  Израел, който е силно обезпокоен, че неговият враг Иран може да установи дългосрочно военно присъствие в съседна Сирия, казва, че е извършил повече от 200 атаки срещу ирански цели в Сирия през последните две години, припомнят агенциите.  ", "date": "2019.01.16", "title": "Иран ще запази военните си сили в Сирия въпреки заплахите на Израел "}
{"url": "http://epicenter.bg/article/Chetirima-amerikanski-voenni-ubiti-pri-samoubiystvena-ataka-v-Siriya-/173051/7/0", "text": "Най-малко 15 души, сред които и американски военни, са загинали днес при самоубийствено бомбено нападение в северния сирийски град Манбидж, съобщи агенция Франс прес, позовавайки се на мониторингова организация.  Американски представител, цитиран от Ройтерс, съобщил, че при атаката са загинали 4-има US военни и трима са били ранени  Отговорност за нападението пое дхихадистката „Ислямска държава“ със съобщение в пропагандната си агенция Амак.  При атаката са загинали най-малко 9 сирийски цивилни, 5-има от кюрдско-арабския алианс Сирийски демократични сили и американски военни, съобщи базираният във Великобритания Сирийски център за наблюдения на човешките права (СЦНБП), който разполага с източници на терен.  „Самоубийствената атака, извършена с жилетка с експлозиви, порази патрул на международната коалиция в град Манбидж“, се посочва в съобщението на джихадистката агенция Амак.  Взривът избухнал в центъра на Манбидж в ресторант, в който в момента на експлозията може би е имало поне 15 американски военни, твърди турският в. „Йени Шафак“. Той посочва, позовавайки се на свои източници, че са загинали 5-има US военни, предаде ТАСС.   ", "date": "2019.01.16", "title": "Четирима американски военни убити при самоубийствена атака в Сирия "}
{"url": "http://epicenter.bg/article/Britanski-deputat-vnese-zakonoproekt-za-vtori-referendum-za-Brekzit-/173060/7/0", "text": "Депутат от Консервативната партия на британския премиер Тереза Мей внесе законопроект, предвиждащ втори референдум за излизането на Великобритания от Европейския съюз, предаде Ройтерс.  Проектът, предложен от Доминик Грийв, който и преди е призовавал за втори референдум, едва ли ще бъде придвижен напред в законодателния процес, тъй като зависи от подкрепата на правителството, а Мей е против ново допитване до гражданите, отбелязва агенцията.  Внасянето на законопроекта беше по-скоро символично и текстът не беше подложен на дебати. Мярката е формулирана като \"законопроект, упълномощаващ подготвянето на референдум за бъдещите отношения на Великобритания с Европейския съюз\".   ", "date": "2019.01.16", "title": "Британски депутат внесе законопроект за втори референдум за Брекзит "}
{"url": "http://epicenter.bg/article/Prof-Lyubomir-Halachev--Za-zhivota-i-smartta-na-edin-poet-/173069/6/0", "text": "Днес честваме годишнина от рождението на Поета. Написал съм го с главна буква, защото поетите играят особена роля в живота на всеки народ. Когато след години нашите потомци отворят страниците на историята те няма да питат защо народът е живял лошо, защо управниците са управлявали лошо, защо държавата е била в лошо състояние а ще кажат: „Защо са мълчали поетите!“  Виждате ли каква особена роля, едновременно съзидателна и контролна, сме дали на нашите поети. Но за да имат те право да говорят и за да имаме право ние да искаме техният глас да ни насочва по пътя който трябва да следваме ние трябва да направим така, че поетите да не ги избиват с тояги, а да ги уважават и почитат. За съжаление една част от нашите най-талантливи поети са известни не толкова с датата на своето раждане, колкото с часа на своята смърт. Няма да изброявам тези поети ,които мъченически са загинали.  Но не мога да не отбележа още веднъж, че тази яростна схватка – между красивия поетичен талант и тъмната част на обществото- никога не е заглъхвала. Болно ми е да се взирам в отминалите моменти от нашата история , за да търся онези безумни, нечовешки създания, които могат да си позволят да вдигнат една дъбова тояга и да я стоварят върху челото на поета, върху челото на талантливия и умен човек, от когото всички ние очакваме просветлени идеи.   Ние знаем имената на физическите убийци на Гео Милев, Йосиф Хербст и още десетки интелектуалци, но сигурно никога няма да узнаем кой е този ненормален чиновник или политик, който е отворил вратата на зверилника и е пуснал на воля зверовете да обикалят улиците и да търсят кръв. Даже когато казвам зверове мисля, че обиждам животните. И най-кръвожадното животно няма да убие без логика. Убийството на българските интелектуалци през пролетта на 1925г е дело не на звяр, а на човекоподобно същество без ценностна система, без морал и без елементарни хуманни принципи. Очевидно не само хора обитават нашия свят, сигурно в някакъв момент природата е решила да създаде и някакви човекоподобни същества – не разбирам какъв е смисълът на това съзидание.  Не за извинение, а за допълнителна информация ще напомня, че подобни зверства са имали място на много места по света. Последното, мисля, подобно безумно и масово убийство видяхме в Кампучия, когато лудият свещеник Пол Пот докара дивите племена от джунглите на Камбоджа и им каза: „Вашите врагове са тези ,които могат да четат и да пишат! Убийте ги – с тояги и търнокопи!“ И те го направиха – повече от 3 млн души бяха избити в онези събития.  Не ви ли напомнят те нашите тъпоумни убийци, които в нощите на 1925г са избивали видни български интелектуалци. Мисля че породата е една и съща.  Българското общество е познавало творчеството на Гео Милев и мнозинството е разбирало, че това не е просто поет, а изключително надарена личност, преводач, журналист, историк на изкуството, анализатор на естетиката от европейски мащаб. Дори и образованите му политически противници са го разбирали. Тогава все още е било възможно да имаш политически противник и да спориш с него, без да го убиваш. В началния период между войните все още елитите са отдавали значение на културата и изкуството, създавани от хора с унесен поглед и талант, даден им за добри дела. Малко по-късно и в Германия, и в Съветска Русия, и в Америка, и в България тъмните сили на политическото скудоумие ще решат, че най-добре се решават проблемите, когато хората изчезват и ще отворят зверилника на човекоподобните същества, които както казахме неясно защо живеят на нашата земя. Както е формулирал един от тези класици на злото: „Няма човек- няма проблем“. И тази мисъл за дълги години става кредо на подобни човеконенавистни политически състояния. Разбира се това е възможно само в онези политически системи, когато „ръководителите на народа станат „управници“ на народа!“- както много точно е казал Гео Милев.  Аз няма да правя дълъг и подробен анализ на поетическото творчество на Гео Милев и на значението за нашата култура на неговия възторжен естетически и интелектуален житейски път. Но аз искам още веднъж да ви обърна внимание на примера, с който започнах- значението на поезията в тесен смисъл и на поетите в широк смисъл на това понятие за живота на обществото.  Тези надарени от Бога хора имат важна задача, която най-талантливите от тях приемат като орис, като карма, както е прието днес да се казва. Те следват своята съдба, защото не могат да живеят по друг начин. Не съм чул да има поет-милионер. Но знам много поети, които приживе народът обкичва с лаврови венци. За съжаление има и много такива, които народът допуска да бъдат унищожени. Поетите, интелектуалците са по рождение, по призвание хора с леви убеждения. Няма да навлизам в буренака на днешните политически пристрастия и да се опитвам да обясня кое е ляво и кое- дясно. Само ще кажа, че левите интелектуалци са правдивите носители на демократичните ценности, защото те боледуват истински, вътрешно с болките на своя народ. И това ги определя като такива. Още Конфуций е казал: „В една държава, която се управлява с разум, бедността и нищетата са срамни. А в държава, която се управлява без разум, богатството и почестите са срамни.“ . Учудвам се, когато чувам днес някои политици да наричат интелектуалците „традиционна градска десница“. Смятам, че те непростимо грешат и сигурно ще бъдат наказани от народа за тези свои грешки.  Но, искам още веднъж да ви напомня, че думите ДЕМОКРАЦИЯ и РЕПУБЛИКА са тъждествени. Ако искаме да имаме истинска демокрация трябва да пазим основите на републиката. Защото, както казва поетът: „Може да не съществува списание „Пламък“. Но няма в света пожарна команда, която може да угаси пламъка на мисълта.“ Затова да мислим, когато правим своя избор в дните важни за демокрацията.  Ще завърша с една фраза на Бенжамин Франклин, един от бащите на американската конституция. Когато написали последната редакция на конституцията и той излязъл от залата , в която работели отвън го чакали развълнувани граждани. Една дама го попитала: „Сър, след като приехте Конституцията как смятате да ни управлявате? С Република, госпожо- отговорил Бенжамин Франклин- ако се научите да я защитавате“. Казвам го, защото мисля, че е правилно докато говорим за Гео Милев и си спомняме за неговия кратък, но изпълнен с вулканична енергия и творческа мисъл живот, да мислим и за това как да запазим нашата Република.", "date": "2019.01.16", "title": "Проф.Любомир Халачев: За живота и смъртта на един поет "}
{"url": "http://epicenter.bg/article/Boyan-Chukov--Otkriva-se-perspektiva-za-sazdavane-na-Velika-Albaniya-/173037/11/0", "text": "Процесът на обединение на Албания с Косово продължава методично да се развива. Албанският премиер Еди Рама на 14 януари заяви съвсем ясно, че очаква „нормализация“ на отношенията между Белград и Прищина. Тирана счита, че окончателното отделяне (разграничаване) на Косово от Сърбия ще бъде признато и гарантирано от САЩ и ЕС.  Еди Рама заяви: „Ние тук сме за да подкрепим съглашението, което ще одобрят страните, донесли на Косово свобода и демокрация. Косово го освободи не албанският президент Илир Мета, а САЩ и ЕС, които днес имат право и задача да стимулират и двете страни към окончателно съглашение, на основание на което Косово ще се обедини с Албания“.  Според бившия сръбски външен министър Вук Еремич, „разграничаването“ e съвместен план на Александър Вучич, Хашим Тачи, Тони Блеър и Александър Сорос (син на Джордж Сорос). Последните са се срещали публично и тайно. И са постигнали споразумение.  Според Вук Еремич, на 4 ноември 2018 г. се е състояла тайна среща във Ватикана, където е постигната договорка за митническата криза, формиране на косовската армия и детайли по „разграничаването“. Косовският премиер Рамуш Харадинай потвърди за съществуването на такъв план във „Вашингтон поуст“ на 28 ноември 2018 г.  Самото „разграничаване“ ще стане с приемане на Косово в НАТО посредством обединение на Прищина и Тирана. По този начин се открива перспектива за създаване на Велика Албания. Естествено, във времето след вероятното разпадане на Македония, новосъздадената албанска държава ще интегрира и тези земи в Западните Балкани, които са населени с етнически албанци.  Известната Рада Трайкович, сръбски политик от Косово и бивш зам. министър в правителството на Сърбия заяви: “Вучич е постигнал компромис с всички - и с Тачи, и с Харадинай, освен с честния народ. Този компромис е в разрез с конституцията на Сърбия, с Резолюция 1244 от 10 юни 1999 г. на СС на ООН, с мнението на умните хора. Този компромис е предателство“.  Никой не иска да говори за въпросната резолюция. Даже Александър Вучич. Резолюция 1244 предвижда оставането на Косово в състава на Сърбия. По-ясно казано, Прищина не може да получи независимост без съгласието на Белград.  На 17 януари в Белград пристига на посещение Владимир Путин. Александър Вучич ще търси от руския президент подкрепа за „разграничаването“. На Балканите Москва методично губи позиции. В действителност, единствено в Република Сръбска все още руснаците могат да се похвалят с определено влияние, което при настоящата външна политика на руското МВнР е само въпрос на време да се стопи.  Балканите са в навечерието на влизане в турболентна зона и в региона предстоят сериозни промени. Не е далеч моментът, в който Скопие ще се превърне в „балкански Йерусалим“. С всички произтичащи от този факт последици за околните страни.  За съжаление София не разполага с някаква определена стратегия, която да защитава българските национални интереси по време на предстоящите промени на Балканите. Управляващите се влачат по течението на събитията и реагират само на „импулси“ от добре известните на всички remote control (дистанционно управление).  А, това не е на хубаво!   ", "date": "2019.01.16", "title": "Боян Чуков: Открива се перспектива за създаване на Велика Албания "}
{"url": "http://epicenter.bg/article/Zashto-Boyko-Borisov-ne-doyde-za-otkrivaneto-na-Plovdiv-2019-/173052/11/0", "text": "Бойко Борисов не дойде за откриването на Европейска столица на културата.  . Пожела ни успех в отговорната мисия да бъдем първият български град, домакин на знаковата за Европа инициатива.   През май 2015-а, когато в града се откриваха реновираните Пеещи фонтани, премиерът се оказа на важна среща във Варна, откъдето отлетя директно за Рим, макар домакините от Общината до последно да тръпнеха в очакване, бавейки старта на церемонията с надежда, че Борисов ще успее да се отбие за час-два в Пловдив. Проблем с правителствения Фалкон пък възпрепятства министър-председателя за откриването на спортната зала \"Колодрума\".   Всички случаи, в които Борисов не идваше в града за най-важните пиар акции на местната власт, водеха до коментари с еднакъв знак.     . Как да разчетем знаците от последната телеграма на Борисов в знаковата 2019-а, която за Пловдив започва с голямото предизвикателство да се справи успешно като домакин на ЕСК и ще завърши с изборите за нов кмет? . А негативите около откриването на ЕСК в събота вечер безспорно се оказаха повече от позитивите.  .    В тази връзка неизбежната разходка сред гражданите и гостите на Пловдив в събота не би била никак приятна за премиера.  /в който държавата инвестира близо 50 млн. лева/, спортна и културна инфраструктура под ключ /стадионите „Пловдив“, „Христо Ботев“ и „Тодор Диев“, Концертна зала, градската галерия в Стария град и т.н./, пуст Тютюнев град, в който тъжно се издигат руините на складовете на Кудоглу, „Одрин“ 8 и призракът на Сточна гара.  Недостроената Зоологическа градина, в която държавата вложи над 4 млн. лева, е стара болка за премиера. Историята сега се случва с кино „Космос“, галерията на „Гладстон“ и Тютюневия град, които уж трябваше вече да са преобразени с част от държавните пари и да посрещат гости за „Пловдив 2019“.   за площад „Централен“ и Тютюневия град. А този филм в Пловдив премиерът вече го е гледал при предишни битки между знакови фигури от ГЕРБ /справка - съперничеството между Иван Тотев и Здравко Димитров/. Във връзка със събитията от съседното Войводиново миналата седмица премиерът най-вероятно щеше да получи и други   - най-голямото ромско гето на Балканите. 90% от постройките в него са незаконни.  За да не си създава допълнителни лични, партийни и държавнически грижи с пловдивските неволи, премиерът предпочете през уикенда да се занимава с други важни дела - като общата позиция на няколко страни от Източна Европа в споровете за пакта за мобилност.   В същото време под тепетата като гост на церемонията по откриването на ЕСК и за разбор с актива на ГЕРБ дойде    Да завършиш мандата си с домакинството на инициатива като Европейска столица на културата е голям късмет за всеки кмет. Каквото и да се случи, все ще има ползи за града. При Иван Тотев обаче има огромна опасност ефектът да се превърне в дефект. А кметът да получи телеграма: Иване, не си моят човек. ", "date": "2019.01.16", "title": "Защо Бойко Борисов не дойде за откриването на Пловдив 2019 "}
{"url": "http://epicenter.bg/article/Georgi-Yordanov-Gorbachov-ni-kritikuvashe--che-sme-iskali-da-prevarnem-Balgariya-v-mini-FRG--mini-Yaponiya/173066/11/0", "text": "    Михаил Сергеевич Горбачов в годините на политическия си възход с повод и без повод ни критикуваше, че сме искали да превърнем България в мини ФРГ, в мини Япония.    В ония години това звучеше като политически укор, като изневяра на принципите на социалистическата общност. Не бива да се забравя, че лозунгът, с който новият генерален секретар на ЦК на КПСС се самоолицетворяваше като месия на новото време, бе „повече социализъм“!   Вече е пределно ясно: това е било прах в очите на милионите радетели за социалистически идеал. Добре известно е, че ликвидирането на двадесетмилионна партия и разрухата на великата държава от Михаил Горбачов и Борис Елцин е обмислено действие. То причини неизразими бедствия и на съветските народи, и на хората от социалистическата общност, сред които е и България; наруши геостратегическия баланс. Сега месията за „повече социализъм“ уверява западни слушатели срещу рекордно високо възнаграждение, че смисълът на живота му бил да разруши комунистическата система.   Днес Германия е обединена държава. Известни са всестранните взаимоотношения между НРБ и ГДР в рамките на СИВ и на социалистическата общност. Тук ще споделя спомени и съждения за сътрудничеството между България и Федерална република Германия, което бе породило гнева на „правоверния“, самовлюбен и суетен бивш комунистически лидер.   За пръв път посетих ФРГ 25 години след края на опустошителната Втора световна война. Очаквах да видя руини от бомбардировките, следи от тежките сражения, унили хора, потиснати от ужасни спомени за най-унищожителния световен сблъсък. Уви, бях изумен от напредъка във всички области, постигнат от възродения за нов живот народ на Федералната република. Резултатите в индустриалното производство, високите технологии, науката и образованието, стандартът на живот и т.н. са доказателство за жизнеността на великата немска нация.   Тъжно е да се прави сравнение със състоянието на отечеството за аналогичен период от време – от съдбоносните политически промени след есента на 1989-а до сега. Феноменът Германия не е единствен. Сходни са примерите за следвоенното развитие на Япония, Южна Корея, Сингапур и някои европейски държави. Логичен е въпросът: коя е първопричината за разрушението, което ни връхлетя през последния четвърт век?  Преди 25 години имахме сравнително добро равнище на производството, технологиите, безплатното образование, здравеопазването, културата и науката.  Потомството ще се чуди защо примерът на страни като ФРГ не се възприе от новопоявилите се политици, лишени от държавническо мислене. Така наречените перестройчици и реформатори загърбиха проверения в живота принцип – да се усвоява най-високото равнище, постигнато от други страни.   Налице са безспорни факти, които доказват, че през втората половина на XX век българската държава развиваше ползотворно сътрудничество с Федерална република Германия. При конкретните обществено-политически условия у нас успешно се прилагаха технологически новости, заимствани и от резултатите във ФРГ.   Ще се опитам да подкрепя тия съждения с някои лични спомени. В мащабната програма за отбелязване на 1300-годишнината на българската държава разчитахме и на доброто отношения на други страни. Бяхме силно впечатлени от обстоятелството, че във ФРГ се създадоха не един, а няколко юбилейни комитета; в тях участваха авторитетни личности – политици, бизнесмени, учени, хора на изкуството. Комитетът в Северна Германия се оглавяваше от проф. д-р Петер Фишер Апелт, дългогодишен ректор на Хамбургския университет. В провинциите Саарланд, Баден-Вюртемберг, Бавария, Северен Рейн-Вестфалия и други бяха създадени комитети, оглавявани от министри, дори премиери на провинции. На срещата във Виена на юбилейни комитети от Европа в чест на българската годишнина присъствието на дейци от ФРГ направи силно впечатление. Представителите на най-голямата западна европейска държава произнесоха възхвални слова за българския влог в развитието на световната цивилизация. В архива на юбилейното честване има обилни данни за значимите прояви във ФРГ по случай българския юбилей.   Лотар Шпеет, дългогодишен министър-председател на най-развитата провинция Баден-Вюртемберг и заместник на Хелмут Кол по партийна линия, десетина дни след като новата коалиция пое управлението, дойде на посещение в България от 3 до 6 декември 1982 г. Бях негов домакин. Живи са в паметта ми съдържателните разговори с опитния политик, държавник, специалист по високи технологии и икономика. На срещата с Тодор Живков Л. Шпеет заяви, че е тук по поръчение на канцлера Хелмут Кол, за да ни уведоми, че в източната външна политика на ФРГ няма да има корекции. По това време на нас се гледаше като на най-близка държава до СССР. Очевидно бе, че новото правителство на ФРГ целеше да се надмогне опасението в някои социалистически страни от рязък завой в междудържавните отношения. Надяваме се, казваше Л. Шпеет, че „информацията, която ви правя от името на канцлера, не е само за ваше сведение“.   От тези първи срещи с известния германски политик разбрах, че ръководената от него провинция създава повече от една трета от брутния продукт на страната, въпреки че до войната е била най-изостаналият регион. Обяснението е: прилагат се високи технологии в индустриалното производство, аграрния сектор, общественото обслужване. Приоритети са образованието, науката, здравеопазването, културата. Това бе урокът, който до днес не съм забравил.   Получих следното писмо:   „ – – – – –   И още:   „   Лотар Шпеет уважи молбата, която му отправих за работа у нас на талантливия сърдечен хирург проф. д-р Александър Чирков. Както е известно, проф. Чирков обучи десетки специалисти. През 1986 г. извърши първата в Източна Европа сърдечна трансплантация. Сърдечни хирурзи от школата му сега извършват медицински услуги на европейско равнище .   През април и май 1985 г. се проведоха дните на българската култура в провинция Хесен. Във Висбаден Софийската опера представи „Княз Игор“ от Бородин, „Златното петле“ от Римски Корсаков, балета „Козият рог“ от Красимир Кюркчийски, които получиха изключително висока оценка от авторитетни ценители. Бяха открити изложби на съвременно българско изкуство и на български християнски икони. Във ФРГ за първи път по-цялостно се представи и нашето книгоиздателско дело. Бяха показани повече от хиляда български книги, сто от които на немски език. Голям интерес предизвикаха цикълът лекции „България – природа, история, култура“, срещите-разговори с Николай Хайтов и други видни български творци, постановките на Централния куклен театър...   „Целият свят добре познава певческото изкуство и прогреса в Българи я. Щастливи и благодарни сме, че станахме съпричастни с вашата процъфтяваща култура.“ Това са само някои от отзивите за българското представяне, което бе определено като събитие. Министър-председателят на провинция Хесен Холгер Бьорнер на всяка наша среща канеше влиятелни личности, някои пазеха спомени за минали и сегашни връзки с България. По негова препоръка посетихме най-мощния западноевропейски телевизионен център РТ2. В продължение на години след това центърът допринасяше за техническото превъоръжаване на Българската национална телевизия. По време на разговора Бьорнер ми съобщи, че току-що на площадката кацнал хеликоптерът на колегата му – министър-председателя на Баден-Вюртемберг Лотар Шпеет, който предлагал да отлетя за неговата резиденция в замъка на хълма над Щутгарт.   И Холгер Бьорнер, и Лотар Шпеет питаеха топли чувства към България. Оценяваха високо резултатите от политическото, икономическото и културното сътрудничество между ФРГ и НРБ. А това беше времето на проекта за междузвездни войни. Президентът на САЩ Роналд Рейгън налагаше на своите съюзници да спазват забраните на КОКОМ, чрез които СССР и другите социалистически страни се лишават от достъп до високи технологии, особено в отбранителната промишленост. България имаше огромна изгода от икономическите връзки с най-развитата европейска държава, която беше и крупен западен външнотърговски партньор на страната ни.   На 1 септември 1986 г. в България пристигна друг премиер на западногерманска провинция – Бернхард Фогел, министър-председател на Райнланд-Пфалц. Още в колата от летището ми даде своя доклад, изнесен на юбилейно честване на Карл Маркс. Дълго ми обяснява, че християндемократите високо ценят научните заслуги на колосалния икономист и философ Карл Маркс, който е роден в град Трир, намиращ се в центъра на неговата провинция. Нашият висок гост, с когото имах през годините и други срещи, подчертаваше приятелското си отношение към България и след обединението на Германия, вече като министър-председател на източногерманската провинция Тюрингия.   При срещата на Бернхард Фогел в Държавния съвет Тодор Живков още от вратата, с присъщите му навици да преодолява разстояния със събеседниците, едновременно с ръкуването запита Б. Фогел: „Вие не се ли карате със своя брат? Аз съм се срещал с него. Имам отлични впечатления от качествата му на лидер на германските социалдемократи...“ Гостът ме изгледа през очилата си почти объркан. Леко му нашепнах, че президентът се шегува. Т. Живков взе да обяснява, че в България е невъзможно двама братя да са лидери на две конкурентни партии. „Но вие сте с други традиции. Ние и в това отношение трябва да се учим от вас...“   И така разговорът започна с обяснение на госта, че е в чудесни братски отношения с лидера на западногерманските социалдемократи. Като студенти, той като по-млад, решил да стане активист на противостоящата на социалдемократите младежка организация. Така се обогатил политическият кръгозор на семейството. „Двамата с моя брат и ваш съидейник често посещаваме родителите си в родното селище. Беседите ни не са враждебни, а протичат в братска обстановка.“ Т. Живков се усмихна: „Браво, браво! Ще го запомня, защото у нас е трудно да си представим подобно нещо...“   През 80-те години видни представители на германския бизнес – на големите корпорации „Круп“, „Сименс“, „Адидас“, „Пума“, на фирми от машиностроенето, автомобилостроенето, фармацията и други сътрудничеха със свои български колеги. Това допринесе да се усвояват и у нас производства на високо технологично равнище. Така например Бертолд Байц, който в продължение на десетилетия оглавява концерна „Круп“, подчертаваше пред много от чуждестранните свои колеги, че България е любимата му страна. Като първи подпредседател на МОК оказа съдействие за развитието и на българския спорт. Заедно сме ловували в България. Байц беше на откриването на музея на олимпизма в Лозана. Първият експонат в него е нашето дарение – „Гимнастичката“ на проф. Георги Чапкънов, копие на скулптурата, която краси фонтаните пред Народния театър „Иван Вазов“ в София.    Б. Байц обичаше да се шегува: преди заседание на Международния олимпийски комитет дълго се любувал на изваяната красива българка. По негова покана се организираха дни на българската култура в Есен. Той с гордост показваше музея на „Круп“, образцовата болница, която са съградили, новоучредената академия за музикално и театрално изкуство. Там са привлечени за преподаватели и български специалисти. Един от авторитетите   е цигуларят професор Минчо Минчев.    В болницата на „Круп“ се лекуваха и видни български интелектуалци. При едно от гостуванията си у нас Б. Байц предложи „Круп“ да участва в модернизацията на „Кремиковци“, като се спазят всички условия на българските закони и правилата на СИВ. Разбира се, това не стана поради несъгласие на съветската страна. Гостът сподели, че в заводите на „Круп“ се произвежда широка гама стоки – от кафеварки до танкове и самолети.    Тодор Живков възприе идеята и настояваше в предприятия на военнопромишления комплекс и на машиностроенето да се произвеждат и разнообразни стоки за бита. Спомням си, че за да бъде оригинален, Т. Живков повтори пред Б. Байц думи, които казваше и на други представители на ФРГ: „Досега в две световни войни бяхме съюзници с вас. И заедно ставахме все по-малки. Сега имаме нов съюзник в лицето на СССР... Та да видим какво ще стане...“ Няма да забравя уверенията на Бертолд Байц, че обича България каквато е. При първото му посещение у нас в края на 50-те години в хотела имало хлебарки. „Сега прогресът ви е впечатляващ и за нас е голяма чест, че вашата държава поддържа активни икономически и политически връзки с ФРГ.“   На 8.12.1985 г. получих следното писмо:   „   През лятото на 1977 г. със съдействието на първия посланик на НРБ във Федералната република Петър Междуречки се запознах с най-добрите германски центрове за конгресна и концертна дейност. Равнището и резултатите от функционирането на тия средища обогатиха в значителна степен работата по проектирането и строителството на Националния дворец на културата, който започнахме да градим в началото на 1978 г. Изучихме опита и организацията на Франкфуртския панаир на книгата – най-големия в света. Ползвахме тоя опит при Международните панаири на книгата в София, които продължават да се провеждат. С „Гьоте институт“ в Мюнхен осъществявахме богата културна програма. У нас гостува и фон Бисмарк – внук на Железния канцлер. Кметът на южнобаварския град Елванген д-р Шултес ежегодно организираше богата културна програма на германо-българското приятелство; съдейства да се построи параклис, посветен на свети Методий. Обменът с ФРГ през втората половина на 80-те години се осъществяваше с активното участие на българския посланик Георги Евтимов, който беше в приятелски отношения с много от първите дейци на политическия и държавния живот във Федералната република.   За равнището на ползотворните връзки между НРБ и ФРГ допринесоха дните на българската култура, които се проведоха през есента на 1988 г. в столицата Бон и провинции на Федералната република. Съобщиха ни, че канцлерът Хелмут Кол предоставя салоните на канцлерството в Бон за българската изложба. Каква приятна изненада!   В 14,15 ч. кацнахме на огромното летище Франкфурт на Майн. Посланикът Георги Евтимов ни посрещна смутен, пребледнял: „Самолетът за Бон току-що отлетя. Всичко се обърка...“ Минути след това във VIP залата ни чакаха посрещачи и офицери от полицията. „Ваше превъзходителство, г-н министър, тръгваме с коли за Бон, за да бъдем в дома за гости за посрещането Ви в 17 часа.“   Кортежът, предвождан от полицейски коли, бързо потегли по друг аутобан – отляво на р. Рейн. Теренът – сложен, полупланински, с много завои. Летяхме с голяма скорост. Далеч пред нас пилотните коли на полицията разчистваха пътя. Държахме се здраво за седалките; не крия – поуплашихме се, очаквайки да катастрофираме. Точно в 16,45 ч. колите влязоха в огромния двор на резиденцията. Минути след това се ръкувахме сърдечно с посрещачите... Това е той – прочутият немски ред! Преди три години ни организираха пътуване с катер по огромната река Рейн. Около нас патрулираха бързоходни полицейски лодки.   „Знаем, че отношенията между България и Турция са обтегнати. А тук живеят много турци. Затова вземаме извънредни мерки за сигурност. Искахме да не разберете... Съжаляваме.“ Какво може да се каже за немската точност и сигурност, освен да се изрази възхита. Питам се: как ли реагират сега гражданите на Германия, виждайки, че по необмислената покана на г-жа Меркел страната се залива от мигранти, някои от които са с недобри намерения?    Програмата за Дните на българската култура, предложена от федералния министър на образованието и науката Юрген Мьолеман, се изпълняваше с точност до минута. Срещи с министъра на културата на Северен Рейн Вестфалия Ханс Швир, който е и председател на конференцията на министрите на културата на провинциите. Среща и обяд с ръководството на Министерството на външните работи и т.н, и т.н. На 26 септември канцлерът Хелмут Кол ни посрещна в Канцлерството на ФРГ. Изложбата на Рогозенското съкровище бе уредена в огромните зали на правителството. Може би не ще е излишно да припомня думи, които произнесох при откриването на изложбата:   „   А ето и отговорът на федералния канцлер д-р Хелмут Кол:    „   На приема, който канцлерът даде в чест на българската култура, присъстваха, както ни казаха германските домакини, около 1000 видни представители на обществеността, целият дипломатически корпус и десетки приятели на България от цялата Федерална република. Посланици на социалистически страни ме питаха как сме постигнали тези резултати. Гостите бяха впечатлени от гостоприемството, от вниманието и от сърдечността на първия ръководител на най-голямата и развита западноевропейска държава, който даде официален знак за специалния характер на отношенията между ФРГ и НРБ.    Канцлерът ме запозна и с някои от най-видните личности. Силно ме впечатли Аденауер-син, който говори за България с най-топли чувства. Подобни думи чух и от министри, крупни бизнесмени, учени, хора на изкуството. Проф. д-р Петер Лудвиг отново сподели своя проект за художествена галерия в София с негово дарение над 200 картини и 1 млн. марки. За разочарованието на най-големия колекционер в Европа след т.нар. демократични промени у нас пиша на друго място.   Хелмут Кол беше в най-добро настроение. Отново се спряхме на някои витрини. Разговорите ни продължиха в тесен кръг – канцлерът, съпругата му, моята съпруга и посланик Георги Евтимов. Най-дружелюбно споделихме мисли по различни биографични, политически, икономически, културни теми. Хелмут Кол започнал тежка работа още като юноша. Разчиствали руини от бомбардировките. Помагал на майка си, за да преживеят. Убеден е, че мирното сътрудничество и добрите отношения със СССР и източноевропейските страни нямат алтернатива. България е традиционно добър и сигурен партньор на ФРГ. Канцлерът в прав текст ме попита: „Какъв кредит да ви отпуснем?“ Отговорих, че такова искане от Тодор Живков не ми е предавано. „Президентът Живков ви праща своите сърдечни привети и добри пожелания. Друго не ми е възложил.“   Канцлерът настоятелно помоли да се свържем по телефона с президента Тодор Живков, за да бъде попитан какъв кредит е необходим на България. Посланик Георги Евтимов излезе, след десетина минути влезе в кабинета и каза: ,Другарят Тодор Живков благодари за готовността, но помоли да предадете на канцлера, че засега България няма потребност от кредити.“     „Моля да предадете на президента Живков – каза тогава Х. Кол, – че пазя най-добри спомени от гостуването му във ФРГ през миналата година и от съдържателния откровен диалог между нас. Подкрепяме динамичното ви сътрудничество с Бавария. Уверявам Ви, че федералното правителство винаги е готово да окаже икономическо съдействие на България. Вие сте надежден партньор и платец. Държавата ви прогресира...“   Канцлерът Хелмут Кол разви стратегическа идея. Германия е построила канала Майн – Рейн. По река Дунав, като се плава през цяла Европа, може да се стига до най-голямото пристанище – Ротердам, Холандия. Налице е реална възможност България да стане най-важният коридор от Солун, Черно море и Близкия изток до почти всички европейски държави. Българският бряг е с най-дълбочинните пристанища по долния Дунав. Ще ни помогнат да се изгради необходимата инфраструктура... Пристъпихме към проучване на условията за реализация на проекта.   Политическите промени след 1990 г. осуетиха посочените изключително изгодни намерения. А правителствата у нас, които мислят ден за ден, пренебрегват даже коридор № 4: Солун – София – Видин. Въпреки модерния мост на река Дунав край Видин...   Оказа се, че д-р Хелмут Кол е запален по спорта. Поздрави ме за успехите в Сеул – повече от 10 златни медала и близо сто български атлети в призовите шестици. „Предстоят дисциплини, в които сме по-силни от вас – конен спорт, тенис, фехтовка. Надявам се, че ще ви изпреварим.“ Канцлерът сподели една своя лелеяна надежда – след десетилетия Германия да се обедини. „Ние с ГДР сме две държави с различно обществено-политическо устройство, но сме една нация.“ Историята отсъди именно Хелмут Кол само след три години да стане обединител на Германия. И да влезе в историята по примера на своя предходник железния Ото фон Бисмарк .   Като достоен държавник той предложи на Михаил Горбачов компенсации, а на партньорите си от САЩ и НАТО след разпускането на Варшавския договор да не правят крачка на Изток и да заплашват Русия. Ала кой да се вслуша в мъдрия му съвет? Горбачов подаряваше завоевания на своята държава и на съюзниците   с лекотата на самовлюбен наивник, а за САЩ дадените обещания нямат никаква стойност. Те са „джентълмени“, но документ не е подписан...   Няколко часа след това д-р Хелмут Кол отлетя за Далечния изток да проучва пазари за германските стоки в тоя динамично развиващ се регион. Запомнил съм думите му: „На министъра на икономиката съм възложил 90 на сто от времето си да отделя за развитие на търговския обмен, за откриване на нови пазари. Другото – производство, технологии, е грижа на корпорациите и фирмите...“   През юни 1992 г. федералният канцлер д-р Хелмут Кол бе на двудневно посещение в България. Вижда, че в центъра на София се горят книги, между които и трудът на президента Желю Желев „Фашизмът“. „С тези ли хулигани ще си сътрудничим?! – възмущава се канцлерът. – Та ние работехме толкова добре с бившите комунисти...“   Хелмут Кол отдавна не е в политиката. Изгуби прекрасната си съпруга, която страдаше от неизлечима алергия. Заплати със собствения си дом, без да прехвърли недоказаното обвинение на гърба на своята партия и по този начин защити честта  . И днес най-дълго управлявалият германски канцлер, макар и трудно подвижен, е с бистър държавнически ум и е пример за световен лидер с непомръкващ авторитет. А ние сме честити, че имаме в лицето на д-р Хелмут Кол добър и почтен приятел на България.   На впечатляващото тържествено откриване на Дните на българската култура в прочутата зала „Бетховенхале“ в Бон присъства президентът на ФРГ Рихард фон Вайцзекер. Той показа изключителни познания за българското музикално изкуство. Възхищаваше се от изявите на Николай Гяуров, Анна Томова-Синтова, Гена Димитрова, на Софийската опера, на Фестивалния оркестър с диригент Емил Чакъров, който наскоро беше гостувал във ФРГ. Любезността, интелигентността на държавния глава на ФРГ, неговата висока оценка за изпълнителите, продължителните аплодисменти на публиката развълнуваха българските артисти. Сърдечността на президента Рихард фон Вайцзекер пролича и при официалното му посещение в страната ни през ноември същата 1988 г., когато бе удостоен с най-високото научно отличие „Доктор хонорис кауза“ на Соф. университет „Св. Климент Охридски“.     При висок обществен интерес преминаха изявите на българската култура и в Кьолн, Висбаден, Мюнхен, Хановер, Щутгарт, Фрайбург, Франкфурт на Майн, Хамбург. Експозициите „Съкровищата на Рилския манастир“, „Новокаменната епоха в България“, „Най-старото злато на човечеството“, „Българските икони XVII-XIX век“, на съвременно българско изкуство, се превърнаха в културни събития.   Сред искрените приятели на страната ни се откроява ярката политическа личност на министър-председателя на Бавария д-р Франц Йозеф Щраус. На негово име в знак на признателност германците наименуват летището в Мюнхен – едно от най-големите в Европа. Премиерът Щраус посещаваше България почти всяка година, придружен от своя личен лекар – български специалист. След всяка среща с Тодор Живков Франц Йозеф Щраус даваше конкретен израз на отношението си към нашата страна. Направи дарения за Рилския манастир и културата. Бавария оказа ценна икономическа подкрепа чрез заеми и проекти за развитието на страната ни .   С Йозеф Щраус се срещнах през 1986 г. в Лозана. Бавария, както и София, бе кандидат за зимни олимпийски игри в гр. Бертенсгаден. Именитият германски държавник често идваше в нашия павилион при защитата на кандидатурите. На кмета на Париж – бъдещия президент на Франция Жак Ширак, който беше конкурент и на двете страни, разказа исторически епизоди за България, която определи като „забележителна страна“. Оказа се, че Щраус познава много добре българската история. Експертите във връзка с кандидатурата на София за зимната олимпиада бяха учудени, че предния ден премиерът на Бавария Франц Йозеф Щраус повече е говорил в полза на софийската кандидатура. За жалост Ф. Й. Щраус почина внезапно. Прекъснаха се много важни начинания на взаимноизгодното българо-баварско сътрудничество.   Подобни думи биха могли да се кажат и за отношението ни с министър-председателя на провинция Саарланд Оскар Лафонтен. Той организира важни прояви в чест на 1300-годишния юбилей на българската държава – изложби на съвременното българско изкуство, изяви на обещаващи млади автори; един от тях бе скулпторът Валентин Василев, по-късно отличен като архитект на нашумелия филм „Титаник“. О. Лафонтен създаде условия между университета на Саарбрюкен и Софийския университет „Климент Охридски“ да се установят широки връзки – обмен на опит, обучение на студенти и специализанти, съвместни програми в научноизследователската област и т.н. През 1989 г. Оскар Лафонтен по моя покана посети България. Видният лидер на социалдемократите във ФРГ сподели ценни мисли за съвремието и прогнози за задаващите се превратности в световния политически живот. Остана верен на своя идеал; демонстративно напусна правителството като финансов министър поради несъгласие със социално-икономическата политика на канцлера Шрьодер. Днес Оскар Лафонтен като изявен деец на германската социалистическа формация „Левицата“ постоянно дава сигнали за своята чувствителност към принципите на демокрацията, солидарността и справедливостта.   Тези и други факти от сътрудничеството между България и ФРГ разкриват само малка част от политическите, икономическите и културните взаимоотношения между двете държави. Разбира се, това сътрудничество пораждаше неразбиране, а нерядко и ревност не само у М. Горбачов, но и у други лидери от Източна Европа. Ала това е друга тема…   Днес обединена Германия е изключителен фактор в Европейския съюз. Като страна-член на общото европейско семейство България естествено би трябвало да поддържа най-активни контакти с Германия, без да нарушава традиционните си връзки с Руската федерация. Според мен дори през годините на Студената война ръководителите и на НРБ, и на ФРГ, независимо от политическата и идеологическата си принадлежност и съюзническите си задължения, доказаха, че в света има цивилизационни ценности и национални интереси, които може да се осъществят единствено в условия на взаимно уважение и разбирателство, което изключва враждебното, нежели военното противоборство.        ", "date": "2019.01.16", "title": "Георги Йорданов Горбачов ни критикуваше, че сме искали да превърнем България в мини ФРГ, мини Япония"}
{"url": "http://epicenter.bg/article/Zatvaryat-nay-golyamata-fabrika-za-sladoled-na-Nestle-u-nas/173006/4/0", "text": "Фабриката за сладолед във Варна на швейцарско-британската компания Froneri, собственост на Nestle и британската R&R, напуска България. Без работа ще останат 72 души, считано от 1 март.   Марки на \"Фронери\" са BOSS, Magnum, Familia. Компанията преструктурира бизнеса си в България, което включва затваряне на фабриката във Варна, пише в официално съобщение на дружеството, цитирано от БНР и \"Капитал\".   “Ние сме твърдо решени да продължим да работим и да се развиваме на българския пазар. Но за да поддържаме растежа и да запазим конкурентоспособността си на местно равнище, трябва да преосмислим бъдещето на нашата фабрика във Варна\", съобщават от компанията.   Обезщетенията на служителите ще надхвърлят законовия минимум, обещават оттам. На част от тях ще бъде предложено да останат да работят за \"Фронери\" в чужбина.   \"Фронери България\" ще продължи да има около 90 служители в страната и ще запази отделите си за маркетинг, продажби, търговски, финанси, човешки ресурси, логистика.   След затварянето на производството във Варна сладоледът за българския пазар ще се доставя от фабриката на Froneri в Белград, пише \"Капитал\", като цитира информация от дружеството.   Nestlé работи във Варна от 2006 г. \"Фронери\" е създадена през 2016 г. като съвместно предприятие между британската R&R и Nestlé. Сладоледената фабрика има годишен капацитет 20 млн. литра и е лидер на българския пазар. Тя има 51% пазарен дял в стойност за 2018 г., по данни, цитирани от \"Капитал\".   Освен сладолед продава замразени храни. Компанията е вторият по големина производител на сладолед в Европа и третият в света. С приходи от €2,5 млрд. (2017) и над 10 000 служители \"Фронери\" присъства в над 20 страни в цял свят.   Това не е първата мултинационална компания, която централизира в една държава от региона производството си. По подобен начин например Unilever затвори фабриката си за олио в Добрич и започна да внася от Румъния.  ", "date": "2019.01.16", "title": "Затварят най-голямата фабрика за сладолед на Nestle у нас"}
{"url": "http://epicenter.bg/article/Avtobusni-prevozvachi-izlizat-na-bezsrochen-protest--ako-problemite-im-ne-badat-resheni/173013/4/0", "text": "Превозвачи излизат на протест на 18 февруари, ако проблемите в сектора не бъдат решени. Това обяви на пресконференция, председателят на Конфедерацията на автобусните превозвачи Магдалена Милтенова, съобщи Канал 3.   Тя посочи, че проблемите в бранша не се решават от 10 години поради липса на воля от държавата. На пресконференцията те обявиха, че искат решения на дългогодишните си проблеми и дават последен срок на държавата да реши проблемите на бранша.   \"Вече нямаме друг избор - или проблемите ни да бъдат решени, или да бъдат обявени безсрочни протести\", заяви Милтенова и подчерта, че браншът е обединен.   Срокът, който е даден на държавата за решението на проблемите е 18 февруари. След това започват безсрочните протести, стана ясно от изявлението на Милтенова.   Председателят на конфедерацията припомни, че настояват да бъде криминализиран нерегламентираният превоз, от който държавата годишно губи по 300 млн. лева.   \"В България се движат около 3 000 8-местни микробуса, които се водят леки автомобили. Години наред те извършват нерегламентиран превоз. Сезирали сме НАП преди 2 години. До ден днешен няма резултат, дори нямаме отговор“, коментира Себахтин Исмаил, който е, член на УС на Националното сдружение на автобусните превозвачи в България и добави, че през последните 4 години има над 60 жертви от дейността на тези нелегални микробуси в цяла Европа.   По отношение на въвеждането на толсистема за автобусите от бранша предлагат тя да отпадне и за тях да останат винетките.   \"Доизмислена ли е добре или не толсистемата, как тя ще се отрази на бъдещите плащания са въпроси, които ни вълнуват. Четири месеца преди въвеждането ѝ не знаем стойността ѝ. Говори се за главоломни допълнителни разходи, откъде ще дойдат те? Толсистемата ни поставя под въпросителен знак - какво ще плащаме от август, на чий гръб ще бъде цената на билета“, попита председателят на Българската федерация пътнически транспорт Георги Милошев.", "date": "2019.01.16", "title": "Автобусни превозвачи излизат на безсрочен протест, ако проблемите им не бъдат решени"}
{"url": "http://epicenter.bg/article/Banka-DSK-pridobi-okonchatelno--Ekspresbank--/173042/4/0", "text": "  До 2020 година ще завършат всички интеграционни процудури по документиране собствеността на унгарската Банка ОТП, част от която е Банка ДСК.    Това бе обявено от Шандор Чани, шеф на Банка ОТП, който е пристигнал специално за случая.  Стана ясно също, че до приключване на всички процедури двете банки ще работят самостоятелно, а клиентите им ще бъдат информирани надлежно за предстоящите промени.   Всъщност за клиентите нищо не се променя, ще се партнираме както досега, заяви Виолина Маринова.   В новата ситуация част от досегашните 450 клона на групата ще бъдат затворени или преструктурирани. Става дума за много малки населени места, където наличието на два клона е неуместно.    Банка ОТП имала намерение, ако се отвори възможност, да придобие още една банка в България. Това обаче е проект за бъдещето, а не в момента.", "date": "2019.01.16", "title": "Банка ДСК придоби окончателно „Експресбанк“ "}
{"url": "http://epicenter.bg/article/Spas-Rusev-kupuva-Telekom-Albania-zaedno-sas-sapruga-na-Ralitsa-Agayn/173044/4/0", "text": "Бизнесменът Спас Русев и съпругът на Ралица Агайн са новите собственици на албански телеком, съобщиха информационните агенции. От досегашния собственик на телекома – гръцката ОТЕ, обявиха, че са постигнали споразумение за продажбата на компанията на \"Албания Телеком Инвест\". Въпросната фирма е собственост именно на Спас Русев, както и на Елвин Гури, съпруг на Агайн, ĸoятo дocĸopo бe зaм.-пpeдceдaтeл нa Koмиcиятa пo финaнcoв нaдзop (KФH). Продажбата ще се осъществи срещу сумата от 50 милиона евро.  За да бъде официално финализирана сделката, тя трябва да бъде одобрена от няколко местни институции.  Така Спас Русев разширява бизнеса в сферата на мобилните услуги, след като през 2015-а официално придоби \"Виваком\", а освен това е и собственик на \"Телелинк\".  ", "date": "2019.01.16", "title": "Спас Русев купува албански мобилен оператор заедно със съпруга на Ралица Агайн"}
{"url": "http://epicenter.bg/article/Napadatelyat--koyto-natsepi-s-bradva-kolata-na-voenni-kursanti--ostava-v-aresta/173011/3/0", "text": "Районният съд в Казанлък гледа мярката за неотклонение на Йордан Пенев, който преди два дни нападна с брадва курсанти от военния университет на пътя между Гурково и Сливен, предаде БГНЕС.   На свое заседание съдът реши, че Пенев може да се укрие, тъй като няма постоянен адрес и за това остава за постоянно в ареста.   \"Провокираха ме. Показваха средни пръсти и застрашаваха движението на жена ми\", заяви Йордан Пенев. Съпругата му потвърди неговите думи и обясни, че носили брадвата за лични нужди.   БГНЕС припомня, че курсанти от Националния военен университет бяха нападнати на 13 януари вечерта докато пътуват в посока от Сливен към с. Гурково. Автомобилът им \"Ауди 80\" бил засечен Опел Корса. След принудителното спиране, нападателят излязъл от автомобила си и нанесъл удари с брадва по предното стъкло на колата на курсантите.   След подаден сигнал на телефон 112 служителите на МВР са издирили и задържали нападателя им. Задържаният е Йордан Пенев.   Лицето е от ромски произход и до момента има над 20 криминални регистрации – множество кражби, сред които кражби с взлом; хулигански прояви, сред които и нанасяне на средна телесна повреда; възпрепятстване на органите на властта и няколко влезли в сила присъди. Има данни, че той е извършител на още 11 престъпления, за които се очаква да му бъдат повдигнати обвинения.", "date": "2019.01.16", "title": "Нападателят, който нацепи с брадва колата на военни курсанти, остава в ареста"}
{"url": "http://epicenter.bg/article/VAS-otmeni-okonchatelno-promenite-v-plana-za-upravlenie-na-Natsionalen-park--Pirin-/173027/3/0", "text": " Това съобщиха от пресцентъра на Върховния административен съд. . До обжалването се стигна след като тричленен състав на ВАС реши в края на юли 2018 г., че с промените в плана за управление на парк „Пирин”, обявен от ЮНЕСКО през 1974 г. за обект на световното наследство, са нарушени разпоредби от българското и международното право.     . Разпоредбата гласи: „В националните паркове се забраняват строителството, освен на туристически заслони и хижи, водохващания за питейни нужди, пречиствателни съоръжения, сгради и съоръжения за нуждите на управлението на парка и обслужването на посетителите, подземните комуникации, ремонт на съществуващите сгради, пътища, спортни и други съоръжения.”     Измененията на Плана за управление на Национален парк „Пирин”, одобрено от МС с решение 821 от 29.12.2017 г. попада в обхвата на Закона за защитените територии (ЗЗР), Закона за опазване на околната среда (ЗООС) и Закона за биологичното разнообразие (ЗБР) и поради тази причина трябва да бъдат спазени изискванията за процедури за екологична оценка и оценка за съвместимост.   , че министърът на околната среда и водите е бил длъжен да извърши екологична оценка, за да се прецени дали са изпълнени целите на закона.    Не са спазени и изискванията на Директива 2001/42 за екологичните оценки. Директивата е част от дейността по прилагането на Орхуската конвенция в ЕС.   През 2003 г. е публикувана и Директива 2003/35/ЕС, която въвежда правила за участието на обществеността при подготовката на някои планове и програми, имащи отношение към околната среда.   Критерий за това на кой етап следва да се счита, че е задължително участието на обществеността може да бъде изведен от практиката по прилагане на конвенцията и решенията на Комитета за съответствие към Орхуската конвенция. Върховните съдии считат, че с измененията на плана за управление на НП „Пирин” се извършва значителна промяна в нормите, режимите, условията и препоръките за осъществяване на дейностите в Зона II А, Зона III и Зона IV.   Промяната на предназначението на големи площи от националния парк и включването им в зоната за туризъм и зоната на сградите и съоръженията означава прекратяване на възможността тези площи да бъдат използвани пълноценно за опазване на биоразнообразието.   Поради това е било задължително участието на обществеността да се реализира и чрез процедурите по екологична оценка и оценка за съвместимост. ", "date": "2019.01.16", "title": "ВАС отмени окончателно промените в плана за управление на Национален парк „Пирин”"}
{"url": "http://epicenter.bg/article/Mayka-i-sin-sa-zaginali-pri-pozhar-v-Shumen/173031/3/0", "text": "Жена на 80 години и 58-годишният й син са загинали при пожар в дома им в Шумен, съобщиха от пресцентъра на ОД на МВР, предаде БТА.   Сигнал за инцидента бил приет чрез телефон 112 снощи, в 22.25 часа. Към бул. \"Велики Преслав\" веднага били насочени два противопожарни екипа. При пристигане на място огнеборците извели от горящия първи етаж жената и мъжа, които били починали.   Пожарът бил погасен с помощта на 6 тона вода и не е допуснато разпространение на огъня към горния етаж и съседни сгради.   Причината за възникването му ще стане ясна, след като приключи вторият оглед на произшествието днес.   Образувано е досъдебно производство.", "date": "2019.01.16", "title": "Майка и син са загинали при пожар в Шумен"}
{"url": "http://epicenter.bg/article/Prokuraturata-proveryava-otkrivaneto-na-Plovdiv---Evropeyska-stolitsa-na-kulturata/173038/3/0", "text": "Прокуратурата проверява откриването на Пловдив - Европейска столица на културата, става ясно от съобщение на държавното обвинение.   \"След множество публикации и коментари в различни медии, Окръжна прокуратура-Пловдив се самосезира за евентуално извършено длъжностно престъпление, свързано с разходването на средства за откриването на „Европейска столица на културата – Пловдив 2019“ на 12.01.2019 г. \", се казва в информацията за медиите. Възложена е проверка на сектор „Икономическа полиция“ при ОД на МВР-Пловдив, като е определен 30-дневен срок за приключването й.   Медийните публикации бяха за пищното откриване, съпроводено със заря и светлинно шоу от специално построена кула.     ", "date": "2019.01.16", "title": "Прокуратурата проверява откриването на Пловдив - Европейска столица на културата"}
{"url": "http://epicenter.bg/article/Nelep-intsident--Tuhla-ubi-rabotnik-na-stroezh-v-Plovdiv/173043/3/0", "text": "Мъж на 53 години загина при нелеп инцидент по време на работа в Пловдив.   Трагедията се разигра на строителен обект на строителен обект до кръстовище на бул. „Христо Ботев“ и ул. „Любен Каравелов“ в Пловдив днес около обяд.   Пострадал е 53-годишен мъж. На място лекарски eкип е установил, че мъжът е в безсъзнание, но по-късно той е починал. По първоначални данни загиналият е бил ударен от тухла, паднала при издигане на пале.   Случаят ще се разследва от следовател към Окръжната прокуратура, съобщават от ОДМВР-Пловдив.", "date": "2019.01.16", "title": "Тухла уби работник на строеж в Пловдив"}
{"url": "http://epicenter.bg/article/Arestuvaha-dvama-ot-Plovdiv-za-izmama-s-pari-ot-evrofondove--Shteli-se-da-priberat-nad-600-000-leva/173047/3/0", "text": "  Окръжна прокуратура – Пловдив повдигна обвинения на двама души за измама със средства от европейски фондове в особено големи размери и пране на пари. Това съобщиха от пресцентъра на Прокуратурата.   След проведена на 14 януари операция на отдел „Икономическа полиция“ при ОДМВР–Пловдив, са установени и задържани 50-годишен мъж и 45-годишна жена от Пловдив. При операцията са извършени претърсвания и изземвания на територията на Пловдив, Сливен и Свиленград.   На двамата са повдигнати обвинения за това, че в периода от 12 октомври 2017 г. до януари 2019 г. са предоставили неверни сведения пред Бюрата по труда в Пловдив, Раковски, Велинград, Котел, Харманли и Свиленград и Агенцията по заетостта - в София, за да получат средства от еврофондове по проекти „Работа“ и „Обучение и заетост“ по ОП „Развитие на човешките ресурси 2014-2020“ в размер на 696 837.32 лева, като са получили средства в размер на 93 905.55 лв. по тези проекти.   На двамата са повдигнати обвинения и за пране на пари - получените средства, са теглили от банкови сметки с титуляри 101 лица, чрез използване на издадените им банкови карти.   В резултат на предприетите действия по разследването е било предотвратено неправомерното усвояване на европейски средства в размер на над 600 000 лева.   Обвиняемите са задържани за срок от 72 часа с постановления на наблюдаващия прокурор, като предстои да бъде внесено искане до съда за вземане спрямо тях на най-тежката мярка за неотклонение „Задържане под стража”.   По-тежкото измежду предвидените от закона наказания за престъпленията, в които двамата са обвинени, е лишаване от свобода от 5 до 15 години и глоба от 10 000 до 30 000 лева.   Разследването по случая продължава. ", "date": "2019.01.16", "title": "Арестуваха двама от Пловдив за измама с пари от еврофондове. Щели се да приберат над 600 000 лева"}
{"url": "http://epicenter.bg/article/Mladen-Marinov--Politsaite-se-namesvat-pri-prestapnost--ne-ya-opredelyam-po-etnicheski-printsip/173048/3/0", "text": "Мисля, че е ясно, че и през изтеклата, и през новата година, полицаите се намесват категорично при престъпност, независимо каква. Не я определям по етнически принцип. Това каза пред журналисти министърът на вътрешните работи Младен Маринов за мерките за справяне с циганската престъпност, предаде репортер на Агенция „Фокус“.   „Там, където има извършени престъпления, реагираме незабавно за задържане на извършителите, разследване и предаване на съд“, заяви той. „По отношение на напрежението при последните случаи - работата на МВР е да не допусне ескалация и да съдейства на държавните институции и гражданите при всеки един проблем“, коментира Младен Маринов. „Не сме преставали да работим за справяне с битовата или конвенционалната престъпност. Цифрите показват, че работим в правилната посока. Това не ни успокоява и продължаваме работа“, обяви вътрешният министър. „Очаквам от новия главен секретар да координира така службите, че да имаме положителни резултати“, каза още Младен Маринов.", "date": "2019.01.16", "title": "Младен Маринов: Полицаите се намесват при престъпност, не я определям по етнически принцип"}
{"url": "http://epicenter.bg/article/67-godishna-zhena-ubi-73-godishniya-si-saprug/173049/3/0", "text": "Окръжна прокуратура – Пловдив повдигна обвинение на 67-годишна жена от с. Труд за извършено на 13.01.2019 г. убийство на 73-годишния ѝ съпруг – престъпление по чл. 115 от Наказателния кодекс.  Обвиняемата и пострадалият живеели в къща в с. Труд, обл. Пловдив, като отношенията им били влошени. След възникнал помежду им на 13.01.2019 г. скандал в дома им, обвиняемата умишлено умъртвила съпруга си. На следващия ден тя отишла на работа, като преди това извършила множество действия по прикриване на следите от извършеното престъпление.  Пострадалият бил намерен в дома си от свой приятел, който не могъл да се свърже с него по телефона. Започнало е разследване, били са извършени огледи, разпитани са били свидетели и са били приобщени веществени доказателства. Назначени са съдебно-медицински и биологични експертизи.  Обвиняемата е задържана за срок от 72 часа с постановление на наблюдаващия прокурор, като предстои да бъде внесено искане до съда за вземане спрямо нея на най-тежката мярка за неотклонение „Задържане под стража”.  Предвиденото от закона наказание за престъплението, за което 67-годишната жена е обвинена, е лишаване от свобода от 10 до 20 години. Разследването по случая продължава, съобщиха от пресцентъра на Апелативна прокуратура - Пловдив.", "date": "2019.01.16", "title": "Убийство в Пловдивско - жена отне живота на мъжа си след скандал"}
{"url": "http://epicenter.bg/article/Okonchatelno--Sadat-blokira-izgrazhdaneto-na-vtori-lift-v-Bansko-/173067/3/0", "text": "Върховният административен съд (ВАС) отмени окончателно промените в плана за управление на Национален парк \"Пирин\".  Делото бе образувано по жалби на Министерския съвет и на министъра на околната среда и водите. До обжалването се стигна след като тричленен състав на ВАС реши в края на юли, че с промените в плана за управление на парка са нарушени разпоредби от българското и международното право.  Според съда, който се позовава на Закона за защитените територии (ЗЗТ), се допуска единствено ремонт, но не и изграждането на нови спортни съоръжения в парка. Петчленният състав смята, че не са спазени и изискванията на директивата за екологичните оценки.  Според съда решението на кабинета от 29 декември 2017 година за промени в Плана за управление на НП \"Пирин\" попада в обхвата на Закона за защитените територии (ЗЗР), Закона за опазване на околната среда (ЗООС) и Закона за биологичното разнообразие (ЗБР). Поради това трябва да бъдат спазени изискванията за процедури за екологична оценка и оценка за съвместимост.  Магистратите са категорични, че преди решението на МС, министърът на околната среда и водите Нено Димов е бил длъжен да извърши екологична оценка, за да се прецени дали са изпълнени целите на закона. Припомняме, че такава оценка не беше извършена.  ВАС цитира и решения на Съда на Европейския съюз по дела С-160 от 2107 г. и С-290 от 2015 г., според които екооценката е задължителна. Не са спазени и изискванията на Директива 2001/42 за екологичните оценки.  Според съдиите с измененията на плана за управление на НП \"Пирин\" се извършва значителна промяна в нормите, режимите, условията и препоръките за осъществяване на дейностите в Зона II А, Зона III и Зона IV. Промяната на предназначението на големи площи от националния парк и включването им в зоната за туризъм и зоната на сградите и съоръженията означава прекратяване на възможността тези площи да бъдат използвани пълноценно за опазване на биоразнообразието.  Поради това е било задължително участието на обществеността да се реализира и чрез процедурите по екологична оценка и оценка за съвместимост.  През юли миналата година тричленен състав на ВАС определи, че решението на МС за промени в плана за управление на Пирин е в нарушение на разпоредби от българското и международно право.  Решението бе обжалвано от Министерски съвет и министъра на околната среда и водиде.  Днешното решение е окончателно. С това определение на 5-членен състав на ВАС решението на МС от 29 декември 2017 година за промени в Плана за управление на Национален парк \"Пирин\" се отменя, а с това и искането за втори лифт в Банско.  Министърът на околната среда и водите Нено Димов ще се съобрази с днешното решение на петчленния състав на Върховния административен съд, информират от МОСВ.  Министър Димов винаги е заявявал, че ще изчака окончателното решение на съда, преди да предприеме каквито и да било действия по изпълнение на промените в Плана за управление на НП „Пирин“. В тази връзка от приемане на промените в Плана досега не са процедирани никакви последващи устройствени планове или инвестиционни предложения, посочва се в съобщението.", "date": "2019.01.16", "title": "Окончателно! Съдът блокира изграждането на втори лифт в Банско "}
{"url": "http://epicenter.bg/article/Parvata-sreshta-na-Karakachanov-za-F-16-e-s-i-d--sekretar-na-otbranata-na-SASht-/173040/2/0", "text": "  Това стана известно от думите на министъра пред журналисти след като парламентът възложи на Министерския съвет да подготви проект на международен договор и да проведе преговори с правителството на САЩ за нов тип боен самолет F-16V, Block 70.   \"Мисля, че първата среща, която мога да проведа, е в началото на другия месец в Брюксел - с изпълняващия длъжността секретар на отбраната, на 14 февруари, на срещата на министрите в НАТО. До тогава ще комуникират експертите, коментира пред журналисти в парламента Каракачанов\". Така той отговори на въпроса дали първите срещи за изтребителите ще бъдат направени при задаващото се посещение на премиера Борисов в САЩ. Парите за проекта са гарантирани през националния план за 2% от БВП, подчерта Каракачанов и определи като лъжа твърдението, че парите ще се вземат от средствата за пенсии.    Нашата амбиция не е да стигаме до максимума на цената, която са ни предложили, а да я сваляме надолу.   обясни министърът.  Каракачанов подчерта, че няма натиск за избора на самолет. Той даде пример със срещите, на които е присъствал и на които е имало над 10 представители на Министерството на отбраната.   \"Ако е имало какъвто и да е натиск, това, ако не веднага, то един ден ще излезе. Натиск няма. Напротив, на тези разговори, на срещата, на която аз съм присъствал с помощник главния секретар, аз казах нашите съображения - ако стигнем до F-16, цените са това, което ни притеснява, сроковете на доставка и начините на плащане. И тук трябва да сте гъвкави\", коментира Каракачанов.   \"Разговорите бяха ясни и директни от моя страна. Преди година и половина на тогавашния военен министър и на американския посланик съм казал в прав текст -  Аз смятам, че на нас ни трябва нов самолет\", каза той.  Помолен да коментира отсъствието на президента от Народното събрание по време на дебатите за бойния самолет Каракачанов каза, че държавният глава има право да присъства в парламента, когато реши.", "date": "2019.01.16", "title": "Първата среща на Каракачанов за Ф-16 е с и.д. секретар на отбраната на САЩ."}
{"url": "http://epicenter.bg/article/Parlamentat-othvarli-vetoto-na-prezidenta-sreshtu--quot-taynite-aresti-quot--/173041/2/0", "text": "Парламентът преодоля ветото на президента Румен Радев върху последните промени в Наказателния кодекс, предаде репортер на Агенция „Фокус“.   „За“ повторното приемане на промените в Наказателния кодекс гласуваха 137 народни представители, 43 бяха „против“.   „За“ гласуваха - ГЕРБ, „Обединени патриоти“, ДПС, „Воля“ и независимите депутати, а „против“ само БСП.  Продължава да се внушава, че става въпрос за тайни арести, с прилагането на директивата в Наказателния кодекс, каза депутатът от ПГ на ГЕРБ Димитър Лазаров в дебатите.  „За какъв таен арест става въпрос? Някои от колегите продължават да правят тези внушения“, коментира той. „Когато четете директивите, ги четете от първия до последния член, а не избирателно“, призова Димитър Лазаров. „Идеята на директивата е да въведе еднакви изисквания за всички страни от ЕС. Не продължавайте да говорите тези лъжи за таен арест“, обърна се той към БСП.  Гражданите са притеснени, че с Наказателния кодекс ще се извършват репресии и тайни арести, приемането на ветото е възможност да отстраним неяснотите, каза народният представител от ПГ на „БСП за България“ Явор Божанков.  По думите му приемането на ветото не е проява на политическа немощ, а възможност, от която трябва да се възползват.  „Тази консервативна материя не търпи никаква импровизация и никаква промяна без сериозни аргументи. Тук неяснота има. Тя беше хиперболизирана от неточни, за да не употребя по-тежки думи, изказвания на представители на управляващата коалиция“, каза още Божанков.  \"Опозицията обърна президентското вето в политическо говорене и плашене на хора\", коментира и председателят на правната комисия и депутат от ГЕРБ Данаил Кирилов.  „Ние не се защитавахме активно в този период от три или четири седмици“, поясни Кирилов. По думите му правото на адвокатска защита е защитено от Конституцията и от текстовете на Наказателния кодекс.  „В рамките на последните три седмици си поставих за цел да обсъдя този проблем, този въпрос, това вето с възможно най-изтъкнатите реномирани наказателно-правници в българската правна наука и правоприлагане“, каза Кирилов. Той посочи, че те са го убедили, че няма никакъв проблем. В реплика Иван Иванов от БСП заяви, че Данаил Кирилов чете текстовете от Наказателния кодекс, както Дяволът Евангелието.  \"Ще подкрепим ветото, защото то е правилно. ГЕРБ няма да натрият носа на президента, а на българските граждани и на тези, които боравят с Наказателния кодекс\", каза секретарят на ПГ на „БСП за България“ Филип Попов. По думите на Попов чрез измененията в Наказателния кодекс хората ще усетят репресивния апарат на държавата върху себе си.  „Всички вие, включително управляващото мнозинство, имате право на поправителен изпит. Този изпит е по държавност и правов ред. Доводите, които ще изложа в подкрепа на ветото на президента, ние в ПГ на БСП сме изказвали нееднократно. Тези доводи се подкрепят не само от нас, а и от научната и правната общност“, допълни още Попов. Той посочи, че резерви към НК е изказал и главният прокурор.  Председателят на Правна комисия и депутат от ГЕРБ Данаил Кирилов заяви, че оспорва твърдението на колегата си. Той посочи, че всички норми са в защита на интересите на детето.  „Фокус“ припомня:  Държавният глава върна закона за ново обсъждане на 19 декември 2018 г. Президентът оспори разпоредби от Наказателния кодекс, с които се изменят норми в Наказателно-процесуалния кодекс. С тях се дава възможност за отлагане до 48 часа на уведомяването при задържане на лице. Според Румен Радев още по-тревожна е възможността задържани непълнолетни лица да бъдат в неизвестност за техните родители в срок до 24 часа.  Това е 12-ото президентско вето. До момента парламентът е подкрепил само едно от тях - върху Закона за приватизация и следприватизационен контрол. Държавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, Закона за държавната собственост, както и Закона за корпоративното подоходно облагане.  ", "date": "2019.01.16", "title": "Парламентът отхвърли ветото на президента срещу \"тайните арести\" "}
{"url": "http://epicenter.bg/article/Neno-Dimov-shte-se-saobrazi-s-dneshnoto-reshenie-na-VAS-za-NP--Pirin--/173054/2/0", "text": "Министърът на околната среда и водите Нено Димов ще се съобрази с днешното решение на петчленен състав на Върховния административен съд №656, с което се отменят окончателно промените в Плана за управление на Национален парк „Пирин“, приети от Министерски съвет. Това съобщиха от министерството на околната среда и водите.  Министър Димов винаги е заявявал, че ще изчака окончателното решение на съда, преди да предприеме каквито и да било действия по изпълнение на промените в Плана за управление на НП „Пирин“, подчертават от ведомството.  В тази връзка от приемане на промените в Плана досега не са процедирани никакви последващи устройствени планове или инвестиционни предложения, произтичащи от решение 821/29.12.2017 г. на Министерския съвет.  ", "date": "2019.01.16", "title": "Нено Димов ще се съобрази с днешното решение на ВАС за НП „Пирин“ "}
{"url": "http://epicenter.bg/article/Dimitar-Danchev-razkriva-samneniyata-na-BSP-po-kontsesiyata-na-letishte--quot-Sofiya-quot--/173055/2/0", "text": "„В договора за отдаване на Летище София на концесия са записани условия, които дават конкурентно предимство на бъдещия концесионер спрямо останалите оператори на други летища в страната”. Това заяви в предаването „Плюс-Минус. Коментарът след новините” по Нова телевизия депутатът от БСП Димитър Данчев.  „Нашите юристи са описали в 28 страници какво представлява сигнала, изпратен до ЕК. По-подробно 5 точки от договора, които, според тях, представляват нерегламентирана държавна помощ от страна на правителството по отношение на бъдещия концесионер. Това включва самата дейност на бъдещия оператор на летището, така и на пространството около него”, заяви още Данчев.  Той обясни, че едно от условията, които са записани, е, че държавата няма право след сключването на концесионния договор да сключва каквито и да е други договори за концесия или да участва по какъвто и да е начин в изграждането на летища в радиус от 100 км.  „Ние смятаме, че това условие възпрепятства държавата да изгради ново летище, ограничава възможността за развитие на инфраструктурата на София. Летището в момента е твърде близо до града”, коментира още Данчев.  ", "date": "2019.01.16", "title": "Димитър Данчев разкрива съмненията на БСП по концесията на летище \"София\" "}
{"url": "http://epicenter.bg/article/Hristo-Gadzhev-za-pregovorite-za-F-16--Ima-tavan-na-razhodite/173056/2/0", "text": "„И двете оферти за новопроизведен самолет – и от Кралство Швеция, и от САЩ, не отговарят на размерите и параметрите, които бяха заложени първоначално. Ако искаме да продължим в преговорите, дадохме възможност на преговорния екип да преговаря”. Така депутатът от ГЕРБ Христо Гаджев обясни в ефира на Нова телевизия решението на Народното събрание да одобри преговори със САЩ за Ф-16.  „Започваме преговори със САЩ. Ако не се постигне договореност със САЩ, минаваме към Швеция. Но има таван на разходите, той е в рамките на предложението, което е получено от САЩ, не е празен чек”, твърди Гаджев, който бе гост в предаването \"Плюс - минус\".  \"България преговаря с държави, не с фирми. Единствено САЩ предлага пълния пакет от способности\", коментира още депутатът. \"Платформата Ф-16 се използа от повечето страни-членки на НАТО. Технологията е най-съвременна и най-добрата, която същестува в момента\", заяви Христо Гаджев.  Той коментира и позицията на НФСБ, които искат да се започне отначало с нови преговори, като каза, че това ще доведе до забавяне на проекта.   Депутатът от ГЕРБ каза още, че ДПС от самото начало винаги са подкрепяли решения, които да задълбочат евроатлантическата интеграция на България.  ", "date": "2019.01.16", "title": "Христо Гаджев за преговорите за Ф-16: Има таван на разходите"}
{"url": "http://epicenter.bg/article/Pravitelstvoto-uvelichi-zaplatata-na-shefkata-na-danachnite-/173057/2/0", "text": "Министерският съвет реши да бъде увеличена основната месечна заплата на изпълнителния директор на Националната агенция за приходите (НАП) Галя Димитрова на 5000 лева. Това съобщи правителствената информационна служба.  При формиране на основната месечна заплата е отчетен водещият принос на изпълнителния директор за успешното изпълнение на основните стратегически и оперативни цели на НАП за 2018 г., свързани със събираемостта на приходите, доброволното изпълнение на задълженията и предоставяните електронни услуги.  Увеличението е свързано и с повишаването на разходите за персонал в бюджетните организации, считано от 01.01.2019 година.  ", "date": "2019.01.16", "title": "Правителството увеличи заплатата на шефката на данъчните "}
{"url": "http://epicenter.bg/article/Rosen-Zhelyazkov-za-signala-sreshtu-kontsesiyata-na-letishte-Sofiya--BSP-sa-pragmatichni--no-i-predvidimi/173058/2/0", "text": "Действията на БСП са прагматични, но и предвидими. БСП винаги са се обявявали против концесиите и са правили най-големите и смислени концесии на България. Опозицията следва своите политически визии.   Това заяви министърът на транспорта Росен Желязков в предаването \"Лице в лице\" по БТВ.  \"За концесиите е важно да гледаме много години напред. Твърденията и подхода на БСП се различават обаче\", каза още той.  \"В документацията ни в момента се казва, че държавата няма да строи друго летище в радиус от 100 километра, но това не пречи на частни инвеститори да го направят. Държавата ще съдейства, ако летището трябва да бъде отчуждавано, но ще има обезщетение от страна на концесионера. Мястото на дебата е в комисията по транспорта\", разкри министърът на транспорта.  \"Почти всички летища в ЕС се управляват чрез концесии\", завърши Росен Желязков.  ", "date": "2019.01.16", "title": "Росен Желязков за сигнала срещу концесията на летище София: БСП са прагматични, но и предвидими"}
{"url": "http://epicenter.bg/article/Puskat-30-novi-avtobusa-v-Sofiya-po-linii-72-i-84/173059/2/0", "text": "30 нови автобуса ще тръгнат от утре по линиите 72 и 84 в София. Част от тях ще заменят закупените през 2016-та превозни средства, които ще бъдат пренасочени към по-малко натоварени маршрути. Днес от Столичната община анонсираха и увеличение на заплатите на работещите в столичния градски транспорт средно с 10 процента.   Новите автобуси с най-висок еко стандарт тръгват по маршрута на 84 и 72. А как са избрани трасетата, обясни Слав Монов, директор на Столичния автотранспорт:   „ , преминават през централната градска част, обслужва доста пътници. Новите и хубави автобуси се пускат по тежките линии“, каза Монов.   Купените през 2016 година пък ще заместят други,  .   Днес столичният кмет   съобщи и на шофьорите в автотранспорта, че в бюджет 2019 г. ще бъдат отпуснати 10 милиона повече за градския транспорт на София, което ще се отрази на заплатите на работещите там.   След решението се очаква заплатите на работещите в градския транспорт да бъдат увеличени със средно 10 процента. Това трябва да влезе в сила от февруари тази година.   Източник: Дарик", "date": "2019.01.16", "title": "Пускат 30 нови автобуса в София по линии 72 и 84"}
{"url": "http://epicenter.bg/article/I-prez-2019-g--balgarski-grazhdani-mogat-da-poluchat-nachalna-voenna-podgotovka-/173061/2/0", "text": "И през 2019 г. български граждани могат да получат начална военна подготовка, съобщиха от министерство на отбраната.  Военните окръжия в областните градове приемат документи на желаещи за начална и специална военна подготовка през 2019 г. На сайта на Централното военно окръжие   с дата 11 януари 2019 г. са публикувани обявите за български граждани, които желаят да получат начална или специална военна подготовка през 2019 г. Те трябва да отговарят на изискванията на чл. 59 от Закона за резерва на Въоръжените сили на Република България.  Обучението за начална военна подготовка ще се проведе, както следва:  11 март – 5 април 2019 г. (Срок за подаване на документи: 15 февруари 2019 г.)  30 септември – 25 октомври 2019 г. (Срок за подаване на документи: 16 август 2019 г.)    Период на обучение:   13 май – 7 юни 2019 г. (Срок за подаване на документи: 29 март 2019 г.)  24 юни – 19 юли 2019 г. (Срок за подаване на документи: 10 май 2019 г.)    Период на обучение:  26 август – 20 септември 2019 г. (Срок за подаване на документи: 12 юли 2019 г.)    Период на обучение: 15 юли – 9 август 2019 г. (Срок за подаване на документи: 31 май 2019 г.)  ***  Обучението в курсове по специална военна подготовка се провежда само с български граждани, успешно завършили курс по „начална военна подготовка”.  През 2019 г. обучението за специална военна подготовка ще се проведе, както следва:    Курс „Тактика на мотопехотните войски“  Период на обучение: 8 април – 19 април 2019 г. (Срок за подаване на документи: 22 февруари 2019 г.)    Курс „Комуникационни и информационни системи във Въоръжените сили“   Период на обучение:  3 юни – 14 юни 2019 г. (Срок за подаване на документи 19 април 2019 г.)  9 септември – 20 септември 2019 г. (Срок за подаване на документи 26 юли 2019 г.)    Период на обучение: 12 август – 30 август 2019 г. (Срок за подаване на документи 28 юни 2019 г.)  За времето на обучението по начална и специална военна подготовка на кандидатите се осигурява:    За повече информация може да посетите най-близката структура на Централно военно окръжие  .  ", "date": "2019.01.16", "title": "И през 2019 г. български граждани могат да получат начална военна подготовка "}
{"url": "http://epicenter.bg/article/Prezidentat-i-vitseprezidentat-pozdraviha-Korneliya-Ninova-za-yubileya-y/173062/2/0", "text": "Президентът и вицепрезидентът, стотици граждани и организации поздравиха Корнелия Нинова за юбилея й   Президентът на Република България Румен Радев поздрави по телефона председателя на БСП Корнелия Нинова по случай 50-годишния й юбилей и изпрати поздравителен адрес. Той беше връчен в централата на партията от началника на кабинета му Иво Христов. “Запазете своята борбеност и сила на духа, с които спечелихте доверието на своите съпартийци. Пред Вас стои най-отговорната мисия за всички съвременни политици: да съхраним демокрацията и да изведем България на пътя на свободата, справедливостта и благоденствието”, пише в поздравителния адрес до Нинова. Лично да я поздрави в централата на БСП дойде вицепрезидентът Илияна Йотова. Поздрави Нинова получи и от Омбудсмана Мая Манолова, посланици, организациите на БСП от цялата страна, кметове, политически партии, представители на бизнеса и неправителствени организации. Сред поздравилите Нинова са: Димитър Манолов - президент на КТ “Подкрепа”, Димитър Стоянов - главен секретар на президента, председателя и членове на ЦИК, Радосвет Радев - председател на Българска стопанска камара, Васил Велев - Асоциация на индустриалния капитал в България, Васил Василев - Общобългарски комитет “Васил Левски”, Пламен Димитров - председател на КНСБ, Васил Божков - председател на Съвета на директорите на “НОВЕ” АД - холдинг, Валентин Златев - генерален директор на Лукойл - България ЕООД; Силва Зурлева - член на борда на директорите на Нова тв, Дидие Щосел - вицепрезидент на НОВА тв, Антоанета Барес - Изпълнителен директор на Национална компания “Индустриални зони”.", "date": "2019.01.16", "title": "Президентът и вицепрезидентът поздравиха Корнелия Нинова за юбилея й"}
