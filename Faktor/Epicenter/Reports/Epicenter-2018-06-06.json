{"url": "http://epicenter.bg/article/Prezidentat-Radev--ES-ne-mozhe-da-bade-silen--ako-dori-edna-ot-stranite-v-nego-e-slabo-zveno/156158/2/0", "text": "Европейският съюз няма как да осъществи стратегическата си цел да бъде единен и силен на световната сцена, ако дори една от страните в него е слабо звено. Затова е необходимо да се водим от основополагащите ценности на съюза – единство и солидарност, които намират своето практическо изражение в кохезионната политика на ЕС. Това заяви президентът Румен Радев на среща с Карл-Хайнц Ламберц - председател на Европейския комитет на регионите.  Двамата бяха единодушни, че политиката на сближаване трябва да се развива и надгражда, защото идеята за единство е в същността на Европейския съюз. Карл-Хайнц Ламберц оцени високо проведената по инициатива на българския държавен глава през май т.г. в Русе тристранната среща между президентите на България, Австрия и Румъния, която акцентира на развитието на Дунавския регион.   „Това е правилният подход, защото такива инициативи имат принос за сближаването“, посочи председателят на Европейския комитет на регионите.  По време на разговора Румен Радев изтъкна, че не гръмките политически декларации ще върнат доверието на хората към европейските институции, а реалното внимание към проблемите на европейците.   Румен Радев и Карл-Хайнц Ламберц бяха единодушни, че политиката на сближаване не трябва да се изчерпва с реализирането на инфраструктурни проекти, а е необходимо да се инвестира и в развитието на човешкия капитал чрез програми, насочени към подобряване на образованието, здравеопазването, иновациите и икономиката, особено в по-малките градове.  Държавният глава обърна внимание, че макар в новата Многогодишна финансова рамка на ЕС акцент да е поставен върху сигурността, стабилността и миграцията, е необходимо да се полагат и повече усилия за развитието на политиката за сближаване.   Запазването на кохезионната политика в бюджета на съюза за периода след 2020 г. поставя нови предизвикателства пред нас, защото трябва да гарантираме, че отпуснатите финансови средства по нея ще бъдат разпределяни, харчени и контролирани ефективно, прозрачно и целесъобразно, заяви Румен Радев.   Президентът подчерта, че най-лесният начин кохезионната политика да бъде компрометирана е, ако се допуснат корупционни схеми с тези средства.  По време на срещата държавният глава отбеляза възможността Комитетът на регионите да участва по-активно в процеса на децентрализация в България.", "date": "2018.06.06", "title": "Президентът Радев: ЕС не може да бъде силен, ако дори една от страните в него е слабо звено"}
{"url": "http://epicenter.bg/article/Georgi-Parvanov--Nyama-nikakav-respekt-ot-darzhavata/156082/2/0", "text": "„Няма никакъв респект от държавата, а всичко, което се прави в борбата с престъпността, не дава почти никакъв резултат”, така коментира президентът (2002 – 2012 г.) Георги Първанов новината, че избягалият преди два месеца от затвора Владимир Пелов е бил убит в родния си Ботевград.   Той не е бил ликвидиран при специализирана операция на полицията, а след престрелка със своя приятел Марио Панчев, по прякор Големия или Дебелия. Според първоначалната информация двамата се скарали заради жена.   „Такива случаи през Прехода има много, но това показва, че няма никакъв респект от държавата. Всякакви престъпници се разхождат, както си искат и си раздават правосъдие помежду си”, беше коментарът на Първанов.", "date": "2018.06.06", "title": "Георги Първанов: Няма никакъв респект от държавата!"}
{"url": "http://epicenter.bg/article/Valeri-Simeonov--Ako-v--quot-Slanchev-bryag-quot--se-izvie-tordano---quot-Indigo-quot--shte-ni-se-vidi-kato-prikazka/156084/2/0", "text": "  Трябва да регулираме шума, за да направим обстановката, в която живеем, малко по-нормална. Затова направих проверка в Слънчев бряг в първия ден на сезона – това беше чисто профилактична обиколка. В определени заведения имаше пияни чужденци, които къде пееха, къде викаха по микрофона, а след като си тръгнахме се установи една приятна обстановка – чуваха се само птички, щурчета и т.н., заяви Симеонов.   Той подчерта, че . Незаконните постройки в Слънчев бряг са от възхода на ВИС – проверил съм ги, те са на Радо Слънцето, на жената на Таки и т.н. Става въпрос за заведения, които са изградени напук на законите, напук на всички изисквания. Това са едни бетонови конструкции, стъпили на пясъка. Те нямат основа – ако се извие торнадо като в Куманово, какво правим тогава - ще се разхвърчат метални тръби, \"Индиго\" ще ни се види като приказка, подчерта вицепремиерът. По закон тези заведения могат да бъдат само за бързо обслужване, от типа снек бар, а им е издадено разрешително от Министерството на туризма за нощни барове, добави той.   Подадох искане до ДНСК тези обекти да бъдат премахнати. Отговориха ми, че те трябва да бъдат разрушени от община Несебър, но те нямат нито потенциала, нито куража да се изправят срещу тези групировки, заяви Симеонов.   Събарянето на тези обекти може да стане за дни. Това са незаконни обекти – молове, НДК-та на плажа. В Закона за устройство на територията има много добре разписана процедура, просто трябва да се спази, каза още вицепремиерът.  ", "date": "2018.06.06", "title": "Валери Симеонов: Ако в \"Слънчев бряг\" се извие торнадо, \"Индиго\" ще ни се види като приказка"}
{"url": "http://epicenter.bg/article/Krasimir-Valchev--Rezultatite-po-matematika-sa-malko-po-visoki-ot-minalogodishnite/156125/2/0", "text": "Резултатите от матурите по математика след 7 клас са малко по-високи от миналогодишните, а по български език и литература - малко по-ниски. Това съобщи министърът на образованието Красимир Вълчев, предаде БНР.   \"Имаме различна ситуация в различни области, трудно можем да го отдадем на промените като цяло в образователната система, защото за една година, дори и да ми се иска на мен, ние не можем да отчетем по-добри резултати толкова заради това, още повече, че ние сега въвеждаме новите учебни програми. За първи път през следващата година ще имаме изпит след седми клас по новите учебни програми\", коментира той.   Министерството на образованието планира промени в правилата за прием на първокласници в големите градове. Красимир Вълчев обясни, че има нужда от прецизиране на районите, за да има по-равномерно разпределение на децата:   \"Провеждането на принципа на уседналост постигна целта си. Да, то създава известна неравнопоставеност, но в другия случай пък ще имаме другата неравнопоставеност. Хора, които са от години в района, който е прилежащ на училището, няма да могат да запишат децата си заради такива, които в последния момент са си направили адресни регистрации. Очакваме решението на Комисията за защита от дискриминация. Следващата година във всички случаи ще въведем промени, но ще запазим принципа на близост\". ", "date": "2018.06.06", "title": "Красимир Вълчев: Резултатите по математика са малко по-високи от миналогодишните"}
{"url": "http://epicenter.bg/article/Boychev--Zakonat-za-gorivata-tryabva-da-se-bori-s-kontrabandata--a-ne-da-preurezhda-otnosheniya-v-sektora/156126/2/0", "text": "„Целта на законопроекта за горивата може да бъде само борбата с контрабандата и сивата икономика, а тя е първата стъпка към това- да има свободна конкуренция и ясни правила за всички“.   Това заяви зам.-председателят на ПГ на „БСП за България“ Жельо Бойчев.  Той подчерта, че към тези добри намерения трябва да бъдат въведени регламенти и правила, които ясно да важат за абсолютно всички. „По никакъв начин няма да приемем, че чрез този закон се преуреждат отношения в сектора. За това ще следим в текстовете между първо и второ четене“, категоричен е народният представител.   Бойчев припомни, че преди месеци в парламента се обсъди скандалът с информационната система на Агенция „Митници“ и стана ясно, че тази система е манипулирана или позволява да бъде. „Това е системата, която трябва да следи и да измерва движението на горивата, което влияе пряко върху акциза и събраното ДДС. Моят извод е, че с тази система и това, на което сме свидетели, имаме по-скоро стремеж да се организира и контролира контрабандата“, коментира той. Бойчев подчерта, че системата може да бъде контролирана само от най-високите нива в държавата и те казват кой и какво може да прави в страната.   Жельо Бойчев допълни, че законопроектът за горивата няколко месеца се върти между комисиите в НС.   „Няма смисъл да приемаме закон, който да въвежда ред и правила в тази дейност, ако съответните министри и подопечните им агенти нямат намерение да го изпълняват. Странно е въобще, че стигаме до обсъждане на такъв законопроект, без активната страна в него да бъде министерството, на което се вменява ангажимент да осигурява приходната част на бюджета, каквото е Министерството на финансите“, каза още Жельо Бойчев.", "date": "2018.06.06", "title": "Бойчев: Законът за горивата трябва да се бори с контрабандата, а не да преурежда отношения в сектора"}
{"url": "http://epicenter.bg/article/Ivan-Ivanov-za-Botevgrad--Rakovodstvoto-na-MVR-e-abdikiralo-ot-svoite-angazhimenti/156127/2/0", "text": "Снощи бяхме свидетели на един изключително тежък инцидент, престрелка в центъра на Ботевград между две въоръжени лица, едното от които не се е отклонило, а е избягало от Централния софийски затвор. МВР е абдикирало от задълженията си да опазва общшествения ред. Това се казва в декларация на БСП, прочетена от депутата Иван Иванов в Кародното събрание.     Въпреки че днес очаквахме тук да се появи вътрешният министър, тъй като това е лицето, което носи отговорността за работата на Министерството на вътрешните работи, се яви главният секретар и все пак получихме частична информация. За съжаление, тази частична информация, не носи това удовлетворение, което очакват българските граждани – че техният живот, сигурност и здраве са гарантирани.   Снощи бяхме свидетели на един изключително тежък инцидент, престрелка в центъра на Ботевград между две въоръжени лица, едното от които не се е отклонило, а е избягало от Централния софийски затвор- въоръжено след стрелба, гонено от чистачката. Явно в Ботевград не е имало чистачка, за да ги спре снощи да се избият. Единствено късметът е спасил жители на Ботевград да не загинат в тази престрелка, защото тук чухме, че е имало три огнестрелни оръжия. Съжалявам, че господин Маринов не беше достатъчно изчерпателен, но поне от медиите научаваме, че се тършуват жилищни сгради, в които не се знае какво търсят, а в медиите излиза  информация за налични  взривни вещества.   Всичко това може да доведе до един категоричен извод – ръководството на  МВР, очевидно, е абдикирало от своите ангажименти. Българските граждани, към днешна дата, не се чувстват сигурни. Българските граждани не могат да се разхождат по улиците във вечерните часове. Следват разстрел след разстрел.   Това означава, че хората са взели закона в свои ръце. Това означава, че те не чувстват подкрепата на държавата, не чувстват защитата на МВР, на която имат право по Конституция. Вместо това, тук се предлагат закони, в които компетенциите на МВР да бъдат прехвърлени на частни фирми, на общински звена, на кого ли не. Днес разбрахме, че ще вкарваме в затвора хора които носят мрежи, малки мрежички, в които си ловят рибки, но главното, престъпниците които бягат от затвора, които убиват хора, се разхождат на свобода и никой не знае къде е другият престъпник, избягал от затвора заедно с него. Както трябва да се случи? Да стане поредната престрелка като в каубойски уестърн ли и да загинат невинни граждани? Това ли трябва да стане?   Тази наша декларация е апел към МВР- да работи и гражданите да усетят че имаме държава, че имаме закони, които се спазват и трябва всеки един български гражданин да чувства подкрепата на държавата за себе си, а не да се чувства застрашен във всеки един момент- дали някой избягал затворник няма да извади оръжие с изтрити номера и да го простреля докато се движи.", "date": "2018.06.06", "title": "Иван Иванов за Ботевград: Ръководството на МВР е абдикирало от своите ангажименти"}
{"url": "http://epicenter.bg/article/Ministerski-savet-reshi--Balgariya-da-zashtiti-prevozvachite-na-zasedanieto-na-Saveta-po-transport-/156128/2/0", "text": "Правителството одобри българската позиция за предстоящите на 7-11 юни в различни формати заседания в Люксембург на Съвета по транспорт, телекомуникации и енергетика. Това съобщиха от правителствената информационна служба.  Министрите на транспорта от ЕС ще обсъдят предложенията от Пакета за мобилността (I и ІІ част). На заседанието България ще продължи да отстоява своите интереси, свързани с въпросите относно връщане „у дома“ на водача, ползване на редовната седмична почивка от водача в превозното средство, специфични правила относно командироването на водачите (Lex specialis), каботаж, превозвачи от трети страни, извършващи превози на територията на ЕС. Министрите ще дискутират и по предложението за Директива за електронните системи за пътно таксуване и обмена на информация, по предложението за регламент за защита на конкуренцията във въздушния транспорт и по предложението за директива относно пристанищните приемни съоръжения.  Министрите на телекомуникациите ще проведат преговори по предложението за регламент относно Акт за киберсигурността, който България подкрепя. За нас е важно, че в предложения общ подход се запазват във възможно най-голяма степен предвидените функции на Агенцията на ЕС за киберсигурност и по-конкретно тези, които са свързани с подпомагане на оперативното сътрудничество в случай на кризи или инциденти със значително въздействие. Те ще проведат също ориентационен дебат по предложението за директива относно повторната употреба на информацията в обществения сектор.  Министрите на енергетиката ще проведат преговори по предложението за регламент относно Агенцията за сътрудничество между регулаторите на енергия. Те бъдат запознати също така с текущото състояние на преговорите по предложенията от пакета „Чиста енергия за всички европейци“. Въпреки големия обем работа, извършена от страна на Българското председателство, все още остават редица открити въпроси, които ще бъдат обсъдени на предстоящите триалози. България разглежда пакета като важна стъпка към постигане на сигурни и устойчиви енергийни доставки, както и по-благоприятна енергийна политика в интерес на потребителите на енергийни услуги.  Одобрена беше и българската позиция за заседанието на КОРЕПЕР II във формат Конференция на представителите на правителствата на държавите членки, което ще се проведе на 13 юни в Брюксел. На него България ще подкрепи направените от Литва и Малта предложения за назначаване на Ирмантаз Ярукайтиз и проф. Петер Ксюереб за съдии в Съда на Европейския съюз за периода от 7 октомври 2018 г. до 6 октомври 2024 г.    Правителството одобри работната програма на Комуникационната стратегия на България за Европейския съюз за 2018 г. и прие Отчета за изпълнение за 2017 г.  Общият бюджет на програмата за 2018 г. възлиза на 900 000 лв., като за изпълнението на националния и на международния план са предвидени по 450 000 лв.   В националния план на работната програма са включени дейности за повишаване информираността на българското общество за актуалните теми от дневния ред на ЕС и резултатите от първото Българско председателство на Съвета. Акцент е поставен върху комуникационни инициативи, свързани с Европейската година на културното наследство – запознаване на широката общественост с културното многообразие в ЕС, популяризиране на съвременното европейско изкуство и мястото, което българската култура заема на европейската сцена.  В Международния план дейностите са насочени към утвърждаване на положителния образ на България като държава - член на ЕС, и изпълнение на дългосрочните приоритети на страната ни в областта на външната политика. Сред акцентите са популяризиране на активната политика в подкрепа на европейската интеграция на страните от Западните Балкани, повишаване видимостта на България като член на ЕС в държавите от Източното партньорство и задълбочаване на сътрудничеството с българските общности. Фокус в дейностите за 2018 г. ще бъде поставен върху събития, свързани с отбелязването на Европейската година на културното наследство и 75-годишнината от спасяването на българските евреи.    Правителството одобри създаването на постоянно действащ Механизъм за съвместна работа на институциите по обхващане и включване в образователната система на деца и ученици в задължителна предучилищна и училищна възраст, които не са обхванати в образователната система, за които има риск от отпадане от училище и детска градина или са напуснали преждевременно образователната система.  Механизмът включва създаване, актуализиране и дейност на екипи за съвместна работа на институциите за обхващане и включване в образователната система на деца и ученици в задължителна предучилищна и училищна възраст (екипи за обхват); взаимодействие на институциите по прилагането на комплекс от мерки за обхващане и включване в образователната система и предотвратяване на ранно отпадане на децата в риск. Механизмът обхваща и прилагането на процедурата за отпускане на семейни и други помощи в натура спрямо индивидуалните потребности на децата и учениците, както и подобряване на координацията при прилагане на санкции спрямо родителите при неизпълнение на задълженията им по Закона за закрила на детето и Закона за предучилищното и училищното образование. Чрез Механизма се организира и регулярен обмен на информация между ангажираните институции и координиране на техните действия за налагане на съответните законови санкции на родителите, чиито деца не посещават училище.  Нови моменти в Механизма са взаимодействието на институциите за проследяване упражняване на правото на децата на задължително образование при пътуване и миграция; обмен на информация и контрол по издадените здравни бележки за извиняване на отсъствия на децата и учениците; внедряване, развитие, поддържане и управление на Информационна система за реализация на механизма.  Акцентът е поставен върху обвързването на екипите за обхват с конкретни образователни институции, като районът на обхват на всеки екип включва прилежащия район или прилежащите райони на една или повече образователни институции. При осъществяване на дейностите за обхващане, включване и превенция на децата и учениците, които не са обхванати, които са отпаднали или които са в риск от отпадане от образователната система, институциите си взаимодействат и обменят информация по ясно регламентирана процедура с конкретизирани срокове и задължения.    Правителството призна Сдруженията „Националната асоциация на сляпо-глухите в България“ и „Съюзът на глухите в България“ за представителни организации на национално равнище в Националния съвет за интеграция на хората с увреждания за срок от три години.  Съюзът на глухите в България съдейства за социалната интеграция, личностната реализация и пълноправното участие на слухоувредените хора в обществения живот.  Националната асоциация на сляпо-глухите отстоява и защитава човешките, гражданските, социалните и икономическите права на хората с увредено зрение и слух. Организацията съдейства за по-добра рехабилитация и социална интеграция на сляпо-глухите и за тяхната равнопоставеност и пълноценно включване в обществото.  Националният съвет за интеграция на хората с увреждания е консултативен орган към Министерския съвет. Членуващите в него неправителствени организации защитават интересите на хората с увреждания и изразяват становища по нормативни и стратегически документи, с което допринасят за изпълнението на държавната политика за интеграция на хората с увреждания и за усъвършенстване на нормативната база.    Правителството предлага на Президента на Република България да издаде указ за удостояване на бригаден генерал Светослав Даскалов с орден „За военна заслуга“ І степен.  В мотивите към предложението е изтъкната дългогодишната и безупречна служба на доскорошния началник на служба „Военна информация, неговият принос за националната и колективна сигурност, проявен висок професионализъм и личен принос в процеса на реформиране и изграждане на българското военно разузнаване в съответствие с новите глобални предизвикателства.  Бригаден генерал Даскалов е удостояван с много отличия, последното от които е високата държавна награда от президента на Италия – „Офицер на ордена на звездата на Италия“, връчена му за принос в развитието на отношенията между двете страни в областта на сигурността и отбраната.    Правителството одобри Консолидирания годишен доклад за вътрешния контрол в публичния сектор за 2017 г. Докладът включва анализ на данните за миналата година за състоянието на финансовото управление и контрол и на вътрешния одит в публичния сектор, както и информация за дейността по координацията и хармонизацията на вътрешния контрол в публичния сектор, изпълнявана от специализираното звено в Министерството на финансите. Отчетен е напредъкът, основните проблеми и тенденциите за развитие в областта на вътрешния контрол и вътрешния одит.  Консолидираната оценка за състоянието на финансовото управление и контрол и вътрешния одит в публичния сектор за 2017 г. е „добра“.  Анализът е изготвен въз основа на информация за състоянието в системите за финансово управление и контрол в 311 организации от публичния сектор, 140 годишни доклади за дейността по вътрешен одит, въпросници към тях и резултати от извършени от служители на МФ системни наблюдения в две организации от публичния сектор. След приемането му той ще бъде представен на Народното събрание и Сметната палата.    Правителството прие и ще представи в Народното събрание петия обобщен годишен доклад по изпълнението на решенията на Европейския съд по правата на човека по дела срещу Република България. Целта на анализа е да подпомогне ефективното изпълнение на осъдителните решения на ЕСПЧ, особено в области, в които се наблюдава повторяемост на нарушенията.  Съгласно чл. 46 от Конвенцията за правата на човека държавите-членки имат международноправен ангажимент да изпълняват окончателните решения на ЕСПЧ, установяващи нарушения, както и тези, потвърждаващи постигнатите между страните приятелски споразумения. Приемането на необходимите мерки за изпълнението на решенията се контролира от Комитета на министрите към Съвета на Европа. Държавите-членки имат договорно задължение да отстранят установените нарушения на Конвенцията, но разполагат с известна свобода на преценка по отношение на средствата за това. Делата, поставящи най-сериозни проблеми, са групирани и се гледат от Комитета на министрите в „процедура за засилено наблюдение”.  Според статистиката на ЕСПЧ и през 2017 г. България е извън първата десетка на страните с висящи дела пред съда. Тя е на 15-о място с 623 жалби. С най-много висящи дела са Румъния (9900 – 17,6%), Русия (7750 – 13,8%), Турция (7500 – 13,3%) и Украйна (7100 – 12,6%). България е на 19-о място по брой жалби на човек от населението. Тези данни потвърждават тенденцията за намаляване на броя на висящите жалби срещу държавата и след като години наред страната ни е заемала между седмо и девето място в тази класация, през последните седем години тя трайно е извън 10-те страни по Конвенцията с най-много жалби пред ЕСПЧ. В анализа се посочва, че това се дължи както на реформата в самата система на Конвенцията, така и на активните действия на държавата по изпълнение на решенията на ЕСПЧ.  Съгласно данните, предоставени от Отдела за изпълнение на решенията на ЕСПЧ, общият брой български решения на стадия на изпълнението към 31 декември 2017 г. е 207, от които 77 са прецеденти (решения, които поставят самостоятелен проблем по Конвенцията). За 2016 г. техният брой е съответно 290 и 94.  Докладът отбелязва позитивните промени в законодателството и практиката в резултат на осъдителните решения на ЕСПЧ, което е довело до прекратяване на наблюдението по значителен брой решения. На първо място се откроява приключването на наблюдението по изпълнението на делата от групите „Китов срещу България“ и „Джангозов срещу България“, които засягат някои оставащи въпроси по нарушения във връзка с правото на справедлив процес в разумен срок. Отчетени са промените в Закона за съдебната власт и в НПК, които създават обезщетителен механизъм за прекомерна дължина на производствата и нова процедура за ускоряване на наказателните производства както на досъдебна, така и на съдебна фаза. След изменения в НК, НПК и в ЗСВ приключи наблюдението на изпълнението на решенията от групата „Ангелова и Илиев“, които засягат нарушение на правото на живот и забрана на изтезания в процесуалния им аспект, а именно – липсата на ефективно разследване на случаи на смърт, телесни повреди, изнасилвания, причинени от частни лица. Приети са разпоредби, въвеждащи квалифицирани състави за убийство и телесна повреда, извършени по расистки или ксенофобски мотиви, стриктни крайни срокове за досъдебните производства и засилена роля на наблюдаващия прокурор. След промяна в чл. 270 от НПК са отстранени недостатъци на съдебния контрол за законност на задържането в съдебна фаза, поради което е прекратено наблюдението и по изпълнението на делата от групата „Бочев срещу България“.  Най-сериозните проблеми, констатирани в осъдителните решения на ЕСПЧ, по които все още не са взети всички мерки за преодоляването им, са недостатъци на съдебния контрол при експулсиране на чужденци на основание защита на националната сигурност; смърт или телесни повреди, причинени при необоснована или прекомерна употреба на сила от служители на полицията; липсата на достатъчно гаранции в българското законодателство срещу риска от злоупотреби при използването на СРС и др. В доклада са посочени мерките, които законодателната, изпълнителната и съдебната власт следва да предприемат за успешното изпълнение на решенията и предотвратяване на бъдещи нарушения на Конвенцията и нови осъдителни решения срещу България.    Правителството одобри промени в Тарифа №4 за таксите, които се събират в системата на МВР. Те са продиктувани от влезлите в сила изменения в Закона за частната охранителна дейност, с които са определени нови видове частна охранителна дейност.  В чл. 57 от Тарифа №4 се определят такси за издаване на лицензи за девет вида частна охранителна дейност (пет досега) – лична охрана на физически лица, охрана на имущество на физически или юридически лица, самоохрана на имущество, охрана на мероприятия, охрана на ценни пратки и товари, както и новите: сигнално-охранителна дейност, охрана на питейни и развлекателни заведения, охрана на урбанизирани територии и охрана на селскостопанско имущество. Определените такси се различават с оглед териториалния обхват на лиценза за съответния вид дейност – за територията на цялата страна и за отделна област. Размерът им е съобразен със спецификата на вида частна охранителна дейност, интензитета на нейното осъществяване и степента на обществените отношения, които се засягат при ползване на определения вид регулирана търговска услуга.    Министерският съвет одобри допълнителни трансфери в размер на 55 735 лв. за осем общини за финансовото осигуряване на дейности по националната програма „Оптимизация на училищната мрежа“. С две постановления от 2017 г. на тези общини са предоставени 95% от сумите по одобрените им проекти, а със сега отпуснатите средства се осигуряват окончателните плащания по тях.  Националната програма „Оптимизация на училищната мрежа“ финансира общински проекти за преструктуриране на училища и професионални училища или за създаване на средищни училища.  По бюджета на МОН и на общини бяха одобрени допълнителни разходи и трансфери в размер на 101 115 лв. Средствата са за изплащане на стипендии по Програмата на мерките за закрила на деца с изявени дарби от държавни и общински училища.  Правителството прие решение за отчуждаване на части от имоти в землището на с. Черенча, община Шумен, за изграждането на АМ „Хемус“ в участъка от пътен възел „Буховци“ до пътен възел „Белокопитово“. Отсечката е с дължина 1,46 км. Средствата за обезщетяване на собствениците са за сметка на Агенция „Пътна инфраструктура“. Решението може да се обжалва по реда на Административнопроцесуалния кодекс пред Върховния административен съд в 14-дневен срок от съобщаването му на заинтересуваните лица.  В полза на „Електроенергиен системен оператор“ ЕАД се учредява безсрочен сервитут върху поземлен имот в с. Равногор, община Брацигово. Площта на сервитутната зона е 3,266 дка и е необходима за изграждане и обслужване на въздушен електропровод. За сервитутното право „ЕСО“ ЕАД ще заплати нормативно определената цена и режийни разноски на стойност.  Министерският съвет предостави на Националната агенция за приходите безвъзмездно управлението на терен от 6 дка на столичния булевард „Цариградско шосе“ №111. По този начин ще се осигури улеснен достъп до административната сграда на НАП, която се намира в имота.  Сградата на Професионалната гимназия по хранително-вкусови технологии „Атанас Ченгелев“ в гимназия в Пещера става общинска собственост. Решението е мотивирано с преобразуването в общинско на учебното заведение, което досега е било към Министерството на земеделието, храните и горите.  Правителството промени от публична в частна държавна собственост статута на ветеринарна лечебница в с. Макреш, област Видин. Това ще позволи извършване на разпоредителни действия и реализирането на допълнителни приходи от имота.  Правителството даде съгласието си Монголия да открие почетно консулство в Русе. Камен Милков, член на постоянните секторни комисии в областта на здравеопазването и на туризма и околната среда към Областната администрация – Русе, ще изпълнява функциите на почетен консул. Неговият консулски окръг ще обхваща територията на област Русе.  Монголската страна мотивира предложението си с желание да стимулира търговско-икономическите и културни връзки с България, изразявайки очакване назначението на почетен консул да допринесе в тази посока. Кандидатът е представен като дългогодишен приятел на Монголия, лично ангажиран с развитието на двустранните контакти, включително на равнище местни власти.    Правителството предлага на Народното събрание да ратифицира подписаното от 15 държави от Европейския съюз, включително България, Програмно споразумение за многонационално модулно медицинско формирование. Към документа са се присъединили също Австрия, Белгия, Кипър, Чехия, Финландия, Германия, Гърция, Унгария, Италия, Холандия, Румъния, Словения, Испания и Швеция, както и Европейската агенция по отбрана.  Споразумението е част от инициативата на ЕС „Обединяване и споделяне“. Целта на проекта е да бъдат смекчени критичните военномедицински дефицити в държавите членки. Концепцията за многонационална медицинска поддръжка позволява дори и на страни с относително ограничени ресурси в тази сфера да участват в модулни медицински формирования чрез обединяване и споделяне на способности и по този начин да допринасят за предоставянето на възможно най-добрата медицинска помощ по време на мисии или операции в рамките на Общата политика за сигурност и отбрана на Европейския съюз.  От българска страна в проекта участва Военномедицинската академия.  Правителството одобри проекта на споразумение, обезпечаващо сигурността на съвместните изградени връзки между Департамента по вътрешна сигурност на САЩ, Службата за митническа и гранична защита на САЩ и Държавна агенция „Национална сигурност“.  Документът урежда общата техническа рамка и стандарти за индивидуални и организационни технически задължения по линия на сигурността за защита и управление на информацията, която се обменя от съответните органи.    България и Република Македония ще работят за укрепване и развиване на двустранното сътрудничество в областта на местното самоуправление, регионалното развитие и териториално сътрудничество. Правителството одобри проект на Меморандум за разбирателство между двете страни.  Документът предвижда страните да обменят опит в законодателството в областта на регионалното развитие и компетенциите на институциите, отговорни за осъществяването на регионалната политика, подготовката и изпълнението на стратегически документи, координацията и наблюдението на регионалната политика и управлението на програми за регионално сътрудничество. Предвижда се и обмяна на добри практики между централните органи на държавната власт в областта на стратегическото планиране на регионалното развитие, програмирането, управлението и изпълнението на програми по инструментите на ЕС за външна помощ, целящи изграждане на административен капацитет в партниращи институции. Споделяне на добри практики и обмен на опит и експертиза в областта на административно-териториалното устройство, развитие и укрепване на местното самоуправление, децентрализацията на държавното управление, прилагането на принципите за добро управление и участието на гражданите в управлението на местно ниво са сред другите цели на Меморандума. Двете институции ще засилят сътрудничество за иницииране и изпълнение на проекти за трансгранично сътрудничество, в т. ч. насърчаване създаването на партньорства на местно, регионално и национално ниво, както и укрепване на сътрудничеството между институциите, отговорни за управлението на програмата.  Страните се ангажират да подпомагат провеждането на обучения, семинари, експертни работни групи и учебни посещения в областите на сътрудничество. В Меморандума е заложена сътрудничество и партньорски взаимоотношения.  Ще бъде създадена и Съвместна работна група с представители от двете страни на ръководно и експертно равнище. Те ще определят приоритетите, както и потенциалните рискове, които да ограничат.    Министерският съвет одобри проект на Протокол за удължаване с една година на срока на действие на междуправителственото споразумението на България и САЩ за научно-технологично сътрудничество.  Споразумението за 10-годишно сътрудничество е подписано през 2008 г. и изтича на 17 юни. Предстои изготвяне на текст на нов документ, който да бъде подписан за период от още 10 години.    Министерският съвет одобри проект на Съвместна декларация от Варна на министрите, отговарящи за туризма на държавите-членки на организацията за Черноморско икономическо сътрудничество (ЧИС).  Документът се очаква да бъде обсъден и одобрен в периода 13-14 юни 2018 г. по време на събития, организирани от Министерството на туризма – заседание на работна група „Сътрудничество в туризма“ и Среща на министрите с ресор туризъм на страните-членки на ЧИС. Форумът през втория ден е част от календара на Българското председателство на Съвета на Европейския съюз.  В проекта на съвместната Декларация се потвърждава ангажиментът на държавите-членки на ЧИС да укрепват връзките си в областта на туризма. Декларират се намерения за увеличаване на туристическите потоци между дестинациите, за да се превърне устойчивият туризъм в един от основните двигатели на социално-икономическото развитие в региона. Предвижда се насърчаване на изпълнението на проекти за културен туризъм, културни маршрути в Черноморския регион, както и разработване на нови проекти за Пътя на коприната.  В текста на проектодекларацията са заложени действия за по-нататъшно развитие на гастрономическия и винения туризъм, както и развитието на селски, културен, уелнес и СПА туризъм, включително и с разработването на съвместни проекти за гастрономически маршрути и маршрути за винен туризъм в региона на ЧИС.  Влизането в сила на Декларацията ще позволи по-ефективно сътрудничество в туризма между държавите-членки от организацията за Черноморско икономическо сътрудничество.  ЧИС е международна икономическа организация на страните от Черноморския регион с пълноправен статут от 1999 г. В момента в нея членуват Албания, Армения, Азербайджан, България, Грузия, Гърция, Молдова, Румъния, Русия, Сърбия, Турция и Украйна.  България е страна-координатор на работна група „Сътрудничество в туризма“ на организацията за Черноморско икономическо сътрудничество в периода 01.07.2016 г. – 30.06.2018 г.    Министерският съвет одобри доклади с резултатите от заседания на Съвет „Общи въпроси“, проведени на 14 май в Брюксел.  Във формата с участието на 28-те държави членки Комисията представи пред своето предложение за Многогодишната финансова рамка (МФР) за периода 2021-2027, а държавите-членки изложиха вижданията си по темата. Това бе първата дискусия на министерско ниво, която постави началото на преговорния процес по следващия бюджет на ЕС в рамките на Съвета на базата на предложението на ЕК, представено на 2 май.  ЕК и държавите-членки подкрепиха предложението на Българското председателство в проекта на дневен ред за юнското заседание на Европейския съвет да бъдат включени теми като миграция, сигурност и отбрана, икономика и цифров дневен ред, научни изследвания и иновации, но и Многогодишна финансова рамка, външни отношения и разширяване.  Във формата по член 50 от ДЕС Съветът направи преглед на актуалното състояние на преговорите с Обединеното кралство и започна подготовката на заседанието на Европейския съвет по чл. 50, който ще проведе на 29 юни 2018 г. Главният преговарящ на ЕС Мишел Барние информира министрите за последните развития в преговорите с британската страна както по отношение на останалите отворени въпроси от споразумението за оттегляне, така и относно рамката на бъдещите отношения EC - Обединено кралство.    Правителството прекрати процедурата за предоставяне на концесия за услуга за морски плаж „Албена“, община Балчик. Причината е установяване на несъответствие при условията, зададени с конкурсната документация, което води до неспособност концендентът да приложи правилно критериите за възлагане и последваща невъзможност да бъде изготвена правилно изисканата документация за участие от страна на кандидатите.  При изпълнение на законовите изисквания Министерството на туризма ще възстанови депозитите и ще върне гаранциите за участие в конкурса на участниците.  С 15 години ще бъде удължен концесионният договор за находище „Габи-2“ в област Кюстендил, реши Министерският съвет. Правителството прие исканата от концесионера - „Ди Ви Би“ ООД, промяна. От дружеството мотивират искането си с наличието на оставащи запаси в находището, които биха останали неиззети.  Концесионният договор за находище „Габи-2“ е сключен през 2007 г. за срок от 15 години. От него се добиват строителни материали – пясъци и чакъли.    По силата на промени в Наредбата за пенсиите и осигурителния стаж, внасянето на осигурителни вноски за недостигащ стаж при пенсиониране ще се установява служебно, без да е необходимо представянето на съответните платежни документи от гражданите. Необходимите данни ще се вземат от информационната система на Националния осигурителен институт. По този начин се намалява административната тежест за гражданите, като същевременно ще се предотвратят възможностите за злоупотреби.  Предвидени са и разпоредби, с които се преустановява възможността банките да правят удръжки от недължими или неправилно преведени суми за пенсии за погасяване на задължения на пенсионерите към тях.  С приетите промени разпоредбите на наредбата се привеждат в съответствие с измененията в Кодекса за социално осигуряване, които са в сила от 1 януари 2018 г.    Правителството предлага на Народното събрание да ратифицира Споразумението за възмездни консултантски услуги за подпомагане на Агенция „Пътна инфраструктура“ при въвеждането на Националната система за електронно събиране на пътни такси в България.  Подписаният на 9 май т. г. документ между агенцията и Международната банка за възстановяване и развитие предвижда използване експертизата на финансовата институция за успешното изпълнение на проекта „Проектиране, изграждане и въвеждане на електронна система за събиране на таксите за ползване на републиканската пътна мрежа на база изминато разстояние за превозни средства с обща технически допустима максимална маса над 3,5 т (Тол) и на база време за леки автомобили с обща технически допустима максимална маса до 3,5 т (електронна винетка)“.  За да бъде постигнато това, банката ще изпълнява дейности по контрол и осигуряване на качеството при внедряването на електронната система за събиране на таксите за ползване на републиканската пътна мрежа. Експертите й ще оказват помощ в процесите по надзор и последващо тестване на цялата изградена електронна система. Банката ще консултира изготвянето на анализ и определяне на тарифите за пътно таксуване и обхват на мрежата. За изпълнението на тази дейност ще бъде спазено европейското законодателство в областта на пътното таксуване. Агенция „Пътна инфраструктура“ ще получи помощ и при въвеждането на Европейската услуга за електронно събиране на такси в България с оглед осигуряване на оперативна съвместимост.  ", "date": "2018.06.06", "title": "Министерски съвет реши: България да защити превозвачите на заседанието на Съвета по транспорт "}
{"url": "http://epicenter.bg/article/Borisov-se-karal-na-politsiyata--zadeto-izpusnali-Pelov-/156131/2/0", "text": "Накарах се много на МВР, казаха, че са положили много усилия. Това каза пред журналисти премиерът Бойко Борисов по повод убийството на избягалия от затвора Владимир Пелов, предаде репортер на Радио „Фокус“.  Премиерът уточни, че проблемът е големият дефицит на желаещите да станат полицаи.  „Ще изчакаме министър Валентин Радев да се върне. Тази сутрин говорихме дълго с главния секретар, с шефа на полицията“, обясни Борисов.  Той допълни, че много неща трябва да се променят, но и много е направено.   \"Сутринта им се карах, но казаха, че много са се старали и са работили, 4-5 пъти им се измъквал. Ще направят анализи и ще се види\", обясни премиерът.  “Надявам се да са извадили поука и особено тези, които работят в издирването. Ще говорим на тази тема”, добави Борисов.  ", "date": "2018.06.06", "title": "Борисов: Накарах се много на МВР за Пелов - казаха, че са положили много усилия "}
{"url": "http://epicenter.bg/article/Izbyagaliyat-zatvornik-Vladimir-Pelov-e-bil-ubit-tazi-nosht-v-Botevgrad--/156078/3/0", "text": ". Това съобщи Нова телевизия, позовавайки се на информация от МВР.   В началото на април Пелов избяга през централния вход на Софийския затвор заедно с друг престъпник с големи присъди - Радослав Колев. МВР обеща да не нарушава правата на Пелов, ако той се предаде   По неофициална информация враждата е била заради жена преди много години.  В момента роднините на Пелов се разпитват в полицията.     \"  Явно има някакво по-странно мислене\", коментира кметът на Ботевград Иван Гавалюгов.   По думите му, според това, което се говорело в града, Марио Панчев бил доста близък \"познат, приятел, съмишленик\" на Пелов и го считал дори за модел за подражание. Панчев вероятно се занимавал с лихварство. Гавалюгов припомни и, че преди години, в края на 90-те години на XX век, Панчев бил прострелян \"при неволно боравене с оръжие\" в апартамент на Пелов.  Това съобщиха от „Пирогов“, където той е бил откаран след престрелката с избягалия затворник Владимир Пелов.  Панчев е прострелян в горната част на корема. В момента е на апаратна вентилация.   „Медицински и хирургически каквото трябва е направено. Опериран е коремът и гръдният кош“, обясни лекуващият го лекар.   Засегнати са вътрешните органи на Панчев, има и кръвоизлив.  По думите на хирурга, простреляният е с „много голяма опасност за живота“.   „В следващите дни трябва да се стабилизира, защото се извършиха много манипулации, кръвопреливания“, допълни той.   Пред Нова телевизия  . Защо обаче се е стигнало до конфликта с Панчев, не е ясно. От ромската махала в града коментират, че Пелов правел така - \"избира си някого и го гърми\". На мястото на престрелката е бил забелязан и синът на Пелов.   С металдетектор се издирват куршумите от престрелката, които са поне 8 или 9 на брой. От МВР пък обясниха, че снощи около 23 часа е подаден сигнал за тежкия инцидент в центъра на Ботевград, но не уточняват имена. Към мястото веднага са насочени полицейски екипи. На мястото на инцидента е започнал оглед. Работата по изясняване на фактите и обстоятелства по случая продължава. Екипи на полицията са на място и са отцепили района. Намерени са два пистолета. По информация на БНТ идентификацията на Пелов се извършва по пръстови отпечатъци, тъй като брат му е отказал да го разпознае. Припомняме, че след получения сигнал тогава Пелов не бе открит в Ботевград.   „Преди повече от 25 години отново Марио Панчев беше прострелян при неволно боравене с оръжие в апартамент на Владо Пелов“, спомни си кметът на Ботевград Гавалюгов.       . Кметът изрази надежда, че те може да се заснели, ако не самата престрелка между Пелов и Панчев, то поне тяхното придвижване до мястото.   На въпрос дали местните хора са живели в страх след бягството на Пелов от Централния софийски затвор кметът отговори: „Нямам усещането, че хората са живели в страх. По-скоро беше доста коментирана тема. Считам, че Избягалият затворник Владимир Пелов наскоро изпрати писмо до президента и омбудсмана. В осем страници той описва мотивите си да избяга от затвора.    когато влиза в едно чейндж бюро в Пловдив, убива собствениците на място и взима около 300 долара.Според полицейски сведения Пелов много добре познава планините около Ботевград, което е направило издирването му тогава изключително трудно. По-късно, през 2011 година Пелов и негов бивш съкилийник извършват въоръжен грабеж в златарско ателие в Ботевград, където също убиват собственика и бягат. Докато бягат от полицията, Пелов взима за заложници цяло семейство, което по-късно освобождава и се укрива.  \"Един много интересен случай – при издирването патрул го спира на пътя за проверка. Искат му документите за самоличност, а той вади пистолет и ги кара да легнат на земята. Държи ги на прицел, качва се в полицейската кола и бяга\", каза Красимир Занев, бивш началник на служба \"Издирвания\". През 2016 година в центъра на Ботевград Пелов убива двама мъже от ромски произход с незаконно оръжие. Другият избягал - Радослав Колев, е убил с чук и нож 52-годишен служител на НАП и ранил тежко друг мъж, който е интимен партньор на убития. Колев има присъда от 26 години.", "date": "2018.06.06", "title": "Избягалият затворник Владимир Пелов е бил убит тази нощ в Ботевград"}
{"url": "http://epicenter.bg/article/Dnes-reshavat-za-otmyana-na-moratoriuma-varhu-stroezha-na-AETs--quot-Belene-quot-/156079/4/0", "text": "По предложение на БСП Комисията по енергетика ще обсъди и гласува отмяната на решението на парламента от 29 март 2012 година за прекратяване изграждането на АЕЦ „Белене“.   Това се посочва в дневния ред на заседанието на комисията.    Като един от мотивите за взетото през 2012 година решение се изтъква невъзможността бюджетът или държавните електроцентрали да финансират или изплащат кредити за проект с недоказана икономическа ефективност.   Освен отмяна на решението, опозицията предлага парламентът да възложи на енергийния министър да преговаря с потенциални инвеститори и да уведомява депутатите за резултатите от преговорите. А до 31 октомври да предложи възможности за структурирането на проекта, уточнява Фокус.   В Комисията по енергетика ще бъде гласувано и проекторешение за възобновяване на търсенето на възможности за изграждане на АЕЦ „Белене“, по предложение на ГЕРБ.  Според решението парламентът възлага на енергийния министър да търси възможности за реализация на проекта, съвместно със стратегически инвеститор, на пазарен принцип, без държавна гаранция. Както БСП, така и ГЕРБ дават на министъра срок до 31 октомври да предложи възможности за структурирането на проекта.  От ГЕРБ препоръчват решението за спирането на „Белене“ да бъде отменено. Заседанието ще се проведе от 16.00 часа в зала „Изток“. ", "date": "2018.06.06", "title": "Днес решават за отмяна на мораториума върху строежа на АЕЦ \"Белене\""}
{"url": "http://epicenter.bg/article/Kevork-Kevorkyan--Milost-za-kravata-Penka---narodat-da-pochaka-/156110/11/33", "text": "Новинарските емисии на телевизиите проявяват трогателна грижа за кравата Пенка, избягала в Сърбия и щастливо завърнала се обратно.  Също и за циганския кон, заради който се стигна онзи ден до масов бой.  Специално комюнике имаше и за състоянието на Разградските лъвчета, които са вече в Холандия.  Съобщиха ни и друго: Всички били съгласни, че Пенка не трябва да бъде евтаназирана, циганският кон пък никак – Хелзинкският комитет бди.  Подобно единодушие не е сигурно за Българския Народ.  „Жив“ е странна дума“ беше казал някой.  Да си жив е нещо странно – можем да допълним, поне що се отнася до милиони хора у нас.  Но на Властта все не й стигат парите – защо?  Бойко тия дни се оплакваше, че вече давал почти пет милиарда за здравеопазването – а пък Народът, с извинение, доста се бил стопил през последните 10 години.  Отговорът е много лесен, не се полага премия: така е, защото през последните 10 години Народът е все по-болен, направо нямате представа колко, оглавява  най-позорните класации – дори е неприлично да се изреждат /ранна смъртност, смъртност изобщо, смъртност от онкологични заболявания, смъртност на пътя и пр./.  Българските лекари са наясно с това, те отдавна казват, че само не-диагностицираният пациент е здрав.  Всъщност, излиза, че нашият народ е най-издръжливия в света.  Обаче хиляди хора от малките селища си отиват, неизвестно от какво.  Вечният спор за закриването на малките лечебници е абсурден – може да ги закриете, ако разполагате с най-големия парк от линейки в света, само тогава.  А парите все не стигат.  Но да не би да ви стигат парите за „здравеопазването“ на магистралите – някои прави ли си труда на сметне, колко са построени - и колко след това предсрочно са оздравени/ремонтирани.  Ами за образованието, което е зарито под всевъзможни блъфове и празни приказки.  И каква е причината за всичко това?  Народът ли се износи, изхаби, обезталанти?  Или причината е друга?  Всъщност, хайде да видим, какво казват телевизиите за Пенка.  ***  За други Пенки обаче има пари.  „Политическият психолог“ Антоанета Христова, която се появява по Би Ти Ви поне колкото кравата Пенка, работела над проект за осъвременяване на шофьорските тестове.  Стойността на проекта е 453 хиляди лева.  „Категоричен успех и високо ниво на конкретика на срещата в Москва“ – така оцени дамата посещението на Бойко при Путин.  Категоричен успех и високо ниво на конкретика.  Как да не спечели проект за 453 хиляди лева.  Дамата казва за себе си: „Аз съм човек, който разбира от отношения в политиката и от преговори“.  Вярваме й.  Пазете се, шофьори.  Дайте й половин милион и за един проект за изследване на психологията на избягалите крави.  ***  ", "date": "2018.06.06", "title": "Кеворк Кеворкян: Милост за кравата Пенка - народът да почака "}
{"url": "http://epicenter.bg/article/BNR-organizira-Radio-park-fest-s-nay-dobrite-balgarski-izpalniteli/156132/6/0", "text": "За втора поредна година БНР организира Радио парк фест. Фестивалът на открито ще се проведе идната седмица - 15, 16 и 17 юни.   На сцената на мероприятието на Голямата поляна в Южния парк в София ще излязат едни от най-добрите български поп, рок, фънк и хип-хоп изпълнители, сред които Прея, Bobo & the Gang, и Биг бенда на БНР, Рут Колева, Стефан Вълдобрев, диджей Rowland, Dead Man’s Hat, Saint Electrics и Jeremy. Гост на събитието ще е и сръбската звезда Владко Стефановски.   По програма първият ден ще бъде ориентиран към хип-хоп музиката, вторият ще бъде посветен на фънки звученето, а третия ще наблегне на своеобразен джиджей сет.   В изнесеното на открито радиостудио и на сцената на фестивала ще срещнете на живо и някои от популярните водещи от ефира на Българското национално радио.    Децата ще рисуват, ще се състезават и ще научат много за музиката и изкуствата.   Подготвени са мини турнир по джаги, специална футболна маса, фестивал по изобразително изкуство, в рамките на който малчуганите ще получат възможност да направят собствен дизайн на тениските на фестивала, както и състезание по разпъване на палатки и своеобразен приключенски лагер за деца и родители.    Инициативата на Националното радио е в партньорство със Столична община.", "date": "2018.06.06", "title": "БНР организира Радио парк фест с участието най-добрите български изпълнители"}
{"url": "http://epicenter.bg/article/Vuchich--Predupredeni-sme---ako-tragnem-s-voyska-kam-Kosovo--NATO-shte-reagira/156087/7/51", "text": "Президентът на Сърбия Александър Вучич заяви, че Белград е предупреден да не изпраща войска в Косово, ако не иска да рискува намеса на НАТО, отбелязва скопското електронно издание МКД. Фактът, че великите сили не признават, че нямат намерение да спазват Резолюция 1244 на ООН за Сърбия означава, че има малки възможности да направим каквото и да било, подчерта Вучич в отговор на журналистически въпрос дали Белград може да разположи сили за сигурност по границата с Косово. Това й право е предвидено в гореспомената резолюция.   „Не е правилно, но ние се борим в рамките на много малки възможности и в много малко поле за маневри\", коментира сръбският президент. Вучич разкри, че е бил предупреден лично, че изпращането на войски към границите с Косово ще означава Сърбия да се сблъска с най-голямата военна сила в света. „Ако се опитате да влезете със собствената си армия и собствените си полицейски сили в Косово, НАТО ще го приеме като враждебен акт\", е предупреждението, което сръбският президент е получил. Вучич продължи, като направи сравнение със ситуацията в Ерусалим, където западните сили са устояли на натиска на американския президент Доналд Тръмп за преместването на посолствата си. Причината – така биха нарушили резолюция на ООН. Но не така стои въпростът с Косово.   „Казах им, че всички се държат незаконно, когато нарушават Резолюция 1244, а след това повдигат рамене, гледат към техните съветници и ... нищо\", коментира Вучич, като същевременно допълни, че за него е важно да обясни на сръбските граждани, че западните държави не се интересуват от закона и Резолюция 1244, а от силата и фактическата обстановка. „Само правото на власт е валидно, следователно трябва да се опитаме да запазим мира и сигурността и всички да изградят по-добър живот и по-силна икономика\", заключи Вучич.", "date": "2018.06.06", "title": "Вучич: Предупредени сме - ако тръгнем с войска към Косово, НАТО ще реагира"}
{"url": "http://epicenter.bg/article/Arzhentina-otmeni-kontrola-s-Izrael/156105/8/0", "text": "Аржентинският национален отбор няма да играе контролна среща с Израел, както бе предвидено в програмата за подготовка на тима за предстоящото световно първенство в Русия. Това съобщиха от посолството на Израел в Аржентина, предаде bTV.   Причината за отменената дългоочаквана среща са заплахите от палестинска страна срещу Лионел Меси и компания.   Когато контролата бе насрочена, Палестинската футболна асоциация призова тя да не се играе или футболистите на Аржентина да излязат с протестни фланелки заради конфликта между двете страни, който в последните дни отново бушува с пълна сила.   След липсата на отговор от гаучосите, в социалните мрежи се появиха няколко клипа, на които се вижда как палестинци горят фланелки на Лионел Меси.   Новината, че на 9 юни мач няма да има бе посрещната от палестинска страна с одобрение.   \"Ценностите, морала и спорта постигнаха победа днес. Аржентина показа червен картон на Израел. Това означава, че те осъзнават, че няма нищо приятелско в тази страна\", коментираха от палестинска страна.   Селекционерът на Аржентина Хорхе Сампаоли все пак държи футболистите му да изиграят още един мач преди да заминат за Русия. На световното първенство гаучосите ще играят в една група с Исландия, Хърватия и Нигерия.  ", "date": "2018.06.06", "title": "Аржентина отмени контрола с Израел"}
{"url": "http://epicenter.bg/article/Dzhanet-Dzheksan-prati-politsiya-pri-bivshiya-si-i-sina-im/156097/10/100", "text": "Джанет се е обадила в полицията, която да направи спешна проверка дали едногодишният й син Еиса е в безопасност. Момченцето е било при татко си - бившия съпруг на Джексън Уисам ал Мана. Двамата се намирали в хотел в Малибуи, пише Дир.бг След като подала сигнала, певицата тръгнала към сина си и била там преди полицаите. Всичко обаче било наред и детето е останало в хотела.   Братът на Джанет Ранди Джексън по-късно обясни ситуацията. Бавачката на момченцето се уплашила и звъннала на майка му, след като поведението на Ал Мана й се сторило агресивно и заплашително. Жената дори се заключила в банята, за да проведе телефонния разговор.   Джанет и Уисам се сдобиха с детенце на 2 януари, 2017 г. Двамата се разделиха три месеца по-късно след пет години брак.   След това Ранди Джексън разкри, че Уисам е малтретирал сестра му:", "date": "2018.06.06", "title": "Джанет Джексън прати полиция при бившия си и сина им"}
{"url": "http://epicenter.bg/article/Harvi-Uaynstiyn-pledira--che-e-nevinen-po-obvineniyata-v-iznasilvane/156107/10/100", "text": "Кинопродуцентът  по първите  , съобщиха световните информационни агенции, цитирани от Дарик.   Миналата седмица съдебни заседатели - единия за  , а другия за насилствени Той се предаде на полицията в Ню Йорк и беше  като му беше наредено да предаде паспорта си и да  , както и да Стотина и го  , а някои и в изнасилване. Той отрича да е правил каквото и да било без съгласието на другата страна.   Страните по двете дела не се посочват. Адвокатът на Харви Уайнстийн каза, че с едната жена той е имал 10-годишна връзка. За другата се предполага, че е Лусия Еванс, която той е принудил да му направи фелацио, когато е искала да стане актриса.   Ако бъде признат за виновен, Харви Уайнстийн може да бъде осъден на пет до 25 години затвор. Специалистите не изключват на по-късен етап от делото той да се признае за виновен, за да получи по-кратка присъда, ако адвокатите му преценят, че не може да спечели делото.   Разследвания по обвинения в изнасилване срещу Харви Уайнстийн се водят и в Лондон, и в Лос Анджелис.", "date": "2018.06.06", "title": "Харви Уайнстийн пледира, че е невинен по обвиненията в изнасилване"}
{"url": "http://epicenter.bg/article/Top-dizaynerka-se-obesi/156111/10/100", "text": "Самоубийството на модната дизайнерка Кейт Спейд бе \"неочаквано\" по думите на семейството ѝ. Те разкриха, че Спейд от години е страдала от психическо заболяване, но не искала да потърси помощ, за да не навреди на бранда си.   55-годишната Спейд се е обесила с шал в апартамента си във вторник. Тя е оставила предсмъртна бележка до дъщеря си, в която ѝ казва:  .   По-голямата сестра на дизайнерката - Рета Сафо, разказа, че сестра ѝ се борила с психическо заболяване и как имала фиксация върху любимия ѝ комедиен актьор Робин Уилямс, който се самоуби през август 2014 година. По думите на сестра ѝ Спейд отказвала да потърси медицинска помощ, за да не навреди на бранда си.   , допълнила Сафо.   57-годишата Сафо разказа, че съпругът на сестра ѝ - Анди Спейд, многократно я карал да се лекува, включително я бил записал в същата програма, по която се е лекувала успешно Катрин Зита-Джоунс от биполярно разстройство, но тя винаги се отказвала в последния момент. споделя Сафо.   Кейт оставила предсмъртна бележка, адресирана до 13-годишната си дъщеря, че вината не е нейна. Според сайта TMZ бележката гласяла:    Кейт и Анди Спейд живеели в 9-стаен апартамент. Семейството закупило жилището през 1999 г. Според  запознати семейството изпитвало някои затруднения и през последните месеци Анди търсел по-малко жилище. Семейството стартира своя бранд през 1993 г. само с дамски чанти, като по-късно разширява гамата с дрехи и аксесоари. Източник: Дир.бг", "date": "2018.06.06", "title": "Топ дизайнерка се обеси, остави предсмъртна бележка до дъщеря си"}
{"url": "http://epicenter.bg/article/Georgi-Parvanov--Hab--Balkan--e-krasiva-ideya--no-za-nego-nyama-da-ima-gaz/156085/2/0", "text": "Връща се интересът към големите енергийни проекти, което идва да покаже, че там хляб в тях има, коментира пред БТВ президентът (2002 – 2012 г.) Георги Първанов.   Според него енергийните проекти са били спрени по политически причини, но сега се връщаме на енергийната карта на Европа.     „Нелепо и е смешно е да идеологизираме този дебат (за АЕЦ „Белене” – б.ред.). Има проучване на БАН, че няма никаква реална сеизмична опасност за Белене. От тук нататък проектът може да бъде изгоден – нашата цена за АЕЦ „Белене”, е една от най-ниските… Турците строят мощно, унгарците… и ще ни продават ток”, коментира още Първанов.     „Газ ще има през България, но транзитна. За хъба „Балкан” аз съм скептичен от самото начало. Това е красива идея, но няма газ…” посочи той.   „Има вече заявени 4 инвеститори (в АЕЦ „Белене”), за мен е важното е да е най-изгодният за България вариант. Но държа на държавното участие, защото е гаранция за сигурност и за защита на националния интерес”, каза още Първанов.   Проектът за АЕЦ „Белене” обаче може да бъде спрян „от някой голям брат”, както е станало миналият път, каза Първанов, имайки предвид САЩ.   „Винаги съм им казвал: Дайте да видим какво предлагате. Няма такъв отговор… Бягайки от зависимостта от Русия, дали не изпадаме в по-голяма зависимост – и от Русия, и от Турция… Това, което Борисов иска да направи, Турция го е направила – купува на едната граница газ и продава на другата, Турция направи големия шлем”, посочи Първанов. По повод на визитите на президента Румен Радев и премиера Бойко Борисов в Москва и отношението на Владимир Путин, Първанов посочи, че си спомня и по-топли посрещания,   „Но не бих правил спекулации от това, това любвеобилно отношение, което демонстрират в Европа - но то е само за пред камерите, и не ти нося нищо... това не е стилът на Изтока”, смята Първанов.", "date": "2018.06.06", "title": "Георги Първанов: Хъб „Балкан“ е красива идея, но за него няма да има газ"}
{"url": "http://epicenter.bg/article/Kmetat-na-Varna--Poroyat-beshe-saizmerim-s-tozi-pri-tragediyata-v--quot-Asparuhovo-quot-/156090/2/0", "text": "Не са толкова големи материалните щети, по-скоро се създаде огромно напрежение в града. Видяхме, че новите охранителни канали вършат своята работа, тъй като пороят беше съизмерим с този при трагедията в \"Аспарухово\", каза Портних. Той коментира, че по новостроящия се бул. \"Варна\" върви корекция на охранителния канал. Новият булевард ще подобри трафика сериозно, но ще има и полезност водите от няколко квартала да се отвеждат до Варненското езеро, посочи кметът на Варна.", "date": "2018.06.06", "title": "Кметът на Варна: Пороят беше съизмерим с този при трагедията в \"Аспарухово\""}
{"url": "http://epicenter.bg/article/Karayancheva-otne-dumata-na-Karadaya--DPS-otvarnaha-s-vikove--quot-Ostavka-quot-/156094/2/0", "text": "Декларация, прочетена от председателя на ДПС Мустафа Карадайъ, предизвика скандал в парламента. В документа се заклеймява решението на Общинския съвет в Стара Загора, с което се преименуват 800 местности. Председателят на парламента Цвета Караянчева отне думата на Карадайъ заради изтичане на времето.     От ДПС протестираха срещу смяната на наименованията на повече от 800 местности от турско-арабски на български език. Покрай това решение на общинарите в Града на липите без гласовете само на ДПС, от партията дори си припомниха за Възродителния процес и се усъмниха в демокрацията у нас.   \"Актове, подобни на решението на Общински съвет – Стара Загора, имат силно емоционално въздействие върху обществото и будят асоциации с друг един процес от недалечното минало\", заяви Мустафа Карадайъ. Той  обяви, че решението на общинския съвет в Стара Загора е тест за българската демокрация и толерантност с тревожен резултат и това ще е само началото - и други общински съвети щели да решат да сменят турски имена на местности, а това ще внесе напрежение.    Лидерът на движението продължи: \"Ето един случай – български гражданин получава електронен фиш на служебното, държавното име, вместо на рожденото си име и по документи за самоличност. Може би защото някой чиновник е решил, че държавното име е по-благозвучно...\".   \"Обединението анти-..., довело до смяната на наименованието \"Ахмед баир\" на \"Антонов рид\", \"Мехмедова кория\" на \"Манолова гора\", \"Махмуд гьол\" на \"Мишов яз\", „Мустафова кория“ на „Мустакова горичка“... Защото Ахмед, Мехмед, Мустафа не са звучни както Антон и Манол, мустак, какъвто подтекст имат думите на един от общинските съветници от ГЕРБ, цитиран от медии\", заяви Карадайъ.  Председателят на ДПС обяви, че тези действия \"будят асоциации с друг един процес от недалечното минало\", визирайку възродителния процес.  \"ГЕРБ не само се провали в твърдението си, че ще опитоми националистите, ГЕРБ направи национализма основна държавна политика. Загърбвайки демократичните принципи и европейските ценности. Забравяйки отговорността си пред бъдещето. Този акт в Стара Загора показва истинската същност на политиката на ГЕРБ\", каза още той Карадайъ.  ГЕРБ направи национализма основна държавна политика. Загърбвайки демократичните принципи и европейските ценности. Забравяйки отговорността си пред бъдещето\", констатира той. И напомни, че демокрацията не е само свободни избори, а и непрестанен диалог за ценностите.   Той призова подобни решения да се вземат само с предварителен диалог в обществото.  \"Този акт в Стара Загора показва истинската същност на политиката на ГЕРБ. Те не само излъгаха 100 хиляди (както твърдят) турци и мюсюлмани в България, те се подиграха с тях, с техните чувства и отвориха незараснали рани.   \"Призоваваме всички държавни органи и институции да осъдят всеки подобен акт, който създава предпоставки за напрежение или несигурност, подкопава доверието и е провокация за националната сигурност. Нека търсим начини за опазване на културното наследство, което е важно за нашата идентичност и идентичността на всяка личност\", прочете лидерът на ДПС. \"Вече прескочихте една минута. Благодаря ви господин Карадайъ\", каза Караянчева преди да спре звука. Последваха недоволни възгласи и викове \"Оставка\", предаде БНР.    Това провокира Обединени патриоти да протестират, че Караянчева проявявала двоен стандарт и позволявала на едни хора да говорят по-дълго от трибуната, спрямо други.   Обиден от твърдението за \"опитомяването\" на трибуната скочи и проф. Станислав Станилов от \"Атака\". \"Опитомяват се животни, хора с по-нисък статус. Ако вие сте свикнали с подобна лексика, ние я отричаме, тя е недопустима в НС\", упрекна професорът.   Йордан Цонев от ДПС репликира: \"Искам да ви запитам: Там, където има други мнозинства в общинските съвети, как ще им попречите, ако те решат да отговорят на това с това, давате ли си сметка, аз да ви запитам като етнически българин и като християнин. Там дали си давате сметка за това. Дали си давате сметка, че през тези 20 години има отказ от реваншизъм, от една истински патриотична част от българското население. Когато говорите тук за разнообразието по българската земя, че има разнообразие от религии, разнообразие от етноси, разнообразие от имена, ако не си давате сметка, вие не сте патриоти\".    ", "date": "2018.06.06", "title": "Караянчева отне думата на Карадайъ. ДПС отвърнаха с викове \"Оставка!\" (обновена)"}
{"url": "http://epicenter.bg/article/Yotova--Mnogo-e-vazhno-da-imame--Belene--tova-oznachava-predi-vsichko-energiyna-sigurnost-za-Balgariya/156095/2/0", "text": "Много е важно да имаме „Белене”. Това означава преди всичко енергийна сигурност за страната, България да бъде център на енергийна сигурност на целия регион в европейски мащаб. Това заяви вицепрезидентът Илияна Йотова след откриването на традиционната Международна ядрена конференция, провеждаща се край Варна, предаде репортер на Радио „Фокус” – Варна.  „Силно се надявам, че този път намеренията са реални и действително има желание за рестарт и финализиране на целия проект за АЕЦ „Белене”, допълни вицепрезидентът. Според Йотова България трябва да бъде надежден партньор.  „Оттук нататък нямаме право на грешки, защото сме в състояние да отблъснем всички инвеститори, които имат намерение да участват в проекта и в строежа на електроцентралата”, каза още вицепрезидентът.  Тя добави, че с голямо задоволство е чула от представител на управляващата партия, че в сегашния състав на Народното събрание на практика няма противници на строежа на „Белене”.  „Добре е, че политическата класа в България изживя тази своя еволюция и накрая се стигна до консенсус”, посочи още вицепрезидентът. Тя каза още, че някога е участвала в събирането на подписи за референдума за строежа на централата.  ", "date": "2018.06.06", "title": "Йотова: Много е важно да имаме АЕЦ „Белене”, заради енергийната сигурност за България"}
{"url": "http://epicenter.bg/article/BSP-vika-v-parlamenta-ministar-Radev-zaradi-ubiystvoto-na-izbyagaliya-zatvornik-Vladimir-Pelov/156096/2/0", "text": "Това заяви от трибуната соцдепутатът Иван Иванов. Той констатира, че беззаконието в държавата е взело връх, защото ставаме свидетели на \"разстрел след разстрел\". \"Накрая полицията мълчи\", разкритикува Иванов. Станахме свидетели на поредната саморазправа в резултат на бездействието на МВР, констатира той по повод куриоза издирван затворник да се разхожда необезпокояван из центъра на родния си град и да го гръмне негов авер. Ще предам, обеща председателят на Народното събрание Цвета Караянчева по повод искането на социалистите да бъде повикан вътрешният министър.", "date": "2018.06.06", "title": "БСП вика в парламента министър Радев, заради убийството на избягалия затворник Владимир Пелов"}
{"url": "http://epicenter.bg/article/Deputat-ot-GERB--Tryabva-da-namerim-investitor--koyto-da-postroi-AETs--quot-Belene-quot--za-svoya-smetka/156098/2/0", "text": "\"Трябва да намерим инвеститор, който да построи АЕЦ \"Белене\" за своя сметка\". Това заяви за NOVA депутатът от ГЕРБ и член на енергийната комисия в парламента Александър Ненков непосредствено преди дебата в парламента относно проекта, който беше спрян през 2012-а година.  \"Докато колегите от БСП са включили в решението си тотална отмяна на мораториума, то в решението на ГЕРБ се дава мандат на енергийния министър и на правителството да преговарят при определени ясни условия - да се намери частен инвеститор, който е готов с наличното оборудване, което ние вече сме платили, да довърши проекта за своя сметка и да понесе целия риск\", поясни Ненков.  \"Решението на колегите (от ГЕРБ – бел.ред.) ми звучи по следния начин – абсолютно за всичко от тук нататък отговаря министърът на енергетиката. Само преди 2-3 месеца бяхме свидетели на казуса \"Има министър на енергетиката-няма министър на енергетиката\". Искаме малко по-институционално да се подходи\", категоричен бе Атанас Костадинов от БСП.  \"Ако свалим целия мораториум, както е в решението на БСП, това ще означава, че дори да няма инвеститор, държавата ще е принудена да осъществи проекта\", контрира Ненков.  Според Костадинов обаче мораториумът трябва да отпадне, защото трябва да се даде ясен знак, че държавата иска този проект да има реален живот: \"Сега сме абсолютно задължени да поставим нещата на реална основа. Трябва да се отвори врата\". \"До момента цялата история на този проект е еманация на влияние от политически решения, политическа ситуация. Идва време, когато политическата класа трябва да поиска прошка и извинение за това, че си играе с този проект\", смята той.  Междувременно, пред Народното събрание в сряда се провежда протест, организиран от новата дясна формация „Демократична България”.    \"ГЕРБ и БСП единодушно ще рестартират проекта. Което е огромна опасност за България - екологична, сеизмична и финансова\", заяви Мартин Димитров, организатор на демонстрацията. \"България няма нужда от \"Белене\" като производство на ток. Кой строи ядрена централа в сеизмично опасна зона?\", попита той, като допълни: \"Смятам, че \"Белене\" няма да бъде построена, но има опасност да се похарчат още милиарди\". ", "date": "2018.06.06", "title": "Депутат от ГЕРБ: Трябва да намерим инвеститор, който да построи АЕЦ \"Белене\" за своя сметка"}
{"url": "http://epicenter.bg/article/Premierat-Boyko-Borisov-uvazhi-bala-na-KRIB-i-pohvali-biznesa--Snimki-/156100/2/0", "text": "За четвърти път Конфедерацията на работодателите и индустриалците в България (КРИБ) връчи годишните си награди на традиционния пролетен бал. Събитието е под патронажа на премиера Бойко Борисов, съобщи Канал 3.   Призовете бяха раздадени в категориите: \"Качество\", \"Растеж\" и \"Иновации\".    Домакин на бляскавото събитие беше председателят на Конфедерацията на работодателите и индустриалците Кирил Домусчиев. Лично той посрещна всички гости, сред които министри, депутати, кметове и патронът на събитието за 4-та поредна година – премиерът Бойко Борисов.   И тази година конфедерацията раздаде своите призове в три – категории сред 23 номинираните фирми. За Качество беше отличен -  Николай Младжов, управител на “Зет и Ем прайвит ко”. Наградата в категорията Растеж получи - Борис Балев, управител на “БМФ Порт Бургас. За Иновации беше награден  Андон Кушев, управител на “Тал Инженеринг”. Специалната награда на Кирил Домусчиев с най-голям цялостен принос за развитието на икономиката в България взе Николай Вълканов, “Минстрой Холдинг”      ", "date": "2018.06.06", "title": "Премиерът Бойко Борисов уважи бала на КРИБ и похвали бизнеса (Снимки, Видео)"}
{"url": "http://epicenter.bg/article/Simeon-Vtori-prizova-za-restart-na-otnosheniyata-s-Rusiya--VIDEO--/156102/2/0", "text": "За рестарт на отношенията с Русия се обяви Симеон Втори пред Нова телевизия. Той приветства скорошните държавни совалки в Москва и Сочи и напомни, че една страна не трябва да робува на предразсъдъци от миналото, а да мисли за интересите си в бъдеще.  „Няма нужда да се преоткрива топлата вода, ами да гледаме географията. Да знаем къде стоим и въобще да сме реалисти и да следваме нашите интереси, а не да се водим от емоции, моди”, смята бившият премиер.  По думите му не трябва да се делим и темите за русофили и русофоби трябва да се забравят, ако искаме да вървим напред.  ", "date": "2018.06.06", "title": "Симеон Втори призова за рестарт на отношенията с Русия (ВИДЕО) "}
{"url": "http://epicenter.bg/article/Kamen-Donev-za--Feysbuk--i-falshivite-novini--VIDEO-/156104/2/0", "text": "\"Аз не публикувам във „Фейсбук”, нито в „Туитър”, нито в която и да е друга социална мрежа. Ако имам нещо да кажа, го казвам на сцената. Моля хората да не вярват на такива неща – не е мое, не е моят стил, не съм го писал аз\". Това коментира в студиото на „Тази сутрин” по бТВ режисьорът Камен Донев по повод на съобщение във „Фейсбук”, за което се твърди, че е негово.  „През годините имаше няколко идентични случая, вкл. и в жълтата преса, които аз подминавах – но този път няма да подмина и ще си търся правата… Човек не трябва да се гневи, но много неприятно чувство изпълва сърцето, половин ден не бях на себе си, защото не може да се защитя, а дори и не ползвам „Фейсбук”, добави той.  \"На абитуриентите бих казал, че най –хубавото нещо, което могат да направят сега, е да живеят пълноценно, а не с бъдещето”, каза още Донев.  ", "date": "2018.06.06", "title": "Камен Донев гневен на „Фейсбук” и фалшивите новини: Не публикувам в социалните мрежи!  (ВИДЕО)"}
{"url": "http://epicenter.bg/article/Georgiy-Muradov--vitsepremier-na-Krim--Balgarite-tryabva-sami-da-reshat-kade-e-semeystvoto-im-/156106/2/0", "text": "Смятам за много важно България да осъзнае своя национален интерес и да покаже суверенитет на международната арена. Това каза Георгий Мурадов, вицепремиер на Република Крим и Постоянен представител на Република Крим при президента на Руската федерация, в интервю за Агенция „Фокус“.  „Българите сами трябва да решат къде е семейството им“, коментира той. „Българо-руските отношения са от много голяма важност за нас. Те са важни не само заради това, че България винаги е била приятелска страна за нас, те са важни, защото сме израснали от един общ корен“, каза Мурадов и отбеляза, че ни обединяват общата писменост, общите източнохристиянски корени и общата цивилизация.  „Спомням си с болка онези времена, когато България беше една много развита индустриална, икономически развита страна. Развитието беше в голяма степен свързано с нашето взаимодействие, с нашето сътрудничество. Съветският съюз, историческата Русия са помагали на българи да развиват различни отрасли. Тя никога не се е държала като партньор, който потиска другия си партньор. Спомням си, че България беше център на електронната индустрия на огромния 400-милионен пазар на многобройни страни от Източна Европа. Спомням си колко мощна беше автомобилната индустрия, машиностроенето, двигатели, мотокари, които се използваха от милиони предприятия. Спомням си българското корабостроене, химическа индустрия, мощна енергетика, произвеждане на битова техника, лека текстилна индустрия, фармацевтика, хранителна, консервена индустрия и много други.  Всичко това беше нашето общо достояние, от което се ползваха всички народи, смятали си за обединението, насочено на бъдещо развитие. При това не говоря за идеологическия строй, говоря за това, как са се развивали в исторически план нашите отношения“, каза още той.  ", "date": "2018.06.06", "title": "Георгий Мурадов, вицепремиер на Крим: Българите трябва сами да решат къде е семейството им "}
{"url": "http://epicenter.bg/article/Razkaz-na-mayka--Napusnahme-Norvegiya-sled-proverki-ot-sotsialnite-/156108/2/0", "text": "Още една майка от България разказа пред bTV, че е напуснала Норвегия след проверки от службата за закрила на детето в страната.  Стелияна Станкова заминава за Норвегия през 2012 г., след което взема цялото семейство със себе си. „След като дойдоха децата, мина около година, преди да започнат проблемите и проверките”, каза тя в предаването „Тази сутрин” по bTV.  „Първо се започна със сигнал в училище – имаше разговор с тях, без ние да знаем и без наше позволение. Било им е казано, че не трябва да споделят с родителите си”, разказа Стелияна.  „При първия сигнал директно ни извикаха и ни казаха: „Вие не сте добри родители”. Ние попитахме защо и какъв е проблемът. Те отговориха, че са получили сигнал от училището, че голямата ми дъщеря дава бял хляб на малкия син, като му маже филия с шоколад, когато иска. Там децата не си купуват храна, а си носят всеки ден”, допълни майката.  „Аз попитах какъв е проблемът с белия хляб. „Вие какво искате, на 18 г. да са диабетици или да са с наднормено тегло?”, каза психоложката при разговора”, каза още Стелияна.  „Малкият ми син беше претърпял инцидент в училище. Аз не съм видяла, той не ми е казал. Имал е синина и те казват: „Вие сте го ударили”. Трябваше да викаме него, да се оправдаваме и той да обяснява откъде му е синината – че негов съученик го е ударил”, подчерта майката.  По думите ѝ децата са питани как живеят у дома, биват ли тормозени, има ли някакъв проблем, употребяваме ли цигари и алкохол в къщата. „Децата казват: „Да, тати пие бира”. Започва се едно разследване в магазина – какво количество бира се купува. В работата питат дали някой е ходил пиян и дали е имал някакво неадекватно отношение”, каза още Стелияна Станкова.  Тя е категорична, че никога не би се върнала в Норвегия. „Не бих си подложила децата на този стрес, който изживяха те и ние”, подчерта тя.  От около десетина години норвежкото общество реагира срещу този проблем, каза преводачът Анюта Качева. По думите ѝ най-голямото обвинение средщу службата за закрила на детето в Норвегия е, че де факто работи пряко с полицията и върху нея не се упражнява никакъв контрол.  ", "date": "2018.06.06", "title": "Разказ на майка: Напуснахме Норвегия след проверки от социалните (ВИДЕО)"}
{"url": "http://epicenter.bg/article/Kabinetat--Ima-tsyalostno-reshenie-za-BDZh/156112/2/0", "text": "Намерено е цялостно решение за БДЖ и така няма да се наложи да се отпускат милиони левове помощ за железниците, стана ясно на днешното заседание на Министерския съвет, съобщи  bTV .   Така деветата точка в днешния дневен ред за заседанието на кабинета, която предвиждаше именно това, отпадна. Според планираната мярка финансово затруднената компания трябваше да получи възмездна помощ от 20 млн. лв.   Решението за БДЖ се състои в това да се изплати цялото задължение по облигационния заем и да се договорят отстъпки от кредиторите. Става дума за 103 млн. лв.   Най-вероятно ще бъде одобрен и търгът за 42 нови мотриси за подвижния състав на железниците, съобщи финансовият министър Владислав Горанов.   Той обаче ще настоява решението за търга да бъде взето от правителството в един ден с решението за концесията на летище София.   Концесията за летището ще бъде факт до 2 – 3 седмици, посочи Горанов.", "date": "2018.06.06", "title": "Кабинетът: Има цялостно решение за БДЖ"}
{"url": "http://epicenter.bg/article/Valeri-Simenov-ne-otstapva--Podava-signal-do-prokuraturata-za-nezakonno-stroitelstvo-v-Slanchev-bryag/156113/2/0", "text": "Вицепремиерът Валери Симеонов ще подаде днес сигнал в прокуратурата за незаконно строителство на плажа в Слънчев бряг. Той беше категоричен, че няма да се откаже от намерението си баровете, построени върху пясъка, да бъдат премахнати. Тези огромни съоръжения по никакъв начин не отговарят на изискванията на Закона за устройство на територията, каза още вицепремиерът пред БНТ. По думите му тези заведения нямат основи и са опасни за хората, защото в тях се събират до 4 000 души, а металните им конструкции нямат стабилна основа. \"Тук се разрешават едни територии в разрез със Закона за устройство на територията и наредбата на община Несебър. Вместо 15 кв. метра се разрешават 1500 кв. метра.\", каза Валери Симеонов. Заведенията, които са на пясъка, по Закона за устройството на Черноморското крайбрежие могат да бъдат само заведения за бързо обслужване, каза още вицепремиерът. \"Първи път сигнализирам за незаконни обекти. Втори път сигнализирам за едно друго много брутално нарушение на Министерството на туризма. Тези заведения, които са на пясъка, по закон могат да бъдат само четири вида: те могат да бъдат само заведения за бързо обслужване. Вижте какви разрешения им е издало Министерството на туризма - нощен бар! Защо? За да могат легитимно да работят през нощта. Всички тези удостоверения са дадени от Министерството на туризма в нарушение със закона. Затова нещо аз сезирам прокуратурата. Нека да се провери. Сега - виждам, че тука е подписът на Николина Ангелкова, но аз не вярвам все пак един министър да се подписал така. Тука трябва да си носи отговорност този, който е подготвил документите\", каза той. По думите му, друго сериозно нарушение, е изместеното течение на реката, което преди да бъде изместено, е преминавало през териториите на едно от заведенията.", "date": "2018.06.06", "title": "Валери Сименов не отстъпва! Подава сигнал до прокуратурата за незаконно строителство в Слънчев бряг"}
{"url": "http://epicenter.bg/article/Prof--Stanilov--Balgarskiyat-etnicheski-model-beshe-sazdaden-ot-balgarskiya-narod-/156115/2/0", "text": "\"Българският етнически модел не е измислен от г-н Доган, нито от ДПС, нито от други хора\", коментира Станислав Станилов от \"Обединени патриоти\" в отговор на декларация на ДПС срещу смяната на имена на местности в Старозагорско.  \"Българският етнически модел беше създаден от българския народ след Освобождението и, ако това не е вярно, в България няма да има турци, а то има и то твърде много\", каза Станилов.   След тези думи председателят на ДПС Мустафа Карадайъ напусна пленарната зала и вътре настана смут.  Станилов посочи, че има запазен един документ на нацисткия комисар в България, който е отговарял за изселването на евреите, и там е написано ясно - \"българите не разбират нашите идеи в България, те не могат да приемат, че могат да изгонят някого само заради религията му, заради езика му, заради културата му\". По думите му поради тази причина нацистите са отстъпили и сме спасили евреите - благодарение на българския етнически модел.  Колегите от ДПС като искат заедност, нека тя да бъде по българския закон, призова патриотът. \"Това е българска земя, ние сме българска нация и при нас има диаспори на различни етноси. За да живеем мирно, трябва да живеем по българския закон. Като говорим за демокрация, което значи народовластие, нека да се подчиним на това, което иска мнозинството от тази нация\", посочи той.  Станилов отбеляза, че смяната на имената на местности е по желание на мнозинството от общинските съветници в Стара Загора. Ние все още сме стопани на тази земя и тук трябва да става каквото кажем ние, българският народ, който управлява по демократичен начин българската държава, добави той.  Когато през 14-15 век османските турци завладяха с огън и меч Югоизточна Европа какви бяха топонимите и хидронимите в тези държави - те бяха гръцки, сръбски и български. Как станаха турски и сега не бива да бъдат сменяни, попита Станилов. Тук става дума за исторически процес, който не може да бъде отменен, сменен, надживян с обикновени лозунги, с обикновена философия, с обикновени аргументи, коментира той.  Йордан Цонев от ДПС го репликира, че правото на мнозинството на който и да е общински съвет да приема такива актове може да породи ответна реакция. Давате ли си сметка, че през тези 20 години има отказ от реваншизъм от една истински патриотична част от българското население, попита той.  Много добре си давам сметка за всичко, коментира Станислав Станилов. В общините, където турците имат мнозинство в общинския съвет, нищо не е сменено, посочи той и даде пример със селото, в което е израснал, където всичко било на турски език.", "date": "2018.06.06", "title": "Проф. Станилов: Българският етнически модел беше създаден от българския народ "}
{"url": "http://epicenter.bg/article/Atanas-Kostadinov--Tryabva-da-otpadne-moratoriumat-varhu-AETs--quot-Belene-quot-/156120/2/0", "text": "\"Трябва да отпадне мораториумът върху АЕЦ \"Белене\". Нужно е държавата да даде ясен знак, че иска този проект да има реален живот\". Това заяви народният представител от \"БСП за България\" и член на Комисията по енергетика в Народното събрание Атанас Костадинов по Нова телевизия.   По думите му е нужно към проекта да се отнесем институционално. \"Няма проект, през последните 10-12 години, в световен мащаб, в който държавата да няма отношение или участие\", обясни Атанас Костадинов.   Според него най-лошият вариант за страната ни е проектът АЕЦ \"Белене\" да не се реализира. \"Потреблението ще расте, затова ни е нужна базова мощност\", обясни още членът на Комисията по енергетика в Народното събрание.", "date": "2018.06.06", "title": "Атанас Костадинов: Трябва да отпадне мораториумът върху АЕЦ \"Белене\""}
{"url": "http://epicenter.bg/article/VMRO--Kak-v-Botevgrad-ne-dostigat-politsai--a-nad-1300-shte-pazyat-gey-parada--/156122/2/0", "text": "Очевидно има дисбаланс в силовото ведомство. Имаме двама избягали затворници, единият от които се укрива на няколко десетки километра от София, предния ден отново в Ботевград имаме брутално нападение над възрастен мъж, а в същото време МВР ще извади 1200-1300 полицаи на гей парада. Това каза на брифинг в парламента общинският съветник от ВМРО Карлос Контрера.  Очевидно нещата продължават по стария начин. Трябва да намерим баланса, заяви Контрера.  В Закона за митингите и манифестациите е казано, че ако има заплаха за обществения ред, се отказва разрешение за събитието. При положение, че миналата година е имало на терен над 1200 полицаи на терен, тази година се очаква да са над 1300, ако има данни за нарушаване на обществения ред, да излязат и да кажат, ако няма – също, и да съкратят броя на служителите на реда. Няма как да се съгласим толкова полицаи да пазят една групичка, особено като го насложим върху случаите в Ботевград, подчерта общинският съветник.    арлос Контрера изтъква, че съгласуването на провеждането на гей парада е допуснато при нарушаване на принципни положения на Закона за събранията, митингите и манифестациите, Закона за общинската собственост и Закона за МВР. Според него е недопустимо да се правят контролно-пропускателни пунктове, да се пречи на гражданите часове преди гей парада да преминават през парка.   Също така той посочва, че са недопустими практиките да се блокират цели улици и тротоари като зони за сигурност за едно де факто частно парти. Общинският съветник поставя остро и въпроса за охраната на парада от полицейските органи и сумата, която отново ще бъде платена с парите на данъкоплатците за разходите по пазенето на гей парада.   Представителят на ВМРО посочва, че не е нормално 1200-1300 полицаи да охраняват това мероприятие и да се харчат по над 160 000 лв. от бюджета на МВР. Именно в тази връзка в сигнала се изтъква, че има очевидно противоречие в действията на МВР. При толкова охраната от полицейски служители това означава, че има данни за заплаха за обществения ред.   В този случай МВР трябвало да ги предостави на Столична община и парадът или да се забрани, или да се премести на друго място, в друг ден и час. Ако не съществуват заплахи за сигурността и обществения ред съгласно чл. 12, ал. 1 и 2 от Закона за събранията, митингите и манифестациите, то не е нужно МВР да охранява това мероприятие или поне не с такъв интензитет.   Карлос Контрера упреква министъра на вътрешните работи, че за втора поредна година не взема отношение по темата и допуска явно нарушаване на закона, за да се угоди на организаторите на гей парада, които никога не са изявявали желание да си покрият разходите по охраната. Заместник-председателят на комисията по обществен ред и сигурност в СОС се възмущава, че се продължава с практиката служители на МВР да ходят по домовете на хората, които критикуват гей парада и да ги тормозят.   „Смятам, че МВР удобно се крие при всеки гей парад, отказва информация и същевременно с лека ръка праща кохорти полиция от половината държава да пазят това екзотично мероприятие, разбира се, с парите на българските данъкоплатци. Политическото ръководство на МВР трябва да отчете острата реакция на българското общество срещу Истанбулската конвенция – доказателство, че българите не приемат подобни постановки, в това число и провеждането на гей паради. Нещо повече, тихомълком съгласувайки гей парада, МВР върви и срещу Българската православна църква, и срещу другите вероизповедания, които ясно и категорично заклеймиха София прайд.   Ето защо поставяме пред вътрешния министър въпроса „или-или“. Или да даде данни, че има опасност за обществения ред и да забранят парада, или, ако твърди, че няма опасност, да не го охраняват. Просто е.“!", "date": "2018.06.06", "title": "ВМРО: Как в Ботевград не достигат полицаи, а над 1300 ще пазят гей парада? "}
{"url": "http://epicenter.bg/article/Saprugata-na-Tomislav-Donchev-skandalizira-s-antitsiganski-komentar/156124/2/0", "text": "Съпругата на вицепремиера Томислав Дончев Светлана скандализира социалните мрежи с антициганкски коментар, публикуван във „Фейсбук“. Тя написа:     Публикацията набързо е насъбрала много негативни коментари и е била докладвана като реч на омразата до администраторите на социалната мрежа. Постът е свален, а това е провокирало вицепремиерската съпруга да публикува втори пост.   Той гласи: \"Да блокирате публикацията ми бе лесен ход, действие на слаби и страхливи хора. Не ме страх от вас. Няма да ме накарате да мисля различно, да се изразявам свободно и да споделям, това, което мисля. Нахъсвайте се помежду си колкото искате. Изпращайте ми анонимните си гнусни извратени пожелания. Не ме трогвате. Само ме карате да си мисля, че вярата в интеграцията е илюзия, с която съм живяла дълги години.\"   Почти всички мнения под публикацията на Светлана Дончева са, че думите ѝ са срамни и че, ако живеехме в северноевропейска държава, тя би била пратена на психотерапия и уволнена. Други пък обясняват на симпатичната дама, че дори да е ксенофоб или расист, като съпруга на министър е добре да се въздържа от подобни изказвания, чисто имиджово.   Не липсват и откровено присмехулни мнения: \"Еми, либерално семейство - съпругът проевропеец, съпругата - расистка.\"   По-късно Светлана Дончева публикува нов пост във фейсбук, който е нещо средно между извинение, обяснение и оправдание на нейните публикации.   Симпатичната дама скандализира мнозина с публикацията си \"Морковите за циганите са на свършване, време е за тоягата!\", която бе свалена след сигнали на голям брой потребители, че съдържа реч на омразата.     \"Морковът и тоягата\" е метафора, която се използва в политиката, икономиката и бизнеса и изразява процес на стимулиране и наказание в зависимост дали спазваш дадени правила или не. Не съм забелязала някоя държава, служител или предприятие да са се засегнали от подобно сравнение. Къде видяхте омраза, расизъм и ксенофобия не знам. Да, вярно е, че публикацията ми засяга определена етническа група, за което се извинявам. Грешка беше, че ви сложих под общ знаменател. Не всички цигани са престъпници, както и не всички българи са честни и почтени граждани.   \"Тоягата\", за която толкова много се вълнувате в моята публикация е израз на моето дълбоко убеждение, че към ромската общност трябва да се прилагат не само стимули, но и наказания, така както същото се прилага и за българите, когато нарушават правилата. Къде видяхте расизъм в изказаното мое мнение? Напротив! Аз искам равноправие, но не само в правата, но и в задълженията.   Вие, ромите, сте тези, които държите да се отличавате и към вас да се отнасяме специално, внимателно и деликатно. Ако считате, че сте равни, а аз вярвам, че сте такива, защо за вас има специални програми за интеграция? Ако всичко с вас е ОК, защо дъжавата, ЕС и много американски фондации наливат милиони долари и евро за да се интегрирате и вие все не сте интегрирани или поне много малка част от вас?   Защо няма такива програми за евреи, арменци или руснаци? Този диалог може да продължи безкрайно, но аз не желая да го водя, защото очевидно няма смисъл. Има смисъл в спазването на законите и на обществените правила. А тези, които са се почувствали засегнати, моля за извинение!   И още нещо. Това, че съм обвързана семейно с един от вицепремиерите на България не означава, че трябва да си запуша устата и да нямам право на свободно изразяване на това, което мисля. Аз съм независима личност и нямам никакво намерение да спазвам някакъв измислен остарял и ненужен етикет.  ", "date": "2018.06.06", "title": "Съпругата на Томислав Дончев скандализира с антицигански коментар"}
{"url": "http://epicenter.bg/article/Andzhelina-Dzholi-otpraznuva-43-ya-si-rozhden-den-v-uveselitelen-park--Snimki-/156135/10/100", "text": "Холивудската звезда   е отпразнувала 43-ия си рожден ден в увеселителен парк заедно с децата си, съобщи Контактмюзик, цитиран от Дарик. В празничния ден  се е забавлявала в парка Торп в Съри, Великобритания, с шестте си деца Мадокс, Пакс, Захара, Шайло и близнаците Нокс и Вивиен. По думите на очевидци Анджелина Джоли е изглеждала \"истински щастлива\". \r\n \r\n \r\n \r\n", "date": "2018.06.06", "title": "Анджелина Джоли отпразнува 43-я си рожден ден в увеселителен парк (Снимки)"}
{"url": "http://epicenter.bg/article/Dzhordzh-i-Amal-Kluni-obikoliha-Sardiniya-s-mototsiklet/156141/10/100", "text": "  Джордж и Амал Клуни бяха заснети да обикалят Сардиния с мотоциклет.   Актьорът и невероятната му половинка оставиха за малко близнаците си - Ела и Александър, и се отдадоха на кратко романтично пътуване.   Джордж караше мотора, облечен с бяла блузка с якичка и сини дънки, а Амал бе в стилно ежедневно облекло с бял топ без ръкави и пола с разноцветен принт. Двамата носеха и еднакви каски за мотор, както и слънчеви очила.   Днес Ела и Александър празнуват своя първи рожден ден. 57-годишният актьор и 40-годишната адвокатка по човешки права обаче държат децата си далеч от хорските погледи, пише Дир.бг", "date": "2018.06.06", "title": "Джордж и Амал Клуни обиколиха Сардиния с мотоциклет"}
{"url": "http://epicenter.bg/article/Premierat-vrachi-na-Nikolay-Mladzhov-golyamata-nagrada-na-KRIB/156142/10/0", "text": "Премиерът Бойко Борисов, който за четвърта година е патрон на бала на Конфедерацията на работодателите и индустриалците в България (КРИБ), лично връчи голямата награда на Николай Младжов, собственик на Зет и Ем Прайвит Ко, на бляскава церемония, събрала бизнес елита на държавата.   Призът, който министър-председателят поднесе на Николай Младжов, е голямото отличие в категория \"Качество\" на годишните награди на КРИБ. \"Пожелавам заедно да водим държавата към по-добри времена\", обърна се премиерът към присъстващите на грандиозния бал, на който присъстваха министрите Лиляна Павлова, Николай Нанков, Владислав Горанов, Николина Ангелкова, Кирил Ананиев, Красимир Вълчев, ръководители и представители на държавни институции, политици, собственици и управители на големи корпорации.   \"Тази награда има изключителна стойност - и връчена лично от министър-председателя, е още по-стойностна\", каза от сцената Николай Младжов.   \"Работата с два толкова различни концерна - Тисен Груп в Германия и Хитачи в далечна Япония, е изключително предизвикателство за нас. Благодаря на всички партньори, най-вече в областта на минодобива, които ни се довериха и повече от 25 години работят с нас и с нашата техника 24 часа в денонощието.   Благодарен съм на всички фирми, които избраха немското и японското качество. От служителите ни се изискват страхотни качества, непрекъсната мисловна дейност, за което им благодаря\", каза още бизнесменът и уточни, че според японския бизнес етикет изказването на благодарности към служителите не е разрешено.   Въпреки това той благодари още веднъж на служителите си и сподели, че се надява и догодина Зет и Ем Прайвит Ко да получи висока награда.", "date": "2018.06.06", "title": "Премиерът връчи на Николай Младжов голямата награда на КРИБ"}
{"url": "http://epicenter.bg/article/Tita-za-gadzheto-si--Hubav-sam-si-go-izbrala-/156155/10/100", "text": "Тийнсензацията, която тази година завърши училище, разказа в ефира на bTV, че си е поплакала на бала си.   Тита осъзнала, че вече няма да може да вижда със съучениците си, както е било досега. Въпреки че през последните две години тя е била частна ученичка, е успявала да се вижда с приятелите си, когато се е прибирала за изпитите.   , разкри Тита.   На бала ѝ до певицата е бил и приятелят ѝ - Виктор, с когото се познават от четири години. Скоро след това обаче той заминава за чужбина, след като се връща в Силистра, Тита трябвало да се премести в София.   , коментира тя с усмивка приятеля си.   Тита каза още, че харесва и себе си по начина, по който изглежда и не си е правила никакви корекции. Въпреки спекулациите, че има силикон в бюста, тя напълно отрече и допълни, че няма нищо против момичетата да се подлагат на корекции, ако не се харесват.", "date": "2018.06.06", "title": "Тита за гаджето си: Хубав съм си го избрала!"}
{"url": "http://epicenter.bg/article/Ofitsialno--Hero-s-ostavka--Paulo-Autori-poe-vlastta-v-Ludogorets-/156109/8/0", "text": "Изпълнителният директор на Лудогорец Ангел Петричев обяви, че Димитър Димитров-Херо е подал оставка като треньор на седемкратните шампиони. Целата спортно-техническа власт преминава в ръцете на Пауло Аутори, предаде БЛИЦ.  61-годишният бразилец трябваше да бъде само главен мениджър и да отговаря за спортно-техническите въпроси в целия клуб, включително и школата. След изразеното желание за напускане от страна на Херо, Аутори ще се заеме и с ръководството на първия отбор.  „В желанието си да продължи своето развитие, Лудогорец привлече Пауло Аутори, който е легендарно име в треньорската професия в Бразилия, а и цял свят. Той имаше разбирателство със собствениците да стане генерален мениджър на клуба и да отговоря за всички спортно-технически въпроси в Лудогорец, включително и за школата. Треньорът Димитър Димитров днес подаде оставка. За момента това е само формално, тъй като документално още нищо не е оформено. В тази връзка с ръководството на първия отбор се заема Аутори“, обяви Петричев на специална пресконференция.  ", "date": "2018.06.06", "title": "Официално: Херо с оставка, Пауло Аутори пое властта в Лудогорец "}
{"url": "http://epicenter.bg/article/Ronaldo-propusna-parviya-rozhden-den-na-bliznatsite-si-zaradi-Svetovnoto-parvenstvo/156146/8/16", "text": "Приятелката на Кристиано Роналдо сподели сладки снимки от първия рожден ден на близнаците му от сурогатна майка - Ева и Матео. Нападателят на шампиона \"Реал Мадрид\" не успя да присъства на детското парти, тъй като се готви за световното първенство по футбол. , написа Джордина Родригес и благодари на всички роднини и приятели, които са споделили с нея празника.   На партито бебетата Ева и Матео носеха шапчици с цифрата \"1\". Шестмесечната Алана Мартина, която е единственото общо биологично дете на Джорджина и Кристиано, също изглеждаше много сладка в бяла рокличка.   Партито бе навън с декорация от розови и сини балони. За децата имаше сандвичи, хотдози и други лакомства, сервирани върху хартиени чинии, украсени с картини на футболни топки.   Източник: Дир.бг  ", "date": "2018.06.06", "title": "Роналдо пропусна първия рожден ден на близнаците си заради Световното първенство"}
{"url": "http://epicenter.bg/article/V--quot-Pryaka-liniya-quot--utre-grazhdanite-pitat-Putin-za-tsenata-na-benzina/156088/7/0", "text": "  Според вестника гражданите питат най-често за цените на бензина, поскъпнал неотдавна в Русия, обмисляното повишаване на пенсионната възраст и шансовете федерацията да стане една от петте водещи световни икономики. В разговор с инвеститори по време на състоялия се наскоро Петербургски международен икономически форум Путин заяви, че Русия може скоро да се нареди сред най-големите икономики в света по брутен вътрешен продукт БВП според паритета на покупателната способност.   \"Пряката линия\", традиционно излъчвана от 2001 г., е програма, в която Путин отговаря на въпроси на гражданите, задавани по телефона, чрез текстови и видеосъобщения, чрез уебсайт, мобилни приложения и социални мрежи. Досега Владимир Путин е отговарял по този начин 15 пъти на въпроси на своите съграждани - 11 пъти като президент и 4 пъти като премиер.   Никога не се знае предварително колко ще продължи пряката линия - рекордът отпреди 5 години е 4 часа и 47 минути. Кремъл не разкри подробности за предстоящото предаване, но президентският прессекретар Дмитрий Песков спомена, че се очакват нововъведения - и технологични, и съдържателни, посочва изданието.   Според източник на \"Известия\" предстоят преки включвания от 4 региона в Русия.   ще поддържа конферентна връзка с министри и губернатори, по-специално заради възможността да им дава оперативни нареждания. Медиите цитираха източници, според които на регионалните лидери е наредено да си бъдат по местата и внимателно да следят ефира.   Всекидневникът откроява по-специално проблема с жителите на руския остров Сахалин, масово пратили до местните власти молби да построят мост до континента. Без него доставките поскъпват, вдигайки цените на храните в островния регион. А на фериботите не може да се разчита постоянно заради непредсказуемите метеорологични условия.   В статията се припомня впрочем как Путин разпореди след \"Пряка линия\" да бъде затворено \"до месец\" вонящо бунище край Москва. Проблемите с полигона обаче се решават и до ден-днешен, допълва \"Известия\".", "date": "2018.06.06", "title": "В \"Пряка линия\" утре гражданите питат Путин за цената на бензина"}
{"url": "http://epicenter.bg/article/Yordanskiyat-kral-otmenya-sporen-danachen-zakon--predizvikal-masovi-protesti/156092/7/0", "text": "Йорданският крал отменя спорен данъчен закон, предизвикал масови протести, предава AFP ,  цитира „Фокус“ .   Срещу спорния закон, подкрепен от Международния валутен фонд (МВФ) повече от седмица протестират профсъюзите и заплашват с обща стачка в сряда. Те са недоволни от монетарните мерки, подкрепени от МВФ, довели до ръст на цените.   Йорданският премиер Хани Мулки подаде оставка в понеделник, за да успокои протестиращите, но напускането му и оттеглянето на закона не изглежда да намаляват напрежението. Профсъюзите заявиха, че отмяната на закона е положителна стъпка, но не се отказват от планираната обща стачка. Много протестиращи заявяват, че искат повече от оставката на Мулки.   „Ние искаме нови хора, които наистина да се захванат с реформите, ние не искаме политици от същите кръгове, които искат да решават само проблемите на МВФ, крадейки пари от джобовете на хората“, каза протестиращ мъж пред агенцията.", "date": "2018.06.06", "title": "Йорданският крал отменя спорен данъчен закон, предизвикал масови протести"}
{"url": "http://epicenter.bg/article/V-Gartsiya-otnovo-izlizat-na-protest-za-imeto-na-Makedoniya/156093/7/0", "text": "В Гърция днес ще се проведат демонстрации заради преговорите между Атина и Скопие за името на Република Македония, съобщи БНТ.   Планирани са 13 паралелни демонстрации в различни градове. Протест ще има и в Пела - родното място на Александър Велики. Организаторите призовават всяко споразумение да бъде подложено на референдум.   Настояват думата \"Македония\" да не бъде включвана в името на страната под каквато и да било форма. Това искане изключва вариантите, за които се твърди, че в момента Атина и Скопие преговарят - Нова Македония или Северна Македония.     В същото време Министерството на външните работи на Македония отправи предупреждение към гражданите, планиращи пътуване в Гърция, да избягват местата на провеждане на протестите за „защита на гръцкия характер на Македония“, които ще се проведат в редица градове в страната във вечерните часове на сряда, заради възможни ескалации, предава информационната агенция „Макфакс“, цитирана от „Фокус“.   Македонците са призовани да се въздържат от всякакви реакции, които биха имали отрицателни последици за тяхната безопасност.   „Информират се гражданите на Република Македония, които на 6 юни ще бъдат или планират да пътуват до Гърция, че гръцката организация „Комитет за борба за гръцкия характер на Македония\" обяви протести в четиринайсет големи града в Северна Гърция срещу използването на думата „Македония\", които ще се състоят в същия ден от 19.30 часа\", се казва в изявлението на македонското външно министерство.   До сега желание да участват в националните протести са изявили: Пела, Кавала, Драма, Серес, Килкис, Поликастро, Лагадас, Неа Мудания, Едеса, Флорина, Кастория, Птолемаида, Катерини, Верия, Лариса, Тива, Янина, Родос, Хания, Корфу и Халкида.   Междувременно, няколко кмета на градове в гръцката област Македония изразиха категоричната си подкрепа за протестите „Македония значи Гърция“. Няколко общински съвета също са взели решение да подкрепят инициативата. Митрополитите от областта също са изразили подкрепата си за комитета.   Вече са резервирани десетки автобуси за транспортирането на участници от селата и по-малките градове до по-големите населени места, където ще има митинги.", "date": "2018.06.06", "title": "В Гърция отново излизат на протест за името на Македония"}
{"url": "http://epicenter.bg/article/Feysbuk-prizna--che-e-spodelyala-potrebitelski-danni-s-chetiri-vodeshti-kitayski-tehnologichni-kompanii/156101/7/0", "text": "Водещата социална интернет медия \"Фейсбук\" обяви във вторник вечерта, че е имала партньорски отношения с най-малко четири китайски технологични компании, включително с Huawei Technologies Co., която е производител на телекомуникационно оборудване и която властите в САЩ определят като потенциален инструмент за държавно спонсориран шпионаж, предаде \"Уолстрийт джърнъл\", цитира БНР.   Говорител на \"Фейсбук\" съобщи, че четирите партньорства са сред 60-те фирми, с които компанията е започнала да работи съвместно през 2007-а година, за да могат тези фирми да възпроизвеждат услугите на социалната интернет медия на техните технологични устройства. Към вторник обаче повече от половината от тези партньорства са били преустановени, допълни говорителят.   Социалната медийна компания също така обяви, че планира да прекрати партньорството си за споделяне на данни с Huawei до края на настоящата седмица. Според \"Уолстрийт джърнъл\" обаче не е ясно кога \"Фейсбук\" ще прекрати партньорството с другите три китайски компании: Lenovo Group Ltd. (най-големия производител на персонални компютри в света), Oppo Electronics Corp. (производител на смартфони) и с китайския електронен конгломерат TCL.   Представители на \"Фейсбук\" защитиха решението да работят с Huawei и посочиха, че никакви лични данни, принадлежащи на потребители на социалната медия, не са били запазвани на сървърите на Huawei.   Новият скандал с \"Фейсбук\" избухна, след като по-рано във вторник вестник New York Times съобщи, че компанията има споразумения за обмен на лични данни с най-малко четири китайски технологични компании, включително с Huawei, която американските разузнавателни агенции определят като заплаха за националната сигурността. Споразуменията са позволявали на Huawei, Lenovo, Oppo и TCL да получават подробна информация за потребителите на устройствата и за техните приятели, съобщи американското издание и допълни, че самите договорености датират от 2010-а година.   Преди време американските разузнавателни агенции предупредиха, че компанията Huawei има тесни връзки с китайското правителство. В началото на настоящата седмица пък New York Times съобщи, че \"Фейсбук\" има подобни споразумения за споделяне на данни с повече от 60 компании, включително с американските Apple Inc. и Amazon.com Inc.  ", "date": "2018.06.06", "title": "\"Фейсбук\" призна, че е споделяла потребителски данни с 4 водещи китайски технологични компании"}
{"url": "http://epicenter.bg/article/Putin-razkaza-kak-s-kitayskiya-prezident-pili-vodka-i-zamezvali-sas-salam-/156116/7/0", "text": "Председателят Си Цзинпин навярно е единственият световен лидер, с когото съм отбелязвал рождения си ден. Това заяви руският президент Владимир Путин в интервю за президента на Медийната корпорация на Китай Шен Хайсюн в навечерието на своята визита в КНР, която ще бъде на 8-10 юни. Интервюто е публикувано на сайта на корпорацията.  \"Навярно председателят Си Цзинпин е единственият световен лидер, с когото съм отбелязвал рождения си ден. Дотогава никога не се беше случвало отношенията с някой от колегите ми и работният ми график да позволяват това. А ето че с председателя Си Цзинпин го направихме. И освен това (вече съм говорил по този въпрос, така че тук няма тайни) го направихме съвсем простичко. Няма да крия, пихме по чашка водка, просто нарязахме някакъв салам\", казва Путин.  \"Председателят Си Цзинпин е много достъпен и в чисто човешки план сърдечен човек. Но в същото време е много надежден партньор. Когато се договаряме за нещо и двамата знаем, че ще направим всичко възможно да го изпълним. Той е добър аналитик и с него е интересно да се обсъждат и световните, и икономическите проблеми. Така че за мен той е много комфортен партньор, добър и надежден приятел\", подчертава Путин.  \"Инициативата \"Един пояс - един път\" е много полезна, важна и перспективна. При това те се съчетава и с нашите усилия за изграждането на Евразийски икономически съюз. Идеята на председателя Си Цзинпин има по-глобален характер, та е насочена към това да се развива сътрудничеството с всички страни и конитненти. Струва ми се, че всичко се съчетава добре и може да донесе добри резултати\", казва още руският президент.  Санкциите и ограниченията на Запада не ни учудват, не ни плашат и никога няма да ни накарат да се откажем от самостоятелния, суверенен път на развитие, казва още Путин.  \"Смятам, че здравият разум ще надделее и всички незаконни решения, които са вредни за развитието на световната икономика постепенно ще отпаднат и ние ще нормализираме отношенията си с всички партньори, включително и САЩ, и другите страни, които тръгнаха след тях и налагат тези санкции. Тези, които тръгнаха след САЩ, сами вече страдат от тези ограничения. Казвам го без ирония и злорадство, но всичко говори за това, че такива средства не могат да бъдат универсални и рано или късно ще стане ясно, че те са вредни за всички\", подчертава руският лидер.  \"Позициите на Русия и Китай за Корейския полуостров по-скоро напълно съвпадат. Ние излязохме като инициатори на т.нар. \"пътна карта\" за урегулиране на ситуацията на Корейския полуостров. Китайската народна република в последно време направи изключително много за резведряването на отношенията в региона. Ние по всякакъвм начин ще подкрепяме това. Виждаме, че севернокорейското ръководство се реши, честно казано - неочаквано за мен, на безпрецедентни стъпки за снемане на напрежението. Те искат гаранции. Какви ще бъдат те и как ще бъдат реализирани е трудно да се каже сега, но пътят е правилен - към снемане на напрежението и в крайна сметка ядрено разоръжаване. И искрено се надявам, че това мъжествено и смело решение на президента на САЩ Доналд Тръмп - да отиде на пряк контакт с лидера на Северна Корея Ким Чен-ун, ще доведе до тази среща и всички ние очакваме от нея положителни резултати\", уверен е руският президент.    - Основната ни задача е да организираме достойно този шампионат. Да направи така, че той да стане празник за милионите любители на футбола по целия свят. Що се отнася до националния ни отбор, длъжен съм да констатирам - за съжаление, той не е показвал високи резултати в последно време. Но ние много се надяваме, всички привърженици и любители на футбола, че \"Сборная\" играе достойно, ще покаже съвременен, интересен, красив футол и ще се бори докрай.  - Много труден въпрос. Има много претенденти. Това са латиноамериканските отбори - Аржентина и Бразилия. Знаем, че на предишниет световни щампионати блестящо игра и Германия, много добро качество на играта, много красим футбол демонстрира и Испания. Вероятно ще има и други претенденти, но ще победи най-силният.  - Да, разбира се. И като държавен глава на страната-домакин аз съм длъжен да присъствам на откриването и на закриването. Ще прегледам графика си. Ако е възможно, може би ще присъствам и на кякои от мачовете.  - Има футболисти, които смятам, че са изключителни. Сред руските, съветските, това е Лев Яшин, сред чуждестранните – Пеле. Е, и Марадона много ми харесва.  - Всеки ден отделям за спорт около 2-2,5 часа. Занимавам се в залата, плувам, понякога излизам на татамито, ако има спаринг-партньори. И не толкова често, колкото ми се иска, играя хокей. Всъщност играя е силно казано, но се опитвам да играя хокей.    - Работил съм в разузнаването на Съветския съюз, външното разузнаване, така че вече имам професия. Но аз съм завършил юридическия факултет на Петербургския държавен университет, така че по принцип бих могъл да работя като юрист, адвокат.   ", "date": "2018.06.06", "title": "Путин разказа как с китайския президент пили водка и замезвали със салам "}
{"url": "http://epicenter.bg/article/ES-se-gotvi-da-izprashta-bezhantsite-v-nezhelani-ot-tyah-darzhavi-/156119/7/0", "text": "Кандидатите за убежище в страните от ЕС, чиито молби са отхвърлени, ще бъдат настанявани в лагери, намиращи на места, които \"не са в списъка с желаните дестинации от мигрантите\", обяви датският премиер Ларс Льоке Расмусен, цитиран от електронното издание \"ИЮ Обзървър\".   Той изрази надежда новата система за предоставяне на убежище да влезе в сила догодина. Расмусен отказа да разкрие повече подробности, а само каза, че няколко европейски страни обсъждат този план. По думите му такава мярка би имала \"огромен превантивен ефект\". Пилотният проект ще бъде представен до края на тази година, добави датският премиер.  Междувременно министрите на вътрешните работи от ЕС обсъждаха вчера в Люксембург българското предложение за реформа на Дъблинския регламент. То предвижда ангажиментите на страните членки към бежанците да се определят на базата на БВП и населението им. Всяка от страните ще трябва да приема бежанци, но ако не иска или не може, може да замени ангажимента си срещу финансова или експертна помощ, съобщи \"ИЮ Обзървър\". България иска да бъдат \"облекчени от тежестта държавите, които са на първа линия\", както и да се \"ограничат вторичните движения\" на търсещите убежище, които пристигат в една страна от ЕС и оттам се насочват към друга. Страните от ЕС обаче засега са далече от постигането на компромис, въпреки че крайният срок за взимането на решение за реформата на правилата за убежище е до края на юни. \"Текущото състояние на преговорите не е приемливо... Не сме готови да приемем плана\", каза Стефан Майер, висш служител на германското министерство на вътрешните работи, цитиран от БГНЕС.   Според него Италия, южните и източноевропейските страни също са критикували части от плана. Министърът на миграцията на Швеция Хелене Фрицон каза, че шансовете за компромис са намалели, след като десницата спечели изборите в Италия и Словения. ", "date": "2018.06.06", "title": "ЕС се готви да изпраща бежанците в нежелани от тях държави "}
{"url": "http://epicenter.bg/article/Holandskiyat-premier-grabna-mopa-i-pochisti-sam-razlyatoto-si-kafe--VIDEO-/156123/7/0", "text": "  Холандският премиер Марк Рюте почисти сам разлятото си кафе и си спечели множество похвали.   Случката, заснета от холандски репортер, е от 4 юни и е станала на влизане в холандския парламент, съобщи  bTV .   След като чашата му пада на скенера на входа и кафето се разлива, Рюте грабва моп и започва сам да чисти бъркотията.   Холандският премиер получава и аплодисменти за добре свършената работа от почистващия персонал в сградата.   Постъпката на Рюте доведе до много одобрителни коментари в „Туитър”. „Това се казва лидерство. Той ходи на работа с велосипед, без бодигардове и сам чисти бъркотията си”, пише един от потребителите.  ", "date": "2018.06.06", "title": "Холандският премиер грабна мопа и почисти сам разлятото си кафе (ВИДЕО)"}
{"url": "http://epicenter.bg/article/19-evrotsenta-za-minuta-shte-struvat-mezhdunarodnite-obazhdaniya-v-ES/156137/7/0", "text": "Европейският парламент и националните правителства постигнаха политическо споразумение да наложат горна граница на цената на телефонните разговори между две държави членки.  Международните обаждания няма да струват повече от 19 евроцента на минута, като това обхваща и текстовите съобщения.  Идеята е част от новия Кодекс за електронните комуникации – предложение за директива, което трябва да замени настоящата нормативна рамка на ЕС за далекосъобщенията. Този набор от мерки е част от по-големия пакет за свързаността, предложен от Европейската комисия през септември 2016 г. Неговата цел е да направи възможно пълноценното участие на гражданите и предприятията от ЕС в цифровата икономика.  През 2017 г. след години на оспорвани преговори и съпротива от телекомите таксите за роуминг отпаднаха в ЕС, което даде на пътуващите граждани възможност да говорят в чужбина на същите цени, на каквито и у дома си. Новият Кодекс за електронните съобщения предвижда:  -да се засили разгръщането на 5G мрежи, като се гарантира наличието на 5G радиочестотен спектър до края на 2020 г. в ЕС и се предостави на операторите предвидимост от поне 20 години по отношение на лицензите  -улесняване въвеждането на нови фиксирани мрежи с много високи капацитети чрез по-предвидими правила за съвместно инвестиране, насърчаване на споделянето на риска при разполагането на мрежи, насърчаване на устойчива конкуренция в полза на потребителите. Новите правила ще осигурят и по-тясно сътрудничество между комисията и органа на европейските регулатори в областта на електронните съобщения (БЕРЕК) при надзора на новите мерки  -ползи и защита на потребителите, независимо от това дали комуникират чрез традиционни разговори и SMS-и или чрез Skype,WhatsApp и т.н. Цената на международните разговори в рамките на ЕС не трябва да надвишава 19 цента на минута, като същевременно се гарантира ненарушаване на конкуренцията, иновациите и инвестициите.  Очакваният резултат е бързото и повсеместно въвеждане на мрежи от следващо поколение, като например оптични линии до домашни абонати и широколентови мобилни технологии (5G). Тази засилена свързаност би могла да улесни и създаването на нови стопански дейности и бизнес модели и по този начин да се превърне в твърде важен двигател на растежа.", "date": "2018.06.06", "title": "19 евроцента за минута ще струват международните обаждания в ЕС"}
{"url": "http://epicenter.bg/article/SASht--Gartsiya-e-stozher-na-stabilnostta-v-Iztochnoto-Sredizemnomorie-i-Zapadnite-Balkani-/156144/7/0", "text": "Вашингтон култивира Гърция като „стожер на стабилността в Източното Средиземноморие и Западните Балкани“, заяви помощник-държавният секретар на САЩ за Европа и Евразия Уес Мичъл в реч пред Heritage Foundation във Вашингтон. В нея той описа основните насоки на американската стратегия в Европа, пише електронното издание на гръцкия вестник Kathimerini, цитирано от Агенция \"Фокус\".  Както пише изданието, Мичъл също е изразил незадоволството на Вашингтон от риториката на Турция и политиката й спрямо съседните страни, които са близки приятели и съюзници на САЩ.  Според неговите думи, САЩ в момента работят, за да установят по-сериозно и дългосрочно стратегическо присъствие в района на Източното Средиземноморие и в този контекст Вашингтон гледа на Кипър като на „уязвима държава, която се нуждае от по-голямо внимание от Запада, докато продължава процеса към двузонова и двународна федерация“.  Според цитата на „Катимерини“, Мичъл е подчертал важната роля на трансатлантическото партньорство за запазването на мира, реда и просперитета, който САЩ и Европа са създали след Втората световна война. Дипломатът смята, че разработването на енергийните ресурси в Източното Средиземноморие е „решаващо за енергийната диверсификация на Европа, в момент, в който традиционните северни европейски находища са почти изтощени“  Що се отнася до Турция, както пише гръцкият вестник, помощник-държавният секретар е отбелязал, че „САЩ не могат да си мълчат, когато турските лидери отнемат демократичните права на хората и отменят върховенството на закона, говорят срещу Израел и използват риторика или преследват политики, които изнервят съседите на Анкара и близки приятели и съюзници на САЩ“.  В тази връзка, той е обяснил, че Турция не се е отказала от придобиването на руски системи за ПВО/ПРО С-400 и това ще повлияе на участието й в програмите за военно сътрудничество със САЩ, включително производството и продажбата на изтребители F-35.  ", "date": "2018.06.06", "title": "САЩ: Гърция е стожер на стабилността в Източното Средиземноморие и Западните Балкани "}
{"url": "http://epicenter.bg/article/NATO-shte-pazi-Makedoniya-ot-ruska-agresiya/156148/7/0", "text": "НАТО ще прави всичко възможно, за да пазим Македония от руска агресия, каза посланикът на САЩ в Северноатлантическия пакт Кей Бейли Хътчинсън, предаде РИА Новости.   Американският дипломат даде гаранции на балканската страна, че въпреки нерешения спор за името Македония между Атина и Скопие, Алиансът ще пази суверинитета на бившата югославска република, която очаква да получи дата за начало на преговори за пълноправно членство в организацията през юли. \"Дори проблемът с името Македония не бъде решен до юли, това няма да ни попречи да браним тази държава от зловредното влияние на Русия, независимо дали Москва ще води хибридна война или каквато и да е била друга агресивна дейност\", каза Хътчинсън.   Гърция и Македония започнаха в началото на 2018 г. инициативи за решаването на спора за името на балканската страна, започнал с отделянето на републиката от Белград през 1991 г. Атина не признава името на северозападната си съседка, защото в Гърция има провинция Македония. Заради блокадата държавата със столица Скопие фигурира в международни организации като Бивша югославска република Македония (БЮРМ).", "date": "2018.06.06", "title": "НАТО ще пази Македония от руска агресия"}
{"url": "http://epicenter.bg/article/Amerikanka--rusnak-i-germanets-poeha-kam-Mezhdunarodnata-kosmicheska-stantsiya/156149/7/0", "text": "\r\n Новият екипаж пое към Международната космическа станция с руския кораб „Союз“ EМEС-09. Той беше изстрелян преди няколко часа от космодрума Байконур в Казахстан, предаде БНТ. \r\n \r\n \r\n \r\n \r\n \r\n За първи път на борда на орбиталната станция ще се качат астронавката на НАСА Серина Анън Ченсълър - лекар и инженер, заедно с космонавта от Роскосмос Сергей Прокопиев - инженер и бивш военен пилот. С тях е астронавтът от Европейската космическа агенция германеца Александър Херст - геофизик и вулканолог. \r\n   \r\n Скачването със станцията е предвидено за 8 юни. Тримата ще останат на борда ѝ шест месеца. Трябва да извършат изследвания и експерименти, скачвания с руски и американски кораб и излизане в открития космос. \r\n   \r\n \r\n", "date": "2018.06.06", "title": "Американка, руснак и германец поеха към Международната космическа станция"}
{"url": "http://epicenter.bg/article/Viena-vliza-v-rolyata-na-posrednik-mezhdu-Moskva-i-ES-/156150/7/0", "text": "Виена се ангажира да бъде ефективен посредник между ЕС и Русия. По време на председателството на Съвета на ЕС Австрия ще работи за укрепване на диалога между Брюксел и Москва. Това е записано в програмата на австрийското председателство, което ще продължи от 1 юли до 31 декември т.г.  Президентът на Русия Владимир Путин, който беше на посещение в Австрия, съобщи, че е уведомил канцлера Себастиан Курц за начините за излизане от кризата в Източна Украйна, предаде ТАСС, цитирана от \"Гласове\".  На общата им пресконференция Путин подчерта, че Русия и Австрия са за пълно спазване на т.нар. Мински споразумения от всички страни по него.  Курц изрази надежда, че при постепенно изпълняване на тези споразумения е възможно \"стъпка по стъпка\" да бъдат отменяни санкциите срещу юридически и физически лица от Русия.  Австрийският канцлер отбеляза, че в качеството си на \"супердържава\" Русия не само играе голяма роля в кризи като тези в Сирия и Украйна, но и носи голяма отговорност. \"Надяваме се и очакваме Русия да допринесе за това хората там да могат да живеят, както желаят, а именно в мир\", каза Курц.  \"Ние продължихме сътрудничеството дори в трудни периоди. Да напредваме заедно е по-добре, отколкото да сме един срещу друг\", каза Курц. Той уточни, че Австрия, която ще бъде ротационен председател на Европейския съвет от 1 юли, \"със сигурност ще подкрепя решенията на ЕС, включително санкциите\" срещу Русия.  \"Санкциите са вредни и за тези, които ги инициират, и за тези, срещу когото са насочени. Струва ми се, че всички са заинтересувани от отмяната им. Ние също. Прекрасно разбираме и си даваме сметка, че за всяка страна от ЕС поотделно е сложно да говори за това, но всичко, което става в тази сфера, не ни пречи да развиваме отношенията си с Австрия\", каза Путин след серща с австрийския президент Александър ван Белен.  От разговорите стана ясно, че Австрия подкрепя плановете на Русия за увеличаване на доставките на газ за Европа, включително чрез проекта \"Северен поток-2\".  Руският президент отправи съвет към Европа, ако иска да намали броя на мигрантите от Близкия изток, \"да им помогне да оправят живота в собствената си страна\".  Владимир Путин избра Австрия за първото си посещение в чужбина през новия си президентски мандат, отбелязват днес редица руски издания. \"Известия\" пише, че изборът на страна не просто не е случаен, а е много символичен.  Република Австрия не е само държава с традиционно приятелска нагласа към Русия, която не се поддаде на провокацията с отравянето на бившия руски шпионин Сергей Скрипал и дъщеря му през март в Солсбъри и отказа да експулсира руски дипломати въпреки нескрития натиск от страна на Великобритания. Освен това неутрална Виена - една от ключовите европейски столици, може да стане ефективен посредник между Москва и ЕС, който най-накрая ще може да придвижи от мъртвата точка отдавна назрелия въпрос за отмяна на антируските санкции, вредни и за двете страни, прогнозира вестникът.  Визитата на Путин беше свързана с факта, че се навършват 50 години, откакто Съветският съюз е започнал да изнася газ в Австрия. Тя първа сред западноевропейските страни сключили газов договор със СССР.  ", "date": "2018.06.06", "title": "Виена влиза в ролята на посредник между Москва и ЕС "}
{"url": "http://epicenter.bg/article/Andrey-Babish-otnovo-be-naznachen-za-premier-na-Chehiya-/156151/7/0", "text": "Андрей Бабиш отново бе назначен за премиер на Чехия. За втори път милиардерът положи клетва пред президента Милош Земан и получи мандат да състави правителство и да сложи край на политическата безизходица, предаде Ройтерс, цитирана от бТВ.  Новият мандат на Бабиш може да позволи на комунистическата партия да влезе във властта за пръв път след Нежната революция от 1989 г. – Бабиш трябва да състави кабинет със социалдемократите и ще бъде подкрепен и от комунистите.  Срещу този план вчера протестираха хиляди чехи.  Останалите парламентарно представени партии нямат желание да се съюзят с милиардера заради обвиненията срещу него в измама с еврофондове, посочват агенциите. Той отрича да е извършил нещо нередно.  Бабиш, чиято центристка партия АНО победи на парламентарните избори през октомври миналата година, но няма парламентарно мнозинство, управлява служебно от януари, когато неговият еднопартиен кабинет загуби вот на доверие в долната камара на парламента.  ", "date": "2018.06.06", "title": "Андрей Бабиш отново бе назначен за премиер на Чехия "}
{"url": "http://epicenter.bg/article/Merkel-ochakva-tezhki-diskusii-na-sreshtata-na-G-7--vapreki--dobrata-volya--/156156/7/0", "text": "Германският канцлер Ангела Меркел в сряда предупреди, че лидерите са изправени пред трудни дискусии по време на предстоящата среща на Г-7 в Канада и призова всички страни да не смекчават вече обявените си позиции по въпроси като търговията, пише електронното издание Politico, цитирано от Агенция \"Фокус\".  „Очевидно е, че тук имаме сериозен проблем с многостранните споразумения, така че ще има много разгорещени дискусии“, заяви Меркел в Бундестага, където отговаряше на въпросите на депутатите за първи път, което бе предвидено в коалиционното споразумение между Съюза (ХДС/ХСС) и ГСДП, подписано през март.  Канцлерът заяви, че отива на срещата на върха на 8 и 9 юни с „добра воля“ и на фона на увеличаващото се напрежение в международните отношения и решението на американския президент Доналд Тръмп да наложи високи мита върху вноса на стомана и алуминий в САЩ обеща да защити заключенията по търговията и климатичните промени, направени на миналогодишните срещи на Г-7 и Г-20.  Но „не трябва да се прави компромис заради самия компромис“, заяви тя пред депутатите и добави, че „е безсмислено да се прикрива разделението“.  Европа, добави Меркел, трябва да се научи да защитава „собствените си интереси“ във външната политика с постоянство.  Попитана от членовете на крайно-дясната „Алтернатива за Германия“ дали не трябва да бъде съживен форматът Г-8, за да бъде включена и Русия в дискусиите, канцлерът заяви, че отстраняването на Москва от групата е било „неизбежно“ в светлината на анексирането на Крим от Украйна.  „Формат, който е изрично основан на спазването на международното право, в момента не е жизнеспособен с Русия“, посочи тя, като добави, че поддържа чести дипломатически контакти с Кремъл.  Меркел избегна да отговори на въпроса дали ще говори с Доналд Тръмп относно спорните коментари, направени от посланика на САЩ в Берлин Ричард Гренел, когато се срещнат следващата седмица, като заяви, че германското външно министерство трябва да говори с дипломатическия представител на Вашингтон. Множество германски политици обвиниха Гренел, че се опитва да се бърка във вътрешната политика на страната и призоваха САЩ да го отзоват.  Тя добави, че „ще се опита да говори с президента на САЩ за текущите проблеми и конкретно за Иран и вносните мита“.  Според новия формат, депутатите ще могат да задават въпроси на канцлера в рамките на един час по три пъти в годината.  ", "date": "2018.06.06", "title": "Меркел очаква тежки дискусии на срещата на Г-7, въпреки „добрата воля“ "}
{"url": "http://epicenter.bg/article/Noviyat-premier-sotsialist-na-Ispaniya-obyavi-proevropeyski-kabinet--dominiran-ot-zheni-/156160/7/0", "text": "Новият министър-председател на Испания от Социалистическата партия на страната Педро Санчес в сряда обяви новия проевропейски състав на правителството, в който има 11 жени министри и 6 мъже, предава AFP, цитирана от Агенция \"Фокус\".  Новата изпълнителна власт, водена от 46-годишния премиер, който детронира предшественика си от Народната партия на Испания Мариано Рахой чрез вот на недоверие миналия петък, включва астронавта Педро Дуке като министър на науката и образованието, бивш отговорник за европейския бюджет – Надя Калвино, като икономически министър и бившия председател на Европейския парламент Хосеп Борел като външен министър.  Назначаването на Борел според анализатори е ясен сигнал към Каталуния. Бившият шеф на ЕП е каталунец, но твърд привърженик на единна Испания.  Експерти твърдят, че новият икономически министър Надя Калвино ще увеличи влиянието на Испания в европейските институции.  ", "date": "2018.06.06", "title": "Новият премиер-социалист на Испания обяви проевропейски кабинет, доминиран от жени "}
{"url": "http://epicenter.bg/article/Turski-vestnik-sas-skandalno-razkritie--SASht-prehvarliha-teroristi-ot--Islyamska-darzhava--v-Siriya-/156161/7/0", "text": "САЩ, които дадоха 24 хиляди квадратни километра на Работническата партия на Кюрдистан (ПКК), разделяйки Сирия, отново са прибегнали до услугите на терористичната групировка „Ислямска държава“ (ИД), пише електронното издание на турския консервативен ежедневник Yeni Safak. Изданието обяснява, че независимо от заявките на Пентагона, в които се казва, че екстремистката групировка е разгромена през 2017 година, техните формирования в Хасака и Дейр-ез-Зор са излезли на бойното поле отново, предава Агенция \"Фокус\".  Според данните на вестника, ИД са завладели селището Ал Дидие на линията Хасака – Шадади, както и село Бегуз в провинция Дейр-ез-Зор. Бригадирът в оставка Ихасн Башбозкурт разказа за развитията на бойното поле в ексклузивно интервю пред „Йени Шафак“.  Терористите от „Ислямска държава“ са наети от САЩ  „Да върнат „Даеш“ (другото име на \"Ислямска държава\", бел. ред.) обратно на сцената е хитър и мръсен ход на САЩ в отговор на решителната позиция на Турция за Кандил и Манбидж. Мисията, която изпълняваше ИД между 2013 и 2017 година беше да даде претекст за окупациял а сега е да легитимира терористичната карта, която се оформя в окупираните райони“, твърди Башбозкурт.  Официални лица подсказаха за възможна турска операция в иракския район Кандил, който се смята за основната тилова база на ПКК, обяснява турският вестник.  „Терористите от „Даеш“, които се събират от почти всички региони в Сирия, са наети от армията на САЩ и разузнавателните им агенции. Как може изведнъж ИД да се появи и да поеме контрол в райони, контролирани от американски части и ПКК? Това, което видяхме много ясно в сирийския процес е, че терористичните организации са само елемент, използван от САЩ, за да актуализират окупационната карта, предначертана за района“, обяснява бригадирът в оставка.  Нападенията на „Ислямска държава“ се използват като саботаж  „Турция преодоля по-голямата част от терористичната линия в Северен Ирак. Логистичната връзка между техния главен щаб в Кандил и Турция е прекъсната. Периодът, който започна с Африн и продължава с Манбидж и Турция, и сирийският се борят да елиминират ПКК. Тези фактори принудиха САЩ да предприемат действия“, смята Башбозкурт.  Оръжията, с които бяха снабдени сирийските кюрдски формирования, ще бъдат взети обратно, когато те се изтеглят от града, съгласно условията на „пътната карта“ за Манбидж, договорена между САЩ и Турция, заяви турският външен министър Мевлют Чавушоглу във вторник.  „Пешките, които те обучават в различни бази, се поставят на дъската, когато се сметне, че това е нужно. Нападенията на „Даеш“ целят да саботират Айн Иса, Манбидж, Ракка, тел Абайд и Кандил и да дадат на ПКК глътка въздух. Съюзът САЩ-Израел-Европа-Персийския залив прави всичко, за да постигне тази цел. Именно за това се реализира проекта за формиране на арабска сила. Трябва да отдаваме много голямо значение на Ракка и да внимаваме какво става там“, добави той.  Същото ще бъде актуализирано в Ирак  Бригадир Башбозкурт твърди, че САЩ открито защитават „Ислямска държава“ в Ирак и Сирия и добави, че групировката е била активна в различни точки из тези страни. Има риск „Даеш“ да се върне на сцената и в Ирак, добави той.  „Никой не трябва да се съмнява, че ако Ирак не избере правителство, което служи на плановете на САЩ и Израел, много иракски градове – включително Мосул и Ирак – отново ще бъдат наводнени с хора на „Ислямска държава““, смята турският военен.  През 2016 година президентът на САЩ Доналд Тръмп отбеляза, че предшественикът му Барак Обама е основал „Ислямска държава“, припомня „Йени Шафак“. „Той е основателят на ИДИЛ. Дори бих казал, че съоснователят е измамната Хилари Клинтън“, твърдеше тогава Тръмп.  ", "date": "2018.06.06", "title": "Турски вестник със скандално разкритие: САЩ прехвърлиха терористи от „Ислямска държава“ в Сирия "}
{"url": "http://epicenter.bg/article/Holandska-dvoyka-doletya-spetsialno-v-Sofiya-za-svetovnata-premiera-na--Sanyat-na-Pilat-/156159/6/0", "text": "Семейство от Холандия прочело за „Сънят на Пилат” в  сайта, посветен на „Майстора и Маргарита” (творбата на Стефан Димитров е вдъхновена от романа на Булгаков) и долетяло  специално за световната премиера в зала „България” в София.   Ян Ванхелмонт, модератор на сайта   препрати писмото на двамата любители на симфоничната музика, които планират да дойдат отново на 13 юни за следващото изпълнение в Античния театър в Пловдив.  Отново под палката на маестра Любка Биаджони с нейния оркестър и хор „София Симфоникс”.   Ето част от имейла на холандските меломани: „Голямата зала беше напълно заета. Всички бяха дошли да се насладят на едно уникално произведение „Сънят на Пилат”.   Музиката беше красива и много различна като тоналност.  Понякога звучеше яростно, друг път меко, танцувално, нежно и мелодично, почти като шепот. Част от темите бяха повторени и доразвити до кулминация.  Очевидно композиторът е използвал докрай възможностите на всички инструменти в класическата музика.  За нас това беше незабравимо преживяване! Ентусиазмът на публиката беше огромен.  Произведението завърши красиво и  посетителите аплодираха прави композитора и диригента. Някои, разплакани, извадиха носните си кърпички.  И ние, ние бяхме наясно, че присъстваме на уникален концерт”, завършва писмото си двойката от Холандия.   Те не разбрали, че достолепната дама от първия ред, на която Стефан Димитров целуна ръка, не е майка му, а неговата класна – Елка Карастоянова, дъщеря на големия български композитор Асен Карастоянов, със съпруга си, професора по Хармония Евгени Аврамов.   Във вихъра на аплодисментите Стефан Димитров Стефан Димитров с усмивка благодари на Булгаков, който го е вдъхновил преди 40 г.  за симфоничната творба, чиято написване му отнело четири години. Той нареди руския писател редом с фондация „Ценности”, без която  „Сънят на Пилат” не би видял бял свят. Спомена с добро и спомоществувателите Национален фонд „Култура”, BEGExpo, ДСК, Legal mediator. За щастие на любителите на качествената музика, концертът бе безплатен, тъй като се реализира и с финансовата подкрепа на  Културна програма на българското председателство на Съвета на Европейския съюз 2018.  ", "date": "2018.06.06", "title": "Холандска двойка долетя специално в София за световната премиера на „Сънят на Пилат”"}
{"url": "http://epicenter.bg/article/Razdadoha-godishnite-nagradi-na-KRIB--video-/156083/4/0", "text": "За четвърти път Конфедерацията на работодателите и индустриалците в България (КРИБ) връчи годишните си награди на традиционния пролетен бал. Събитието е под патронажа на премиера Бойко Борисов, предаде Канал 3.   Призовете бяха раздадени в категориите: \"Качество\", \"Растеж\" и \"Иновации\".    Домакин на бляскавото събитие беше председателят на Конфедерацията на работодателите и индустриалците Кирил Домусчиев. Лично той посрещна всички гости, сред които министри, депутати, кметове и патронът на събитието за 4-та поредна година – премиерът Бойко Борисов.   И тази година конфедерацията раздаде своите призове в три – категории сред 23 номинираните фирми. За Качество беше отличен -  Николай Младжов, управител на “Зет и Ем прайвит ко”. Наградата в категорията Растеж получи - Борис Балев, управител на “БМФ Порт Бургас. За Иновации беше награден  Андон Кушев, управител на “Тал Инженеринг”. Специалната награда на Кирил Домусчиев с най-голям цялостен принос за развитието на икономиката в България взе Николай Вълканов, “Минстрой Холдинг”.   Целта на учредените през 2015 г. призове е да стимулират качественото и иновативно производство у нас. Основна част от приходите от Бала ще бъдат вложени в „Академия Икономика на КРИБ.  ", "date": "2018.06.06", "title": "Раздадоха годишните награди на КРИБ (видео)"}
{"url": "http://epicenter.bg/article/Protest-sreshtu-AETs--quot-Belene-quot--sabra-edva-stotina-dushi-pred-parlamenta/156089/4/0", "text": "Те носят транспаранти на „ДА, България“, плакати с надпис \"Руска рулетка\" и скандират \"Оставка\".  За кратко недоволните спряха движението по бул. „Цар Освободител“. Заради протеста в района на парламента има засилено полицейско присъствие. Очаква се утре сутрин отново протестиращите да изразят недоволството си. Припомняме ви, че при визитата на премиера ни Бойко Борисов в Москва след среща с президента Владимир Путин стана ясно, че ще се подготвя рестарта на АЕЦ „Белене“.", "date": "2018.06.06", "title": "Протест срещу АЕЦ \"Белене\" събра едва стотина души пред парламента"}
{"url": "http://epicenter.bg/article/Borisov--Do-sedmitsi-podavame-dokumenti-za-chakalnyata-na-evrozonata/156103/4/0", "text": "В следващите седмици България ще е готова да подаде документи за влизане в т.нар. \"чакалня\" на еврозоната. Това заяви премиерът Бойко Борисов по време на годишния бал на Конфедерацията на работодателите и индустриалците в България (КРИБ), предаде БНР.   На събитието на КРИБ, по време на което организацията връчи годишните си награди, Борисов изтъкна по какви начини властта улеснява бизнеса у нас.   „Мисля, че с данъците, за които успяваме да устоим въпреки страховития популизъм, който шества в България и заканите да се вдигнат, докато сме в коалиция с нашите приятели патриоти това ще го удържим“, каза премиерът.   „Постарали сме се за административната тежест дори данъчните да няма документ, който да издават на хартия. Дори свидетелство за съдимост вече не се иска. До края на годината още много неща ще бъдат облекчени“, посочи Борисов.", "date": "2018.06.06", "title": "Борисов: До седмици подаваме документи за чакалнята на еврозоната"}
{"url": "http://epicenter.bg/article/Bogomil-Manchev--Dvata-bloka-na-AETs--quot-Belene-quot--mozhe-da-zarabotyat-do-kraya-na-2028-a-/156114/4/0", "text": "Двата блока на АЕЦ \"Белене\" може да заработят до края на 2028-а. Председателят на Българския атомен форум - БУЛАТОМ Богомил Манчев коментира пред БНР, че първи блок на АЕЦ \"Белене\" може да заработи през 2027 година, а втори година по-късно.  Модернизацията на 5-и и 6-и блок на АЕЦ \"Козлодуй\" и проектът АЕЦ \"Белене\" са основните теми на международна конференция, организирана от БУЛАТОМ, а сред участниците са и представители на китайски, руски и френски компании, заявили интерес към проекта за втора атомна централа.  \"Себестойността на електроенергията, всички преки разходи, които са за гориво, включително и отчитане по евро и половина на мегаватчас, за да се натрупат във фондовете за извеждане от експлоатация, е 25 евро. Всичко над 25 евро са финансови доходи, които ще обслужват финансовите разходи. Освен кредитите, които са привлечените средства, обслужват с определен процент, който трябва да работи собствения капитал. Моят съвет е той да не превишава 3%, тъй като собственикът има обект, който ще работи 60 години, т.е. той за целия си живот ще върне няколко пъти капитала, не един път, и тези финансови разходи са неговите застраховки, които трябва да прави на обекта\".  \"Атомстройекспорт\" трябва да построи АЕЦ \"Белене\", смята Манчев. Според него, \"той може да носи т.нар. \"ядрена отговорност\" за построяване на ядрен обект, защото се прави по техен проект, техни съоръжения. Всичко останало може да го смените, но това нещо не може да го смените. Парите ще ги дадат китайците - ако са китайците - китайците. Ако са съвкупност от стратегически инвеститори, примерно - Китай, Русия и други, стратегическите инвеститори ще дадат парите.\"  \"България ще участва, доколкото разбирам от всички изказвания, с това, което сме похарчили като апорт, без да даваме пари, а с актив, който имаме - той е наличен. 30% от собствения капитал трябва да се даде - и ние сме го дали\", добави Манчев.  Няма евентуален четвърти инвеститор за проекта \"Белене\", обяснява той. \"Те бъркат, че \"Фраматом\", който иска да достави автоматиката на централата, той е откъм доставчиците. Той не е инвеститор. Инвеститор и доставчик са две различни неща\", допълва Манчев.  Заради идентична позиция против строежа на АЕЦ \"Белене\" ГЕРБ печелят подкрепа за сметка на десните, затова управляващите трябва да гласуват против рестарт на втората атомна централа, все пак това е първата им позиция, коментира пред БНТ Радан Кънев от \"Демократична България\"  Той не вярва, че е по силата на Борисов да промени сеизмичната картина в Белене, поне следващите няколко милиона години. Управляващи се опитват да лъжат, че има нещо като чисто частна АЕЦ и данъкоплатците не поемат никакви рискови, но това е несериозна утопия в стил Върбакова. АЕЦ \"Белене\" може да се построи единствено със задлъжняване на данъкоплатците, смята Кънев.", "date": "2018.06.06", "title": "Богомил Манчев: Двата блока на АЕЦ \"Белене\" може да заработят до края на 2028-а "}
{"url": "http://epicenter.bg/article/Pozitsiya-na--Vagledobiv-Bobov-dol--EOOD-vav-vrazka-sas-zakrivaneto-na-rudnik--Bobov-dol-quot-/156118/4/0", "text": "На пресконференцията на община „Бобов дол“, която бе проведена вчера съобщихме подробно причините за закриването на рудник „Бобов дол“ и ще ги повторим отново.     Основната е свързана с това, че подземният добив е изключително трудоемък и скъп. Тежките условия и големият приток на вода затрудняват значително воденето на минните работи, увеличават драстично производствените разходи и водят до нерентабилност на подземния добив като цяло. Липсата на парични средства за издържането на рудника води до невъзможност за осигуряване на нормални безопасни условия на труд на работниците и служителите. Рудник „Бобов дол“ е последният не само в общината, но и в цялата страна подземен въгледобивен рудник.   Въпреки нежеланието на цялото ръководство на „Въгледобив Бобов дол“ ЕООД се налага да предприемем тези мерки, тъй като себестойността на добиваната в рудника продукция значително превишава изкупните цени, на които се реализират въглищата. В последната година предприехме множество мерки по оптимизация на разходите, като обединение на участъци в рудника, но за съжаление не успяха да доведат до желания ефект и единствената възможност пред нас е тази.   Освен това пред нас като основен проблем остава и липсата на квалифицирани специалисти и работници за ръчен добив на полезни изкопаеми по подземен способ, тъй като той е по-специфичен от открития.   Не ни е безразлична съдбата на хората, които работят в рудника, затова сме се ангажирали и предприели необходимите действия по пренасочването на част от персонала към рудник „Христо Ботев“ и „Централна обогатителна фабрика“, освен това в Мини „Открит Въгледобив“ в гр.Перник имат необходимост от 30-40 работници, които също могат да бъдат устроени там, стига да желаят. Провели сме срещи с Бюрото по труда, които да помогнат и да организират преквалификацията на част от персонала.   За съжаление опитът ни покрай закриването на рудник Бабино показва, че няма много заинтересовани, които да останат на работа в нашия сектор. Факт е, че голям процент от хората, работещи в момента в рудник „Бобов Дол“ са в пенсионна възраст и едва ли ще искат да продължат трудовия си път. На съкратените миньори от рудник Бабино също бе предложена работа в близки мини, но нито един от тях не прие.   Цялото ръководство на „Въгледобив Бобов дол“ ЕООД лично се ангажира да направи всичко по силите си възможно най-голяма част от персонала на рудник „Бобов Дол“ да бъде пренасочен на други работни места и с това създаваното социално напрежение да бъде смекчено напълно.", "date": "2018.06.06", "title": "Позиция на „Въгледобив Бобов дол“ ЕООД във връзка със закриването на рудник „Бобов дол\""}
{"url": "http://epicenter.bg/article/-Lidove-Novini--ChEZ-ne-e-pregovaryala-s-Ginka-i--Inerkom--ot-mart/156145/4/0", "text": "Не е имало нови преговори между ЧЕЗ и Инерком от месец март, когато Никола Молчан превеждаше на екипа на Гинка Върбакова в Прага, твърди говорител на ЧЕЗ пред чешкия вестник  . Софийска градска прокуратура е възобновила разследването за убийството на чешкия гражданин Либор Мировски, за което през 2009 г. е заподозрян Никола Молчан. През април тя е потърсила за съдействие Пражката прокуратура за разпит на свидетели.   Това става ясно от пространна статия за Молчан и интервю със сестрата на убития в България Либор Мировски, публикувани в броя на Lidove Novini от 1 юни т.г. Петра Мировска е адвокат и от години води собствено разследване за смъртта на брат си. Именно по нейна жалба е възобновено наказателното дело.   Изданието твърди, че се е запознало с доказателствата по делото, което през 2009 г. е смачкано от българската прокуратура, а Молчан е освободен от ареста. Сестрата на Либор обаче не се предава и продължава да събира данни за убийството на нейния брат. Тя засипва  с жалби правосъдните органи в Чехия и в България.  Благодарение на нейното упорство през 2015 г. делото в България е възобновено.   Молчан и Мировски са били приятели и бизнес партньори. Придобиват земя в Слънчев бряг и започват да строят курортни жилища. Но фирмата им се сблъсква с финансови проблеми и Молчан е отстранен като партньор, което влошава отношенията им. През октомври 2008 г. Мировски отлита за България, за да подпише поредния банков заем. На 17 октомври той за последно разговаря със свой близък, след което изчезва. На 30 октомври тялото му е открито в полите на Витоша. Мировски е застрелян с пет куршума.   Разследването бързо установява странности, като например фактът, че Мировски е регистриран в системата на Летище София за полет към Франкфурт, но авиокомпанията няма данни да е излетял. На 16 октомври бизнес партньор на убития получава SMS от неговия номер, в който той казва, че ще се върне и ще разговарят.   Полицията обаче открива телефона и разплита загадката. Това става след признанията на шофьора на Никола Молчан, който дава показания, че е пътувал до Чехия по негово нареждане и е носел сим-картата на убития Мировски, както и нов телефон. Там той сложил сим-картата в телефона и изпратил въпросния SMS, след което изхвърлил апарата. По неговите указания полицията открива телефона в канал в Прага. IMEI номерът на телефона съответства на регистрираното от мобилния оператор устройство, от което е изпратен SMS-а. Въпреки тези сериозни улики срещу Молчан, българският съд го пуска от ареста без да му бъде предявено обвинение.   „ЧЕЗ e трябвало да провери с кого седи на масата за преговори“ – коментира Петра Мировска информацията, че Никола Молчан е бил част от преговорния екип на Гинка Върбакова и „Инерком“. Тя припомня, че компанията с държавно участие има възможности да проведе собствено разследване, още повече, че става дума за сделка за огромна сума.   Говорителят на ЧЕЗ Ладислав Кржиж е заявил за Lidove Novini, че от март месец, когато Молчан превежда на преговорите между „Инерком“ и ЧЕЗ, не са водени преки преговори с българската фирма.   Гинка Върбакова отлетя за мартенските преговори с ЧЕЗ в Прага след като се срещна с Бойко Борисов в Министерски съвет. Той й възложи да предаде за намерението на държавата да се включи в сделката, с която „Инерком“ придобива българския бизнес на чешкия енергиен гигант. Няколко седмици по-късно държавната позиция се промени на 180 градуса и финансовият министър Владислав Горанов заяви, че държавата няма да участва в сделката за българските активи на ЧЕЗ.   Превод: Бивол, със съкращения.", "date": "2018.06.06", "title": "„Лидове новини“: ЧЕЗ не е преговаряла с Гинка и „Инерком“ от март"}
{"url": "http://epicenter.bg/article/Kitay-poiska-darzhavni-garantsii-za-AETs--Belene-/156153/4/0", "text": "Китайската държавна ядрена корпорация смята, че трябва да получи определени гаранции от българската държава, за да участва в проекта АЕЦ \"Белене\".   На международната конференция “Българската атомна енергетика – национална, регионална и световна сигурност” представителят на компанията Сие Джяджие посочи, че при всички подобни проекти се изисква някаква форма на гаранция, предаде БНР.   В същото време той потвърди готовността за участие: \"Оборудването вече е тук, има площадка, има технически проект, \"Росатом\" са тук, китайците идват, така че нека да го направим\". Позицията на българското правителство е, че проектът АЕЦ \"Белене\" трябва да бъде осъществен на пазарен принцип - без държавни гаранции.   Решението на Народното събрание за вдигане на мораториума върху проекта АЕЦ \"Белене\" трябва да стане при категоричното условие за пазарен принцип, без ангажименти както за гарантирани количества, така и за преференциални цени. За това настояха по-рано през деня предприемачи, представени в Асоциацията на организациите на българските работодатели (АОБР), в становище до парламента. Работодателските организации настояват за ясна и еднозначна декларация от страна на управляващите, че ще бъдат пресечени всякакви възможности за \"иновации\" и прилагане на схеми за непазарни приходи, пише в писмото, изпратено от пресцентъра на АОБР. Днес в парламентарната енергийна комисия депутатите ще разгледат и гласуват две предложения – на ГЕРБ и БСП за вдигане на мораториума върху проекта, а на 7 юни се очаква той да влезе в пленарна зала. Народното събрание трябва да вземе изключително отговорно решение по въпроса за връщането на този проект в дневния ред на българската енергетика и при какви условия да стане това или, респективно – за продължаване на мораториума, се посочва в становището.  Прозрачност, пазарност, икономическа състоятелност - това са базови принципи, които могат да обезпечат дългосрочната устойчивост на един проект. Това са и условия, при които трябва да започнат самите преговори с потенциални инвеститори, заявяват в позицията си работодателите. Четирите организации от АОБР обаче не са доволни от това, че министър Теменужка Петкова огласява само две изисквания за осъществяване на проекта АЕЦ \"Белене\" при \"пазарни условия\" – да няма държавни гаранции по осъществяването на проекта и да няма дългосрочни договори за изкупуване на произведената електроенергия. От работодателските организации посочват, че не се чува за други три условия, които също категорично трябва да бъдат изключени и забравени и ги изброява: преференциално ценообразуване; възможни доплащания на ценови разлики и/или премии; корпоративни гаранции от държавните дружества в енергетиката, например Български енергиен холдинг, Национална електрическа компания, АЕЦ „Козлодуй“.", "date": "2018.06.06", "title": "Китай поиска държавни гаранции за АЕЦ „Белене“"}
{"url": "http://epicenter.bg/article/Ubietsat-na-Pelov-bere-dusha-v-bolnitsata-sled-strelbata-v-Botevgrad/156081/3/0", "text": "Марио Панчев, който бе прострелян снощи в Ботевград при разчистване на сметки с Владимир Пелов, е в много тежко състояние. Това съобщиха от „Пирогов“, където той е бил откаран след престрелката с избягалия затворник Владимир Пелов, при която Панчев ликвидира някогашния си приятел.   Панчев е прострелян в горната част на корема. В момента е на апаратна вентилация. \"Медицински и хирургически каквото трябва е направено. Оперирани са коремът и гръдният кош“, обясни лекуващият го лекар. Засегнати са вътрешните органи на Панчев, има и кръвоизлив.     По думите на хирурга, простреляният е с \"много голяма опасност за живота\". \"В следващите дни трябва да се стабилизира, защото се извършиха много манипулации, кръвопреливания“, допълни лекарят.   Престрелката, която окървави снощи Ботевград, е била като по времето на Дивия Запад, съобщи БЛИЦ. Панчев се оказал малко по-точен от избягалия затворник и го убил на място.   Владимир Пелов и мъжът, който го застреля, са били близки. Това заяви кметът на Ботевград пред Нова телевизия. „Из града се говори, че Марио Панчев е много близък приятел, съмишленик и последовател на Пелов. Преди повече от 25 години Марио беше застрелян при инцидент с неволно боравене на оръжие в дома на Владо Пелов\", разказа Иван Гавалюгов. Той познава Панчев от ученическите години, тъй като са връстници.  ", "date": "2018.06.06", "title": "Убиецът на Пелов бере душа в болницата след стрелбата в Ботевград"}
{"url": "http://epicenter.bg/article/Poznat-na-Pelov--Varna-se-v-Botevgrad--za-da-otmasti-na-Mario-Panchev/156086/3/0", "text": "Анонимен мъж от Ботевград, който е бил заедно с Владимр Пелов в Централния софийски затвор, разказа пред Нова телевизия сензационна версия за престрелката в града от тази нощ. Двамата са били в „приемната на затвора“.   Мъжът е видял Марио Панчев към 21 ч. на 30 метра от мястото на престъплението. „Трудно е да се следи Владо. Единственото, може да му е подадена информация, че Марио е в това заведение. Владо не би си позволил да се разхожда свободно в Ботевград. Той е разпознаваем“, обясни той.   По неговите думи, Марио Панчев и още един човек „са дали показания срещу Владо и са го набедили за убийството на двамата ромски братя Цеци и Марко, които 2016 година бяха застреляни на паркинг пред казино“.  С това те са го набедили за убийството на двамата ромски братя, заради което рецидивистът влезе зад решетките. „След показанията на тези двамата полицията и прокуратурата го прибраха в затвора“, заяви мъжът, който бе категоричен, че си застава зад думите. По думите му първите три страници на прословутото писмо са написани много отдавна, а останалите са дописвани. Така Пелов се връща, за да отмъсти на Марио Панчев, който се занимава с грабежи, кражби, изнудване и рекет. „С писмото Владо ги е предупредил, че е избягал и ще ги търси. Несправедливите осъждания пораждат поведение на реваншизъм“, смята още той.", "date": "2018.06.06", "title": "Съкилийник на Пелов: Върна се в Ботевград, за да отмъсти на Марио Панчев"}
{"url": "http://epicenter.bg/article/Prokuraturata--Pelov-beshe-s-promenena-vanshnost--Imashe-brada--koyato-dosega-ne-e-nosil/156091/3/0", "text": "\"Имахме оперативна информация, че от около месец Пелов е на територията на Ботевград, каза по време на извънредния брифинг на прокуратурата Георги Григоров, директор на ОДМВР-Ботевград. По думите му, за беглеца са получавани по „10-15“ сигнала на ден, всеки от тях е проверяван щателно, но това не довело до резултат. Една от причините е, че Пелов бил с променена външност: „Имаше брада, която досега не е носил, беше с със суичър с качулка, шапка, външно изглеждаше съвсем различно“, обясни Григоров.   \"Във връзка със снощния инцидент в Благоевград предоставяме следната информация. Към настоящия момент след извършен оглед е образувано досъдебно производство за убийството на Владимир Пелов и опита за убийство на Марио Панчев. Разпитани са 7 свидетеля и е назначена експертиза. При огледа са намерени 3 пистолета, от които един в чантичка на кръста на Пелов. Това стана ясно на извънредния брифинг на прокуратурата и полицията. „Категорично починалият е Владимир Пелов, което е доказано с експертиза. Намерени са 7 гилзи. Разпитани са свидетели, близки на починалия, също така и лица, които са откарали пострадалия да болничното заведение в Ботевград“, уточниха от обвинението.   Стана ясно още, че Владимир Пелов е с 3 наранявания – едното в лицето под мустака, а другите 2 в десния крак. „Имаме данни за 2 наранявания на Панчев. В момента състоянието му не позволява да бъдат направени следствени действия. Има хора на място, но лекарите не позволяват да бъде разпитрани. Имаме информация, че около 1 месец Пелов е на територията на Ботевград. Всеки сигнал е проверяван. Пелов беше с променена външност. Имаше брада, която досега не е носил. Беше със суичер и качулка и над качулката шапка. Неуредени финансови взаимоотношения между двамата – това е основната версия, по която работят разследващите. По първоначални данни двамата са били приятели в миналото и са имали общ бизнес. Версията, че е замесена жена, не се изключва, но не е първоизточник, уточни говорителят на главния прокурор Румяна Арнаудова.   „Той бе с променена външност. Беше си пуснал брада, носеше шапка и суитчер. Интересно бе, че имаше обувки за преход. Това показва, че той категорично не е живеел някъде в града“, поясни Младен Маринов. „Пелов беше изключително опасен престъпник, който знае как да се укрива и как да се придвижва“, каза още главсекът на МВР.   „Пелов намира Марио, с който е искал да си разчисти сметките. Той го е търсил. Избрал е удобно място в центъра, което е и достатъчно укрито. Издебнал е жертвата и е действал. Но явно и Марио в бил готов“, поясни пък терзийски. Междувременно се разбра и че Пелов е бил в такова състояние, че брат му дори не е успял да разпознае трупа му. ", "date": "2018.06.06", "title": "Прокуратурата: Пелов беше с променена външност. Имаше брада, дори брат му не го позна"}
{"url": "http://epicenter.bg/article/Mlad-mazh-se-samoubi-na-avtomivka-v-Blagoevgrad-/156099/3/0", "text": "Млад мъж се самоуби на автомивка в Благоевград, съобщиха от Областната дирекция на МВР в града.  Сигналът за инцидента е подаден в 8.13 часа тази сутрин.  \"Работи се по случая. Няма данни за насилствено причинена смърт. По първоначална информация самоубийството е извършено с огнестрелно оръжие\", добави говорителят на МВР-Благоевград Йорданка Шаркова.  По неофициална информация, самоубиецът е на около 35-годишна възраст. Той е посегнал на живота си на автомивка срещу бензиностанция на Покровнишко шосе.  Районът е отцепен от полицията. Извършва се оглед. Все още няма данни за причините за самоубийството.  ", "date": "2018.06.06", "title": "Млад мъж се самоуби на автомивка в Благоевград "}
{"url": "http://epicenter.bg/article/Sled-razstrela-na-Pelov---evakuiraha-tsyal-blok-v-Botevgrad-/156121/3/0", "text": "Цял жилищен блок в Ботевград е евакуиран. Предполага се, че в един от апартаментите има боеприпаси, предаде Канал 3.  По първоначални данни именно във въпросния блок живее приятелката на пострадалия при снощната престрелка в центъра на града Марио Панчев, за когото се предполага, че уби избягалия затворник Владимир Пелов. Пред Канал 3 домоуправителят на блока обаче опроверга тази информация.  Жилищният блок се намира на бул. \"България 12\". Районът около него е отцепен.  Покрай стрелбата снощи в града има засилено присъствие на жандармерия, а полицията продължава с процесуално-следствените си действия.  При стрелбата във вторник вечер беше убит Владимир Пелов, а Марио Панчев е тежко ранен. Според полицията Пелов е издебнал Панчев и е искал да го убие, но вторият е бил подготвен.  Основната версия на разследващите е неуредени финансови взаимоотношения между двамата, които са се познавали от дълги години, но от известно време били \"по-скоро врагове\".  ", "date": "2018.06.06", "title": "След разстрела на Пелов - евакуираха цял блок в Ботевград "}
{"url": "http://epicenter.bg/article/Pelov-i-Panchev-se-strelyali-s-tri-pistoleta----quot-Makarov-quot---quot-Valter-quot--i-TT-/156129/3/0", "text": "Три пистолета са намерени на бул. \"3-ти\" март в Ботевград, където тази нощ бе убит избягалия от Централния софийски затвор Владимир Пелов, съобщи главният секретар на МВР главен комисар Младен Маринов по време на изслушване в парламента. Маринов бе извикан в НС по искане на БСП, след като Пелов бе застрелян снощи от Марио Панчев. Откритите пистолети са \"Макаров\", \"Валтер\" и ТТ, пише \"Труд\".  Панчев е настанен в тежко състояние в реанимацията на “Пирогов” с две огнестрелни рани в корема. Извършена му е операция.  “Сигналът за стрелбата е получен в оперативния дежурен център в 23:02 на 5 юни (вчера). Анонимно лице е казало, че мъж на 39 години от Ботевград е прострелян и се транспортира към болницата. Мястото е посетено от разследващи, като е установено, че има труп на друг мъж с огнестрелни рани”, каза Младен Маринов. Той добави, че след вземане на отпечатъци е установено, че застреляният е Владимир Пелов Стефанов, издирван след дръзкото си бягство от затвора в София. В тялото на Пелов имало три огнестрелни рани – три в десния крак и една в главата.  “Пострадалото лице, за което е получена предварителната информация в сигнала, е с две онгестрелни рани в областта на корема. Извършена му е операция и се намира в реанимацията на Пирогов”, каза още Маринов.  “Взети са натривки от лицето, настанено в Пирогов. Взети са и показания от живущи в близост до местопрестъплението. Има досъдебно производство. На място бе изпратен шефът на Главна дирекция “Национална полиция” (Христо Терзийски, белр. ред.). Там е бил и окръжният прокурор на София. Продължават оперативно издирвателните мероприятия на територията на Ботевград”, обясни Маринов.  Нямам сигнал и основание да смятам, че има изтичане на информация, заяви главен комисар Младен Маринов в отговор на журналистически въпрос, предаде Агенция „Фокус“. Попитан допуска ли Пелов да е имал вътрешен човек в МВР той заяви: „Екипът, който работи и има пълната информация за случая, е изключително малък и проверен“.  „Имахме неточна информация, всяка беше проверена. Използвахме и специални части, тъй като не искам колегите и гражданите да попадат в ситуация, в която животът им да е застрашен. Ставаше въпрос за изключително опасен човек“, коментира Младен Маринов. „Една от версиите беше, че ще се укрие в Ботевград, тъй като районът му е познат. Районът е голям, труден, горист и той го познава много добре. Това никога не е подценявано“, каза още гл. секретар на МВР. В апартамент в блок в Ботевград има намерени общоопасни взривни вещества. Затова са извикани специалисти от отряда за борба с тероризма, които да ги обезвредят, обясни Маринов.Попитан как ще коментира информацията, че апартаментът, в който са намерени взривните вещества, е на жената на Марио Панчев, гл. комисар Маринов обясни: „Тази информация не е вярна. Процесуално-следствените действия имат връзка със случая“.  Сигналите за местонахождението на Владимир Пелов са проверявани с всички възможни способи, които позволява законът, обясни още главен комисар Маринов.  „На 2 юни беше проведена специализирана полицейска операция на територията на Ботевград. С оглед личността на избягалия и това, което се потвърждава до момента и че той е въоръжен и готов на съпротива, бяха изпратени специални части, които провериха сграда. За съжаление лицето не беше установено“, каза Маринов. Той подчерта, че абсолютно всички сигнали, които са получавани са проверявани. „Това е, което мога да съобщя по случая, тъй като има досъдебно производство, което ме ограничава в информацията, която мога да дам“, допълни Маринов.  \"В момента в Ботевград се провеждат процесуално-следствени действия. Има и ще остане засилено полицейското присъствие в района\", каза главният секретар на МВР гл. комисар Младен Маринов от парламентарната трибуна.  „Множество граждани са се събрали на мястото. Имало е напрежение, защото не са имали информация за случая, носили са се слухове“, посочи той. „Това наложи през нощта спешно да изпратя сили от СДВР и „Жандармерия“, за да възстановят обществения ред и да не допуснат инциденти“, обясни гл. комисар Маринов.  Главният секретар бе в парламента по настояване на ПГ на БСП. Първоначално те поискаха информация за случая да предостави вътрешният министър Валентин Радев, който обаче е в чужбина.  ", "date": "2018.06.06", "title": "Пелов и Панчев се стреляли с три пистолета - \"Макаров\", \"Валтер\" и ТТ "}
{"url": "http://epicenter.bg/article/Ot-mesets-MVR-e-znaelo--che-izbyagaliyat-retsidivist-Vladimir-Pelov-e-v-Botevgrad--obzor-/156130/3/0", "text": "От месец МВР е имало оперативна информация, че избягалият затворник Владимир Пелов е в района на Ботевград.   Това съобщи шефът на областната полиция - София Георги Григоров. На ден МВР е получавало по 10-15 сигнала за беглеца и ги е проверявало, но без резултат. Пелов е бил с променен външен вид - пуснал си е брада и е ходил с шапка и качулка, обясниха разследващите. Това обаче се разбрало едва снощи. МВР не знае къде се е укривал Пелов. Според Григоров той е стигал до града, движейки се по коритото на реката, което било обрасло с гъста растителност.  Основна версия за стрелбата от снощи е неуредени финансови отношения между Пелов и Марио Панчев - Дебелия. Преки очевидци на престрелката няма, камери също. Единственият очевидец е Панчев, но той е в тежко състояние в Пирогов и не може да бъде разпитван. На мястото са намерени три пистолета. Единият е бил до трупа, вторият в чантичка на кръста му, а третият - в тревата наблизо. Все още не е ясно с кое оръжие е стреляно. Пелов е прострелян три пъти - с един куршум в главата и два в единия крак.  Избягалият от Софийския затвор Владимир Пелов е бил застрелян снощи в Ботевград от свой познат и бивш съдружник, съобщи по-рано Нова телевизия. Информацията бе официално потвърдена от МВР и прокуратурата по време на пресконференция. Оттам съобщават, че е имало престрелка снощи около 23 ч., при която е убит Пелов, а самият той бил с променена външност. Според Нова телевизия Пелов е убит от Марио Панчев - Дебелия, с когото се познавали от години. Панчев е ранен и настанен в Пирогов, където през нощта е претърпял операция и е в много тежко състояние. Категорично починалият на място в Ботевград е Владимир Пелов, раненият е Марио Панчев. Това каза окръжният прокурор на София Наталия Николова. Самоличността на Пелов е доказана по пръстовите му отпечатъци. \"Към момента, след извършен оглед на местопроизшествието, е образувано досъдебно производство за убийството на Владимир Пелов и за опит за убийство на Марио Панчев. Извършен един оглед на местопроизшествието, разпитани са 7 свидетеля, назначена е съдебно-медицинска експертиза, По време на огледа са намерени три оръжия - 3 пистолета. Един в тревната площ, един на земята до трупа, и един в чантичка, която беше на кръста на Владимир Пелов\", обясни Николова. \"При допълнителния оглед са намерени 7 гилзи. Марио Панчев в е много тежко състояние в \"Пирогов\". Той също има наранявания. Владимир Пелов е с три наранявания - едното е в основата на лицето му, под мустака. Другите две са в десния крак - дясно бедро и дясна подбедрица. Имаме данни за две наранявания на пострадалия. В момента състоянието му не позволява да предприемем каквито и да е било процесуални действия с него. Не е в състояние да бъде разпитан\", добави тя. Престрелката е станала в центъра на града зад сградата на музея. На мястото има 4 камери. Според първоначалната информация обаче те не са записали стрелбата. Прокуратурата и МВР твърдят, че стрелбата е заради неуредени финансови отношения. На 2 юни МВР е правило проверка в центъра на Ботевград заради сигнал, че Пелов се укрива в изоставена сграда, заяви шефът на националната полиция Христо Терзийски. Тогава Пелов не е намерен.  Пелов бе осъден на над 30 години лишаване от свобода за грабеж, отвличане и опит за убийство на двама служители на МВР. Кметът на Ботевград Иван Гавалюгов обяви, че е учуден, че Пелов се е намирал в града, при положение че е издирван „под дърво и камък” след бягството, съобщава Би Ти Ви. По думите му Пелов и простреляният са приятели от дълги години. „Затова бях учуден, че е възникнала престрелка между двамата”, каза кметът. „Нямам представа каква може да е причината за спора между тях, но по-интересно и притеснително е как един издирван, даже с международна заповед за издирване, се разхожда в центъра на Ботевград”, отбеляза Гавалюгов. Според него не е имало информация сред жителите на града, че Пелов е в Ботевград в последните 2 месеца след бягството от затвора. Сред обществеността такава версия, поне масово, не се е тиражирала, увери кметът. „Не знаем от колко време пребивава в Ботевград. Изненадата според мен е всеобща”, отбеляза Гавалюгов. Той припомни, че само преди дни в града имаше акция по издирването на Пелов по ифнормация, че той се укрива в Ботевград, но той не беше открит. Гавалюгов отбеляза, че стрелбата снощи е станала непосредствено до Историческия музей, до който има 7-8 охранителни камери. „Трябва да се прегледат внимателно записите. Може би не са уловили точно престъплението, но най-малко, ако са преминали покрай музея, би трябвало да бъдат засечени и това може да даде повече отговори на въпросите, които всички си задаваме”, каза кметът. ПГ на „БСП за България“ поиска изслушване на вътрешния министър Валентин Радев престрелката в Ботевград. Това каза народният представител от ПГ на „БСП за България“ Иван Иванов от парламентарната трибуна, предаде в същото време Агенция „Фокус“. „Със съжаление искам да заявя пред народните представител, че беззаконието в държавата взе връх. Станахме свидетели на поредната саморазправа в резултат на бездействието на МВР“, коментира депутатът. \"Разстрел, след разстрел, накрая полицията мълчи“, каза Иванов. Агенция „Фокус“ припомня: На 5 юни 2018 г. мъж бе застрелян, а друг - ранен при престрелка в Ботевград. Сигналът е подаден около 23.00 часа. По първоначална информация убитият е избягалият преди месеци от Софийския затвор Владимир Пелов. За ранения се смята, че е Марио Панчев, който е откаран в \"Пирогов\" в тежко състояние и с опасност за живота.  Продължават процесуално-следствените действия и издирвателните мероприятия. В апартамент в блок в Ботевград има намерени взривни вещества, които са опасни и за това са извикани специалисти от отряда за борба с тероризма, които да ги обезвредят. Това каза главният секретар на МВР Главен комисар Младен Маринов, цитиран от БГНЕС. Гл. комисар Маринов дойде в парламента по настояване на БСП, за да предостави пред народните представители информация относно убийството в Ботевград, която е известна на разследващите органи до момента.  Главният секретар на МВР отрече появилата се в медиите информация, че апартаментът, в който взривните вещества са били открити, е на съпругата на стрелеца срещу Пелов, но потвърди, че имат връзка със случая. „Работата на колегите е изключително сложна. Грешки може да открие всеки. Когато имаме тежко престъпление, ние правим анализ на всички действия. Там, където имаме пропуски, съответно взимаме мерки“, посочи гл. комисар Маринов. Той допълни, че в хода на издирването на Пелов в МВР на няколко пъти е постъпвала неточна информация за неговото нахождение. Вече са провеждани и няколко специализирани акции. Съучастникът на Пелов, с когото заедно осъществиха бягство от затвора, продължава да се издирва. Според главният секретар на МВР е изключено Пелов да е получавал информация от вътрешен човек от разследващия екип, която да е използвал при своето укриване. „Екипът, който работи и има пълната информация, е малък и проверен. Спазени са всички изисквания на Закона за класифицираната информация. Нямам основания да смятам, че има изтичане на информация“, аргументира се той. ", "date": "2018.06.06", "title": "От месец МВР е знаело, че избягалият рецидивист Владимир Пелов е в Ботевград (обзор)"}
{"url": "http://epicenter.bg/article/OLAF--Ustanoveni-sa-izmami-v-balgarskite-mitnitsi/156138/3/0", "text": "Европейската служба за борба с измамите ОЛАФ съобщи днес за установена измама в дейността на българските митници, предаде БТА. Проверени са два митнически пункта, на които са били въведени подправени данни за преминали товари. Проверката е показала, че товарите не са били на мястото на датите и в часовете, посочени в документите. Установено е, че за да се извърши измамата, са били използвани компютърни вируси, чрез които се прониква от разстояние в митническите информационни системи.   Така в системите са били подавани данни за товари, които фиктивно преминават транзитно от Полша, Унгария, Германия, Франция, Литва и Словакия, за да достигнат Сърбия и Турция. Сръбската и турската страна са съобщили, че такива товари не са пристигали на място. Разследването е обхванало 110 случая, се отбелязва в годишния доклад за дейността на ОЛАФ, представен днес. В документа се посочва също, че в последната година ОЛАФ е приключила седем разследвания, свързани с България, като в четири от тях е издала препоръки. Установени са били 119 нередности в изразходването на средства от бюджета на ЕС и по тях са били издадени 16 препоръки. ОЛАФ отбелязва, че не всяка нередност е свързана с измама. При работата с фондовете за сближаване в страната са били установени 904 случая на нередности, като за 43 случая са били издадени препоръки. От 2010 до 2017 г. България е повдигнала обвинения по 41 процента от препоръките, издадени ОЛАФ. Средно в ЕС този дял е 42 на сто. За миналата година в службата са получени 27 сигнала, касаещи България, като седем от тях са били подадени от властите, а останалите 20 са с частен източник.", "date": "2018.06.06", "title": "ОЛАФ: Установени са измами в българските митници"}
{"url": "http://epicenter.bg/article/Gen--Rumen-Milanov--I-Gospod-da-upravlyava-MVR--pak-shte-e-sashtoto--VIDEO--/156162/3/0", "text": "„Не мога да кажа, че случая с Пелов е провал. Ако разгледаме конкретния случай, ще видим, че той е много опитен човек и най-вероятно през цялото време се е укривал, не е седял в къща да чака, каза в предаването „Денят на живо” по Канал 3 Румен Миланов, бившият директор на БОРКОР, НСБОП и НСО ген. Румен Миланов.  „Не можем да обсъдим всички аспекти от случая - има случайни сигнали и сигурно такива, които Пелов е фалшифицирал. Неговото поведение е професионално. Никак не е изключено да е подвеждал полицията. Много елементарно, но ефектно се е дегизирал. Безспорно това е един пропуск ма МВР, но другото е, че ако кажем провал- казваме, че полицията е некадърна. Тези неща ги слушаме всеки ден и при всеки един случай” , категоричен беше Миланов.  „Другата група теми е между политиците. Тези политически клишета все повече трябва да бъдат изолирани. Дори и да вземем оставката на министъра, работниците са същите. Когото и да сложите, той няма да е кой знае колко добър. Трябва да се постигне консенсус между силите. Преди бяха червени и черни, сега са наши и ваши. И Господ да управлява министерството, пак ще е същото”, каза още Румен Миланов.  Илия Кузманов от Синдикалната федерация на служителите в МВР добави:  \"Не искам да давам професионална квалификация за работата на МВР. Може да се допусне грешка, но не бих го нарекъл провал. Разкриването да е въпрос на часове се случва само във филмите. Проблемът е, че вървим надолу на база на недообмислени действия. Сериозен проблем има в МВР и то на ниското изпълнителско ниво. Ние винаги сме твърдяли, че въвеждането на конкурсно начало не значи конкурсен край. Прибързва се в кариерното развитие и хората не могат да добият опит. Изстрелват ги бързо. Трябва да се намери баланса. И млади, и стари имат място в системата, защото едните се учат от другите.\"  ", "date": "2018.06.06", "title": "Ген. Румен Миланов: И Господ да управлява МВР, пак ще е същото (ВИДЕО) "}
{"url": "http://epicenter.bg/article/Tsvetanov--Imashe-dostatachno-operativen-kontrol-po-sluchaya-v-Botevgrad--podkrepyame-MVR-/156133/2/0", "text": "По случая в Ботевград имаше достатъчно оперативен контрол. Убеден съм, че адресът на Пелов е бил в общото полезрение на МВР, но просто не е бил проверен до момента. Това каза пред журналисти в парламента председателят на ПГ на ГЕРБ Цветан Цветанов за убийството на избягалия от Централния Софийски затвор Владимир Пелов в Ботевград, предаде репортер на Агенция „Фокус“.  „След представената информация от гл. секретар Младен Маринов мога да кажа, че подкрепяме усилията на МВР, за да реагират на всеки постъпил сигнал“, заяви той.  „След бягството всички от МВР бяха наясно, че ще упражни всякаква възможна сила, ще използва и оръжие, само и само да избяга от служителите“, коментира Цветан Цветанов.  „С този тежък случай виждаме, че Пелов е бил на територията на Ботевград. Текат процесуално-следствени действия затова не бихме могли да имаме информация, която да коментираме“, обясни той.  Попитан смята ли, че са допуснати пропуски в работата по случая, Цветан Цветанов посочи: „За пропуски можехме да кажем, ако не бяха предприети никакви действия. Имало е много сигнали и информация, които са анализирани и са предприемани действия. Предполагам, че са използвани и СРС“.  ", "date": "2018.06.06", "title": "Цветанов: Имаше достатъчно оперативен контрол по случая в Ботевград, подкрепяме МВР "}
{"url": "http://epicenter.bg/article/Borisov--Priyatelite-ni-otdyasno-pishat--che-sam-sluga-na-Putin--ne-moga-da-gi-razbera-/156134/2/0", "text": "Президентът Румен Радев беше надпартиен, но заедно със своя шеф Корнелия Нинова, всеки ден изказванията му са срещу правителството. Това каза пред журналисти министър-председателя Бойко Борисов, предаде репортер на Радио „Фокус“.  „Не мога да разбера – приятелите ни отдясно пишат, че аз съм слуга на Путин, а президентът Радев беше пръв там, а за него няма плакат . Не мога да ги разбера“, обясни Борисов. \"От една страна ме атакуват защо съм отишъл, от друга страна аз съм бил слуга. Не мога да ги разбера, но казвам, радвам се на това, на което България заприлича. И казват, виждате министрите на държавите, които ни гледат отвън, сега атакуваме чакалнята на Еврозоната, влизаме в Банковия съюз, който да гарантира дългосрочност на бизнеса, не само чуждия, но и българския. Това, което на Западните Балкани и изобщо на Балканите се случва, дава възможност и на българските фирми вече да инвестират и доста има там. Премиерите им са гарант за нашите инвестиции. Оставям на съвестта на всеки, когато се изказва, да си носи отговорност за това. Аз съм човекът, който нито веднъж не е повдигнал темата. Всеки ден ние слушаме упреци към правителството, всеки ден. Нито дума за опозицията, нито дума за това, което през годините са сторили. Нито дума! Само срещу правителството. Това не е равноотдалечен човек!\", посочи Борисов.  По повод протестите на десницата пред Парламента срещу рестартирането на проекта за АЕЦ „Белене“, той уточни, че десницата е ГЕРБ, а останалите десни партии определи като „отломки, които не успяха да влязат в Парламента, биейки се кой е вожд“.  Министър-председателят бе на официалната церемония по откриване на нов завод за вакуумни опаковъчни машини „Мултивак“ в Индустриална зона Божурище.  \"Да виждам българското знаме до това на Германия и ЕС ме прави истински щастлив\", заяви премиерът. Той уточни, че гръбнакът на немската икономика са семейните фирми като „Мултивак“, а България има огромни инвестиции именно в заводите на такива фирми.  „Отложихме среща с вашия министър, за да ви посрещнем тук, защото все пак идвате с 40 млн. инвестиция“, пошегува се Борисов. Той допълни, че прави уточнение за опозицията: „Инвестициите в България са с над 2 млрд. повече в производство, а не в сферата на услугите и това е много важно за инвеститорите – имаме икономически растеж, стабилен курс на лева към еврото, огромен финансов резерв и най-нисък дълг в ЕС“.   \"Истинско удоволствие ми доставя на голи поляни, защото тук бяха голи поляни, разрушени военни предприятия, вече да има над 20 големи компании да си изграждат заводи, да работят и виждате, най-съвременни стругове, фрези. 150 работни места, милиарди инвестиции и то в България, във фабрики, в заводи, в износ, това са фактите, подчерта Борисов. И продължи:  \"Не случайно през декември „Стандарт енд Пуърс” ни вдигна кредитния рейтинг, сега ни вдигат перспективата и то именно за това, че имаме 4% растеж икономически в сфери на производството, което гарантира дългосрочно, дори и когато спрат еврофондовете, че държавата и икономиката ще работят добре. Факт е, че немският министър е дошъл тук, за да покаже, че над 700 немски фирми вече са инвестирали, работят и заводите им вече работят, особено в Севлиево, Габрово и т.н. Така че ливадите, които вече са магистрали, ж.п. линии, пречиствателни станции, конкурентоспособността, която я има. Това, че си намалихме външния дълг до 25%. Безработицата на практика е под 5% и тези, които не искат да работят, внасяме работна ръка в момента. Преди години имахме над 12%. Аз знам, че много неща трябва да се направят и полагам усилия да се направят, но не бих искал да коментирам ...\"  Премиерът се обърна към немските инвеститори и каза, че за по-голяма сигурност на вложеното от тях, България кандидатства за чакалнята на Еврозоната и Банковия съюз.  ", "date": "2018.06.06", "title": "Борисов: Приятелите ни отдясно пишат, че съм слуга на Путин, не мога да ги разбера "}
{"url": "http://epicenter.bg/article/Parlamentat-reshi-na-parvo-chetene-targoviyata-s-goriva-da-se-regulira-sas-zakon-/156136/2/0", "text": "Парламентът прие на първо четене нов Закон за административното регулиране на икономическите дейности, свързани с нефт и продукти от нефтен произход, предаде репортер на Агенция „Фокус“.  „За“ гласуваха 109, 21 бяха „против“, а 14 се въздържаха. Законопроектът е внесен от „Обединени патриоти“ и е първият, регламентиращ производството и търговията с петролни и газови продукти след 1989 година. Основните му цели са намаляването на сивия сектор, да повиши събираемостта на задължения и да осигури лоялна конкуренция на пазара на горива.  Предлага се въвеждането на регистрация на икономическите оператори, складови наличности за съхранители на горива, както и минимални изисквания за физическите лица, управляващи дружествата. Законът предвижда икономическите дейности, свързани с нефт и нефтени продукти, да се извършват само от търговци по смисъла на Търговския закон. С цел да не бъдат затруднявани земеделските производители, за тях е предвидено специално изключение.  „Целта на законопроекта за горивата може да бъде само борбата с контрабандата и сивата икономика, а тя е първата стъпка към това - да има свободна конкуренция и ясни правила за всички“, заяви зам.-председателят на ПГ на „БСП за България“ Жельо Бойчев, съобщиха от пресцентъра на НС на БСП.  Той подчерта, че към тези добри намерения трябва да бъдат въведени регламенти и правила, които ясно да важат за абсолютно всички.  „По никакъв начин няма да приемем, че чрез този закон се преуреждат отношения в сектора. За това ще следим в текстовете между първо и второ четене“, заяви народният представител.  Бойчев припомни, че преди месеци в парламента се обсъди скандалът с информационната система на Агенция „Митници“ и стана ясно, че тази система е манипулирана или позволява да бъде. „Това е системата, която трябва да следи и да измерва движението на горивата, което влияе пряко върху акциза и събраното ДДС. Моят извод е, че с тази система и това, на което сме свидетели, имаме по-скоро стремеж да се организира и контролира контрабандата“, коментира той. Бойчев подчерта, че системата може да бъде контролирана само от най-високите нива в държавата и те казват кой и какво може да прави в страната.  Жельо Бойчев допълни, че законопроектът за горивата няколко месеца се върти между комисиите в НС.  „Няма смисъл да приемаме закон, който да въвежда ред и правила в тази дейност, ако съответните министри и подопечните им агенти нямат намерение да го изпълняват. Странно е въобще, че стигаме до обсъждане на такъв законопроект, без активната страна в него да бъде министерството, на което се вменява ангажимент да осигурява приходната част на бюджета, каквото е Министерството на финансите“, каза още Жельо Бойчев.  От ПГ на „Воля“ се обявиха против законопроекта с мотив, че няма да доведе до промени в пазара на горива.  ", "date": "2018.06.06", "title": "Парламентът реши на първо четене търговията с горива да се регулира със закон "}
{"url": "http://epicenter.bg/article/Gradushka-udari-Rodopite/156139/2/0", "text": "Невиждана градушка в района на хижа \"Преспа\" в Преспанския дял на Родопите натрупа над 15-сантиметрова покривка, пише  Dir.bg .   Хижарят Асен Апостолов публикува снимки и видео във фейсбук страницата на хижата, която се намира над смолянското село Славейно. По думите му, бурята е ударила около 14.30 часа и е продължила близо час.   \"Тревата на поляните наоколо е висока 30-40 см. и цялата е покрита в бяло. Градушката продължи близо час. Със сигурност не останаха боровинки в района\", допълни Апостолов.      ", "date": "2018.06.06", "title": "Градушка удари Родопите, натрупа 15 сантиметра"}
{"url": "http://epicenter.bg/article/I-Pernik-potana-pod-poroen-dazhd--VIDEO--/156140/2/98", "text": "След пороя във Варна преди два дни, сега и Перник бе наводнен от поройни дъждове. Проливен дъжд и градушка с размери на лешник се изсипа над града и за минути наводни улиците, предава Канал 3.  Най-засегнат бе кв. \"Изток\", като шосето през \"Ладовица\" бе наводнено и е под вода, колите едва преминават, а вече има и сериозно закъсали автомобили, които допълнително усложняват движението.  Затруднения с трафика има и в други части на града.  Днес за Перник е обявен жълт код, като на места се очакват до 35 л/кв. м валежи.  ", "date": "2018.06.06", "title": "И Перник потъна под пороен дъжд (ВИДЕО) "}
{"url": "http://epicenter.bg/article/Samo-3-palni-shestitsi-po-balgarski-i-68-po-matematika-na-vanshnoto-otsenyavane-za-7-klas/156143/2/0", "text": "  По първия модул през тази година на националното външно оценяване по български език и литература /БЕЛ/ в седми клас слабите оценки са 8166, а през 2017 г. \"двойките\" са били 7761. От първия модул по математика сега слабите оценки в седми клас са 12 869, а през 2017 г. \"двойките\" са били 13 533. Това съобщиха днес от Министерството на образованието и науката, представяйки анализ на резултатите от седми клас, предаде  Dir.bg .   През 2016 г. слабите оценки по математика от първия модул бяха 17 983 и това беше изключително голям брой \"двойки\", припомни Евгения Костадинова - директор на дирекцията \"Съдържание на предучилищното и училищното образование\" в МОН.   Тя отбеляза, че подобряването на резултатите по математика в седми клас се дължи на упоритата работа, но и на изготвените планове от всички училища и от Регионалните управления на образованието в страната за повишаване на резултатите по математика.   През 2018 г. на първия модул по БЕЛ отличните оценки в седми клас са 1559, а през 2017 г. \"шестиците\" са били 3304. Сега отличните оценки в първия модул по математика са 6285, а през миналата година са били 3857.   През тази година по български език и литература в седми клас с максимален резултат от 100 точки са трима ученици, като от МОН не уточняват дали това са момичета или момчета. През 2017 г. със 100 точки по БЕЛ са били шестима седмокласници.   През 2018 г. с максимални 100 точки по математика са 68 седмокласници, а през 2017 г. са били 251. С 0 точки по БЕЛ през тази година са 151 ученици в седми клас, а през миналата година са били 105. По математика с 0 точки през 2018 г. са 182-ма ученици в седми клас, а през 2017 г. са били 151.   Средният резултат от първия модул по БЕЛ в седми клас през 2018 г. е 32,60 точки /от 65 точки/, което е равно на оценка \"добър\". Средният резултат от първия модул по математика сега е 30,43 точки /от 65 точки/ или отново оценката е \"добър\".   През тази година и по БЕЛ и по математика има повече добри и много добри оценки, коментира Костадинова. Тя добави, че е увеличен броят на отличните оценки и е намален броят на слабите оценки в първия модул по математика. От МОН отчетоха, че продължава тенденцията все повече седмокласници да работят по втория модул по БЕЛ - за написването на преразказ с дидактическа задача по непознат за учениците текст.   И по БЕЛ и по математика с най-висок среден брой точки по региони в страната са седмокласниците от София-град, Смолян, Варна и Бургас, като на последните места са учениците от Сливен, Ловеч, Монтана, Ямбол.   Анализът на МОН показва, че по БЕЛ седмокласниците са показали по-добри умения за определяне на вида на изречението по състав, което е пряко свързано с пунктуацията на сложните изречения. Сега учениците са показали по-малко грешки при преобразуването на пряката реч в непряка и правилно са свързали цитати със заглавието на съответната творба. Според експертите на МОН занапред трябва да продължи работата на учениците, свързана с извличането и обработването на информация от текст и таблица, с разпознаването на съставното сказуемо в изречението и със съвместяването на глаголните времена в преразказа, който през тази година беше по откъс от творба на Бранислав Нушич.   По математика за първи път задача от геометрията е с най-висок на успеваемост сред седмокласниците - 71 процента, и това е 9-та задача. Учениците са се справили успешно и с намирането на корените на линейното уравнение и на линейното неравенство.  ", "date": "2018.06.06", "title": "Само 3 пълни шестици по български и 68 по математика на външното оценяване за 7 клас"}
{"url": "http://epicenter.bg/article/Ramadan-Atalay--DPS-nyama-da-podkrepi-AETs--quot-Belene-quot--zashtoto-proektat-nyama-da-vidi-byal-svyat-/156147/2/0", "text": "Няма разлика в предложенията на ГЕРБ и БСП за „Белене“, но ДПС няма да ги подкрепи, защото проектът няма да види бял свят. Това каза народният представител от ПГ на ДПС Рамадан Аталай по време на дебатите по внесените проекторешения от страна на ГЕРБ за възобновяване на действията по търсенето на възможности за изграждане на АЕЦ \"Белене\" и на БСП за отмяна на решението за прекратяване изграждането на АЕЦ „Белене“, предаде репортер на Агенция „Фокус“.  По думите му двете решения нямат никакво значение. Депутатът от ДПС заяви, че без яснота се започва нов проект със стари кърпежи.  „Неяснота и затова ние казваме, че ДПС няма как да подкрепи това нещо, защото то няма да види бял свят. Няма да се осъществи този проект, защото не сме готови. Отделно е вече нашето изложение, че има нови енергии, иновативни. Нови системи“, каза Аталай и допълни, че енергетиката е в насипно състояние. Той обърна внимание и че се всички решения за големите енергийни проекти са спрени.  Междувременно енергийната комисия в парламента прие проекторешението на ГЕРБ, с което се възлага на енергийния министър Теменужка Петкова да възобнови действията по изграждане на „Белене“. „За“ предложението на ГЕРБ гласуваха 14, „против“ – 2, „въздържали се“ – 0, с което то бе прието. С приетото предложение на ГЕРБ се възлага на министъра на енергетиката да възобнови действията по търсенето на възможности за изграждане на АЕЦ „Белене“, съвместно със стратегически инвеститор на пазарен принцип и без предоставяне на държавна гаранция, чрез отделяне на активите и пасивите на проекта „Белене“ в отделно проектно дружество.  С проекторешението се възлага още министърът на енергетиката да организира, координира и контролира провеждането на преговорите с потенциалните инвеститори и производители на оборудване, както и да предприеме действия за разработване на процедура за избор на стратегически инвеститор и да предложи възможности за структуриране на проекта в срок до 31 октомври 2018 г. и препоръчва на Министерски съвет да предприеме действия а отмяна на решението си за „Белене“ от 29 март 2012 г. с цел провеждане на преговори с потенциални инвеститори.  Предстои проекторешението да бъде утвърдено от народните представители в пленарна зала.  Комисията разгледа и предложението, внесено от ПГ на „БСП за България“ по темата. Предложението на БСП обаче бе отхвърлено с 8 гаса „за“ и с 13 „въздържали се“. Предложението на БСП бе сходно с това на ГЕРБ. От опозицията предлагаха да бъде отменено решението на Народното събрание от 29 март 2012 г. за прекратяване на ядрената централа на площадка „Белене“ и да се възложи на министъра на енергетиката да предприеме действия за разработване на процедура за избор на стратегически инвеститор и да предложи възможности за структурирането на проекта в срок до 31 октомври 2018 г. От опозицията искаха още да министърът периодично да информира Народното събрание за предприетите действия и конкретните резултати от водените преговори.  ", "date": "2018.06.06", "title": "Рамадан Аталай: ДПС няма да подкрепи АЕЦ \"Белене\", защото проектът няма да види бял свят "}
{"url": "http://epicenter.bg/article/Angelkova-otvarna-na-Simeonov--Panairite-mu-v-nachaloto-na-letniya-sezon-prechat-na-turizma/156152/2/0", "text": "Министърът на туризма Николина Ангелкова отвърна на атаките на вицепремиера Валери Симеонов. По време на участието си в ресорната парламентарна комисия днес тя обясни, че тя няма никакви права да продава плажове, а само управлява плажовете.   „Аз не споря с Валери Симеонов, поясни тя и предположи, че неговите съветници са го подвели. По закон Ангелкова била длъжна, когато един плаж се подготвя за концесия или се отдава под наем, да се прави проверка дали специализираната карта съответства на кадастралната. Изобщо не става дума за каквато и да е продажба, на каквото и да било, коментира тя задочния спор с Валери Симеонов.   По повод на намерението на Симеонов да внесе сигнал в прокуратурата, че 5 заведения от \"Слънчев бряг-юг\" са незаконни, Ангелкова заяви, че си говори с вицепремиера, но всеки има мнение. Моето мнение е, че изцяло се придържам в рамките на своите законови правомощия, отсече ресорният министър.   „Нито съм инженер, нито съм ДНСК, нито съдия, нито вещо лице, за да ходя да правя изследвания на обектите дали са строеж, дали не са или имат метална или не знам си каква конструкция, подчерта тя.   \"Разрешението за поставяне се издава от главния архитект на Община Несебър. Това не са заведения, които са се появили миналата година. Това са заведения от 10 години там\", посочи още Ангелкова.   Нямало нарушения на \"Слънчев бряг-юг\". По закон концесионерите могат да ползват до 2% търговска площ. Като министър, както и моите служители в Министерство на туризма, категорично спазваме закона и се произнасяме в рамките на нашите компетенции, увери Ангелкова. Освен това Законът за устройството на територията дефинира що е то преместваем обект. Министърът на туризма заяви, че съдебната практика показва, че преместваем обект е такъв, който се изгражда от материали, които не са трайно прикрепени към земята и същият може да бъде разглобен, без да се налага да се разрушават тези материали.   Много важно е да се прочете трайната съдебна практика на съда,който е компетентният орган да прецени дали са извършени законосъобразни действия или не, заяви още Ангелкова. Панаирът за преместваемите обекти се прави в началото на летния сезон и изключително много уврежда имиджа на българската държава като туристическа дестинация, заяви пред депутатите в ресорната комисия министърът.   Не мога да си обясня мотива, подчерта Ангелкова. Това по никакъв начин не подпомага имиджа на българския туризъм, отсече тя.", "date": "2018.06.06", "title": "Ангелкова отвърна на Симеонов: Панаирите му в началото на летния сезон пречат на туризма"}
{"url": "http://epicenter.bg/article/Prof--Nikolay-Radulov--Opravdaniyata-na-MVR-za-Pelov-sa-bezumni-/156154/2/0", "text": "Като че ли станаха много убийствата – само преди няколко дни имаше зрелищно убийство в центъра на Слънчев бряг, сега още едно зрелищно убийство в центъра на града, дори не просто убийство, а престрелка между криминално проявени. Това каза пред Novini.bg бившият главен секретар на МВР Николай Радулов по повод снощното убийство на избягалия преди два месеца пред парадния вход на Централния софийски затвор опасен престъпник Владимир Пелов. Пелов бе убит от криминално проявения Марио Панчев при престрелка в центъра на Ботевград.  Очевидно вместо да се извадят някакви организационни изводи за проблема с ниската гражданска сигурност и нещата да вървят към по-добро, вървят към по-лошо. Щом гражданите могат да се стрелят по улиците, значи нещата са стигнали дъното, подчерта Радулов.  Що се отнася до Пелов, всичко изглежда изключително странно. Под сурдинка се говори, че раненият при престрелката мъж е давал информация на полицията къде се намира и какво прави Пелов. Ако това е истина, е странно защо полицията не го е използвала като примамка и не е заловила Пелов.   Също така безумно звучеше оправданието, че въпреки няколкото проведени акции по сигнали полицията не е успяла да залови Пелов, защото той си е променил външния вид – пуснал си е брада и си е сложил качулка. Това е смешно, защото обикновено, когато се издирват престъпници с червена бюлетина на Интерпол, се правят най-различни експерименти – има специални фотороботи, които слагат на лицето мустаци, бради, шапки и т.н., така че да се добие максимална представа как би могло да изглежда лицето. Такова нещо би трябвало да е известно на нашите специалисти по криминалистика и би трябвало да предполагат, че най-малкото, което той ще направи, е да не се разхожда гордо из града с известната си от вестниците физиономия, за да бъде лесно заловен, заяви бившият главен секретар на МВР.  И тук, както при много други случаи, се питаме какво се случва - защо полицията, която би трябвало да е компетентна и да има информация за лицето, така ужасно се проваля. Тук възниква и другият въпрос – при тази стрелба биха могли да пострадат и много обикновени граждани, нямащи нищо общо с криминалния свят. Не е хубаво, когато започне да се стреля така безразборно. Едно е криминалните авторитети да си разчистват сметките вдън гори тилилейски, друго е насред града. Имаше такова нещо през 90-те години, стреляха се и в центъра на София, но нали се надявахме, че това време е минало безвъзвратно. Явно, че напразно сме се надявали, посочи Радулов.  По думите му другият избягал заедно с Владимир Пелов опасен престъпник – Радослав Колев, едва ли ще бъде открит. Според Радулов е много вероятно Колев отдавна да е извън страната ни.   При сериозното опазване на границата ни, при което кравата Пенка се разхожда в двете посоки, не би било никак сложно за един бандит да пресече една от границите и да се окаже недосегаем. Не разчитам да бъде заловен, освен по случайност - ако някъде стане някаква криминална проява, свързана с това лице, каза още Николай Радулов.", "date": "2018.06.06", "title": "Проф. Николай Радулов: Оправданията на МВР за Пелов са безумни "}
{"url": "http://epicenter.bg/article/Traykov-prognozira---Belene--nyama-kak-da-se-sluchi--no-shte-go-platim/156157/2/0", "text": "АЕЦ „Белене” няма да се случи – ще го разрешат, ще го започнат, но няма да го завършат. Докато се стигне до този момент обаче ще бъдат похарчени доста повече от сегашните 3 млрд. Това коментира пред БТВ бившият енергиен министър Трайчо Трайков.   По думите му централата ще произвежда на 80 евро за мегаватчас при пазарна цена от 40 и опитите за оправдаване на проекта залагат 60-годишен хоризонт, при който той печели само през последните 20 г. А преди това централата трябва да губи пари близо половин век.   „Делът на ядрената енергетика в световното производство намалява. Масово се спират проекти, които се опитват да работят на пазарен принцип. Има проекти само в страни с много съществена стратегическа причина”, коментира Трайков и посочи, че и в Турция, и в Унгария са напълно наясно, че централите им трябва да се субсидират.   Той предупреди, че подобен мегапроект у нас може да вкара политическия ни елит във финансова зависимост „от една не твърде демократична страна”. „Има хора – и то влиятелни хора, които разбират несъстоятелността на този проект, но не е достатъчно разбирането, трябва да се заеме позиция”, посочи ексминистърът.   По повод твърденията, че към 2040 г. България ще има дефицит на ток, той запита защо трябва отсега да решаваме това „уравнение”, което ще е актуално след 22 години – при положение, че АЕЦ се строи много по-бързо. Трайков допълни, че бъдещето е другаде – в компютъризирани и децентрализирани мрежи, енергийна ефективност, системи за съхраняване на енергия и новите ВЕИ проекти, които вече предлагат ток на четири пъти по-ниска цена от заложената за „Белене”.   „В България дефицит може да се получи само ако умишлено затворят 5 и 6 блок и въглищните централи не си мръднат пръста да ги спасят”, посочи Трайков и отбеляза, че при преговорите с евентуални инвеститори ще си проличи какъв „подсладител” ще поискат те. „Откъде да знаем, че „Козлодуй няма да бъде затворен набързичко, за да има място за „Белене”? Откъде да знаем, че няма да ликвидират въгледобива и производството от тецове?”, запита Трайков.   „Имам чувството, че отново живеем в 2008 г. – енергетиката отново се управлява от Първанов и Овчаров, а пък Бареков ще прави сутрешно предаване. Направили сме един голям кръг, стигнали сме донякъде, видели сме, че може и да е по-добре. Но когато в Европа се разколебаха малко нещата и в демократичния свят бързаме да сме първите, които ще скочим в тоталитарното блато. Това за мен е чист провал на всички политици от моята черга, които се опитахме някак си да обясним и да получим подкрепата на хората, че това не трябва да се случва”.", "date": "2018.06.06", "title": "Трайков прогнозира: „Белене” няма как да се случи, но ще го платим"}
