{"url": "http://epicenter.bg/article/Tsvetelina-Penkova-v-Dupnitsa--Vseki-e-ravnopraven-grazhdanin-na-ES-i-ima-pravo-na-dostoen-zhivot-/183170/2/48", "text": "“Европейските средства не стигат до хората, инфраструктурата в малките населени места е занемарена и това трябва да се промени.” Това заяви в Дупница кандидатът за евродепутат от „БСП за България” Цветелина Пенкова, където тя се срещна с членове и симпатизанти на левицата, съобщиха от пресцентъра на партията.  “Всеки един от нас е равноправен гражданин на Европейския съюз и има право на достоен живот. Това може да бъде постигнато само чрез прокарване на справедливи социални политики”, добави тя.  “Ние имаме за цел да върнем на българите самочувствието на европейски граждани и да фокусираме европейските политики върху социалните права, справедливостта и достойните възнаграждения”, каза още Пенкова.  “Еднаквото минимално възнаграждение за еднакъв труд на територията на Европейския съюз е ключово за развиване и запазване на жизнеспособността на малките населени места и за възраждане на малкия и среден бизнес в България. Членството на България в ЕС предлага много възможности за социални политики и подпомагане на всеки един човек”, каза още тя.  „Десните управления в ЕС доказаха, че не могат да задоволят нуждите на гражданите на държавите членки”, заяви Пенкова.  На среща с гражданите на община Трекляно, кандидатът за евродепутат заяви, че ключови приоритети за общината са изграждане на КПП със Сърбия и обновяване на цялата пътна инфраструктура в региона. Пенкова обясни, че при прозрачно, честно и добросъвестно усвояване на европейски средства ще има пари, с които да се подобри инфраструктурата.  “Единственият начин да променим стандарта на живот в България е да сменим управлението в държавата, а първата стъпка са изборите на 26 май”, заключи Пенкова.  ", "date": "2019.05.16", "title": "Цветелина Пенкова в Дупница: Всеки е равноправен гражданин на ЕС и има право на достоен живот "}
{"url": "http://epicenter.bg/article/Stanishev-Kovachev/183048/2/48", "text": "Няма да има националистическо цунами! За това бе категоричен президентът на ПЕС и кандидат за евродепутат от БСП Сергей Станишев в дебат по БТВ с кандидата на ГЕРБ Андрей Ковачев.   Двамата влязоха в остър спор още в началото на разговора. Андрей Ковачев заяви, че трябва да има промени в политиката на ЕС. Станишев репликира, че е странно ЕНП, която доминира Европейската комисия през последните десет години, да говори за промени.   \"ЕНП ще има най-много евродепутати и няма как да се направи ляв завой. Ние предлагаме най-реалната промяна на Европа, базирана на икономиката\", посочи Андрей Ковачев. \"Без икономиката и генериране на нови работни места и БВП няма как да има социални придобивки\", добави кандидатът от ГЕРБ.  \"Десните наложиха политиката на затягане на коланите. По инициатива на социалдемократа от Швеция Стефан Льобен се прие декларация за социалния стълб\", припомни президентът на ПЕС Сергей Станишев. Според него най-важното е, че на изборите няма да има националистическо цунами, целта на социалистите е да променим посоката заедно с мнозинство от зелените и левите.   \"Европа се нуждае от социална промяна, хората я очакват. Затова се стремим към прогресивно лявоцентристко, проевропейско мнозинство в  ЕП около ПЕС, като най-голямата политическа сила\", категоричен бе Станишев.  \"Европейският социален стълб тръгна от Гьотеборг по инициатива на шведския премиер социалдемократ Щефан Льовен. По настояване на социалистите, това се превърна в реална политика и позиция на ЕП\", припомни Сергей Станишев. И заяви, че имаме новина, когато десницата се опитва да си го припише. Той се аргументира, че  основният проблем на доминираната от ЕНП Европейска комисия е политиката на орязване и ограничения. Кандидатът за евродепутат, добави, че търсейки изход от икономическата криза, десницата се е фиксирала върху това, че целият проблем е в държавния дълг.   \"Истината е, че тази криза бе създадена от финансовия спекулативен капитализъм, който взриви финансовата система. Тогава ЕК, доминирана от ЕНП, каза, че всяка държава трябва да ореже максимално своите разходи, за да ги приведе в ред. Безспорно е, че трябва да има ред в бюджета, но бе направено толкова насилствено, че социалната тъкан на редица страни бе разкъсана\", категоричен бе президентът на ПЕС. Той заяви, че тази политика е нанесла огромни щети в доверието към ЕС, защото вместо да бъде съюз, който създава надежда и по-добър живот за всеки, се е превърнал в наказателен и от там идва ръстът на националистите. Сергей Станишев каза още, че преразпределението и насочването на ресурсите от ЕС трябва да бъде в подобряването на жизнения стандарт на хората и това е целта на социалистите. Той заяви, че Европа се нуждае не от пакта за стабилност, наложен от ЕНП, а от пакт за устойчиво развитие, който включва финансова стабилност и социално развитие, защото хората живеят бедно. \"Основният проблем на ЕНП е политиката на орязване. Търсейки изход на икономическата криза те казаха, че това е държавният дълг, а причината е спекулативния капитализъм, който взриви ситуацията. ЕНП каза, че всяка държава трябва да ореже своите разходи, но това стана толкова насилствено, че се разкъса социалната им тъкан както в Испания, където имаше 50% младежка безработица\", посочи Станишев.   Политиката на бюджетни икономии превърна Европейския съюз, който е бил винаги съюз на надеждата, в наказателен съюз, изтъкна Станишев.   На това Ковачев отговори с цитат на Маргарет Тачър, че проблемът на социалистите започва, когато свършват чуждите пари. Според неко няма орязване, а консолидация на макроикономическата рамка. Растежът не става с декларации, а с икономика.   Всичко е въпрос на приоритети - къде харчиш парите, репликира Станишев. И припомни, че когато той е бил премиер, пенсиите са били увеличени с 80%, а фискалният резерв, който е оставен на кабинета на Борисов е бил 8 мириарда.   Станишев припомни, че в края на мандата му като премиер държавният дълг на България е намалял от 30% на 14% от БВП. \"Оставихме на първия кабинет Борисов 8 млрд. лв. резерв. Наред с това, пенсиите бяха увеличени с над 80%, увеличихме и минималната и средната заплата в България\", припомни още кандидатът за евродепутат. Той добави, че след толкова години управление на Борисов, в България делът на работещите бедни е нараснал от 6,5% на 10%. Президентът на ПЕС коментира, че 42% от българите живеят или под прага на бедността или в тежки материални лишения, по данни на НСИ.    Къде видяхте в България орязване на разходите, попита Ковачев. И припомни политиките на правителството в областта на доходите.   Няма да кажа, че нищо не се прави, но догонването трябва да е по-бързо, посочи Станишев.   Ние тръгваме от ниско ниво, завещано от вашата партия, каза пък Ковачев.   Двамата отговориха и на въпроси, свързани с борбата с корупцията. \"Корупцията не е български феномен, това е бич за обществото и поставихме високи морални стандарти, където се подават оставки дори при съмнения\", каза Ковачев. И посъветва БСП да прилага \"високите стандарти на ГЕРБ\" със замесените в подобни скандали свои членове.   \"Ние подкрепяме инициативата за европейска прокуратура, а ОЛАФ показва, че има под 2% нередности у нас\", заяви кандидатът на ГЕРБ.  \"Истина е, че корупция има навсякъде, но в България тя е като окопал се феномен\", репликира Станишев. \"Основното внимание трябва да е насочено към контрола на публичните средства. Ние сме вече 12 години членове на ЕС, при тези десетки милиарди излети в България, трябва да сме се приближили до стандарта на живот в Европа, но това не е факт, защото се отклоняват в частни джобове. Европейската прокуратура е стъпка в правилна посока\", посочи Станишев.  Ковачев репликира, че когато е бил премиер \"не е давал свои хора на вълците\", на което Станишев отговори, че \"това не е вярно\". \"Имаше освобождавани министри заради подозрения\", припомни президентът на ПЕС.  Двамата говориха и по темата за минималната европейска заплата. \"Дебатът е дали трябва да има обща база за определянето й, не трябва да излиза фалшива новина, няма как да има единна минимална заплата както е в Люксембург, така да е и в България\", каза Ковачев. В отговор Сергей Станишев каза, че \"това е основа на бъдещ пакт за устойчиво развитие, трябва да има данък финансови транзакции и оттам ще дойде ресурс\". \"Необходимо е да има догонващо развитие, социалистите са доказали, че ако искаме да направим нещо социално, ние намираме ресурси\", посочи Станишев.  Президентът на ПЕС каза, че годишно 850 млрд. евро не влизат в бюджета на ЕС заради огромните корпорации - Фейсбук, Гугъл, Амазон, които генерират огромни печалби в Европа, избягват данъчно облагане в Съюза. \"Да си плащат там, където произвеждат\", категоричен е Станишев и добави, че само социална Европа ще реши проблемите в страните.   \r\n", "date": "2019.05.16", "title": "Станишев: ЕНП превърна Европейския съюз в наказателен съюз! Ковачев: Социалистите само да харчат!"}
{"url": "http://epicenter.bg/article/Okonchatelnite-tarifi-za-tol-taksite-yasni-sled-izmervane-na-realniya-trafik-na-TIR-ovete/183078/2/0", "text": " Това беше решено след извънредна среща при премиера Бойко Борисов с превозвачите и регионялното министерство.   \r\n През трите месеца ще се направят тестове с бордови устройства в тежкотоварните автомобили, за да се проследи трафика през България и да се реши окончателно какъв ще е размерът на таксите на пътищата. През това време превозвачите ще закупуват едномесечни винетки. \r\n   Министър-председателят Бойко Борисов се срещна с представители на превозваческия бранш в Министерски съвет, съобщиха от правителствената информационна служба.   На нея бе обсъдена темата за обхвата на пътищата, за които ще се плаща тол такса, както и за размера на тарифите.   Обединихме се около идеята, че трябва да се въведе тол системата. От 16 август започват реални тестове, които ще продължат 3 месеца. Целта е да се види трафикът на ТИР-овете и автобусите. Едва след това ще се говори за обхват и цени. Това заяви председателят на Съюза на международните превозвачи Йордан Арабаджиев след среща с премиера Бойко Борисов по повод редица спорни въпроси около новата тол система, която трябва да заработи от август.   От утре продължават разговорите с превозвачите относно тарифите и обхвата на тол таксите. Имаме различия за тарифите, ние имаме предложения, които ще обсъдим. Ако е необходимо ще променим и законодателството, заяви регионалният министър Петя Аврамова, предаде Канал 3.   В края на месеца МРРБ ще свика консултативен съвет, на който да се обсъдят и новите предложения, съобщи още Аврамова.   Окончателният размер на таксите ще бъде определен, след като бъде измерен реалният трафик на ТИР-ове над 3,5 тона след 3 месеца тестов период, съобщи Магдалена Милтенова от Конфедерацията на автобусните превозвачи.   \"В бъдещите разговори ще коментираме всеки един път. Мрежата ни в България е различна, ще представим карта на пътищата с нулева ставка от общо 10 800 километра“, каза още тя.    ", "date": "2019.05.16", "title": "Отлагат с три месеца влизането в сила на тол системата за тежкотоварните автомобили"}
{"url": "http://epicenter.bg/article/Mezhdunarodnoto-voennopolitseysko-uchenie--Otvad-horizonta-2019--zavarshi-s-visoka-otsenka-za-uchastnitsite/183146/2/0", "text": "Международното военнополицейско учение „Отвъд хоризонта 2019“ завърши с ден за високопоставени гости и медии, който се проведе на учебен полигон Ново село днес, 16 май. В учението участваха военнослужещи от България, САЩ, Румъния, Украйна, Република Северна Македония и Армения като в задачите на терен бяха включени и екипи на Националната служба за охрана (НСО) и подразделение на МВР за борба с тероризма. Това съобщиха от пресцентъра на Министерството на отбраната.   Целта на учението бе да се повишат способностите на декларираната рота „Военна полиция“ и на щаба на ротата за планиране и водене на операции. По време на учението бяха отработвани представените на демонстрацията проверка на автомобили на контролно-пропускателен пункт извън населено място; издирване на инкриминирани предмети под вода; охрана на ВИП лице; реагиране на засада и евакуация по алтернативен маршрут на безопасно място; прочистване на сграда с терористи, взели заложници.   Участниците в международното учение получиха висока оценка за представянето си от заместник-началника на отбраната вицеадмирал Емил Ефтимов и директора на Служба „Военна полиция“ бригаден генерал Борислав Сертов.   Демонстрациите наблюдаваха още полковник Шанън Джонсън, военен аташе на САЩ в България, началникът на НСО генерал-майор Данчо Дяков, командващият Съвместното командване на силите генерал-лейтенант Любчо Тодоров, съветникът на президента по военна сигурност бригаден генерал Васил Лазаров. ", "date": "2019.05.16", "title": "Международното военнополицейско учение „Отвъд хоризонта 2019“ завърши с висока оценка за участниците"}
{"url": "http://epicenter.bg/article/Eva-Maydel--Evropa-nyama-nuzhda-ot-revolyutsiya--a-da-si-varne-duha-i-optimizma-/183147/2/48", "text": "  \"Много от опонентите ни на национално и европейско ниво говорят за революции в Европа. Фактите са, че Европейският съюз е най-успешният политически модел на взаимодействие между държави и народи в последния век. Ще работя Европа да си върне този дух и чувството, че можем да се справим, а не само да говорим за кризи и проблеми.\" Това заяви кандидатът за евродепутат от ГЕРБ Ева Майдел по време на среща с предприемачи в Ловеч, съобщиха от пресцентъра на партията.  В нея участва и общинският ръководител на ПП ГЕРБ Корнелия Маринова. На поканата за среща се отзоваха представители от хранително-вкусовата промишленост, строителни фирми, машиностроене и мебелопроизводство. На срещата присъстваха и представители на работодателските организации в област Ловеч.  \"В Ловеч през последните години инвестициите се увеличават бързо. С доизграждането на автомагистрала Хемус, което правителството гарантира, условията за правене на бизнес ще се подобрят още повече и се очаква доходите да се увеличат допълнително,\" допълни Ева Майдел в разговора с местния бизнес.  ", "date": "2019.05.16", "title": "Ева Майдел: Европа няма нужда от революция, а да си върне духа и оптимизма "}
{"url": "http://epicenter.bg/article/Radev--Kandidaturite-za-glaven-prokuror-tryabva-da-sa-argumentirani-i-da-otgovaryat-striktno-na-zakona/183149/2/0", "text": "Кандидатурите за главен прокурор трябва да са добре аргументирани и да отговарят стриктно на законовите изисквания. Обществото очаква ясни измерители в прилагането на критериите за независимост на кандидатите. Това заяви президентът Румен Радев на среща днес с председателя на Върховния административен съд Георги Чолаков, съобщиха от прессекретариата на държавния глава.  Разговорът е част от поредица срещи, които държавният глава инициира във връзка с критериите за избор и правомощията на следващия главен прокурор.  На срещата днес беше отбелязано, че формална процедура и немотивирани, бланкетни аргументи при излъчване на номинациите за нов главен прокурор биха компрометирали избора.  Сред темите на разговора бяха и механизмите за контрол, отчетност, както и отговорностите на „тримата големи“ в съдебната власт.  Румен Радев и Георги Чолаков обсъдиха също бързината и ефективността на административното правораздаване, както и натовареността на съдилищата, като аспекти от съдебната реформа.  Утре държавният глава ще разговаря с представляващия Висшия съдебен съвет Боян Магдалинчев.  ", "date": "2019.05.16", "title": "Радев: Кандидатурите за главен прокурор трябва да са аргументирани и да отговарят стриктно на закона"}
{"url": "http://epicenter.bg/article/Dimitar-Manolov--Tryabva-diferentsirana-stavka-na-DDS-za-stoki-ot-parva-neobhodimost-/183151/2/45", "text": "Ще продължим да настояваме за премахване на данъка върху минималната работна заплата и въвеждане на диференцирана ставка на ДДС за стоки от първа необходимост. Това заяви в Ямбол президентът на КТ \"Подкрепа\" Димитър Манолов, където присъства на редовната Отчетно-изборна конференция на Синдикалния регионален съюз, съобщи БНР.  Премахването на данъка върху минималното възнаграждение води до реално увеличаване на доходите, посочи Манолов.  \"Това е един от начините държавата да прехвърли върху себе се тежестта, която се твърди, че не е никак малка, което пък е още едно доказателство, че навремето беше взето това решение, за да бъдат натоварени най-бедните с данъци, за сметка, разбира се, на най-богатите,\" заяви той.  Въпреки съпротивата на политиците диференцирана ставка на ДДС за стоките от първа необходимост трябва да бъде въведена.  \"Това е система, която съществува в целия Европейски съюз с изключение на България и още една страна. Това са храни, детски облекла, учебници, печатни издания, лекарства,\" коментира синдикалният лидер.  ", "date": "2019.05.16", "title": "Димитър Манолов: Трябва диференцирана ставка на ДДС за стоки от първа необходимост "}
{"url": "http://epicenter.bg/article/Ivanka-Bagdatova-Mizova-e-osvobodena-ot-posta-zam-direktor-na-Darzhaven-fond--Zemedelie-quot-/183152/2/0", "text": "Управителният съвет на Държавен фонд „Земеделие“ (ДФЗ) гласува освобождаването на заместник-изпълнителния директор на фонда Иванка Багдатова-Мизова, считано от днес. Това съобщиха от пресцентъра на Министерството на земеделието, храните и горите. Управителния съвет избра Евдокия Кръстева за заместник-изпълнителен директор на ДФЗ. Тя има две магистратури – по право и по аграрна икономика от Университета за национално и световно стопанство. В периода февруари 2001 г. - юни 2008 г. е била главен секретар на Изпълнителната агенция по лозата и виното. От октомври 2012 г. до юли 2015 г. е съветник по кохезионната политика в постоянното представителство на България в Брюксел. От юни 2008 г. до момента работи в Министерския съвет като държавен експерт в дирекция „Централно координационно звено“ и началник-отдел в дирекция „Мониторинг на средствата от ЕС“.    ", "date": "2019.05.16", "title": "Иванка Багдатова-Мизова е освободена от поста зам.-директор на Държавен фонд „Земеделие\""}
{"url": "http://epicenter.bg/article/Srednoshtna-politseyska-obsada-na-Kostenets--prodalzhava-izdirvaneto-na-Stoyan-Zaykov/183050/3/0", "text": "Силите на реда издирват 43-годишния Стоян Зайков, заподозрян за убийството на бившата си партньорка, която беше намерена убита в петък.  В сряда обаче, полицията откри и тялото на мъж, който живеел в непосредствена близост до дома на Зайков. 42-годишният Валентин Петров е бил убит с ловна пушка. Мъжът е съсед и трети братовчед на издирвания Стоян Зайков. Деляла ги една ограда, информира Нова телевизия.  Все още няма категорични данни, че заподозреният за убийството от миналата седмица е категоричният извършител на престъплението от вчера, обяви главният секретар на МВР Ивайло Иванов.  Той допълни, че издирваният Стоян Зайков и застрелят Валентин Петров не са имали пряк конфликт, били в чисто човешки отношения.  „Досега няма сигнал някой нещо да е видял. Никой не е чул изстрел, никой не е видял нещо съмнително“, коментира още Иванов.  По думите му обаче новото убийство най-вероятно е извършено с огнестрелно оръжие.  Валентин признал пред Trafficnews, че ако говори пред камера, Зайков може да посегне на живота му. Допускал, че може да се укрива на тавана на къщата му, без да знае.  Убитият мъж е и единият от разпитаните след изчезването на Зайков. След поредното убийство в Костенец, в издирването на извършителя се включи целият отряд за борба с тероризма и екипи на жандармерията. ", "date": "2019.05.16", "title": "Среднощна полицейска обсада на Костенец, продължава издирването на Стоян Зайков"}
{"url": "http://epicenter.bg/article/Shefat-na-NEK--Nyamame-angazhimenti-kam-promishleniya-tok--ne-vliyaem-varhu-tsenata/183057/4/0", "text": "„Нямаме ангажименти към промишления ток. Националната електрическа компания (НЕК) не влияе върху цената на електроенергията. Казаха се доста неистина за НЕК. Националната електрическа компания спазва всички закони в страната и нямаме задължение да продаваме ток на свободния пазар. НЕК продава излишното количеството там. Не влияем на цените на тока\", заяви пред Нова телевизия изпълнителният директор на дружеството Петър Илиев.  “Целият свободен ток се продава само на борсата”, завърши шефът на НЕК.  Тези негови твърдения категорично отхвърли Румен Радев от Асоциацията на индустриалния капитал в България (АИКБ).  „Естествено, че може НЕК да влияе на цените”, заяви той и поясни, че компанията е „особен казус – и обществен доставчик, произвежда ток и е търговец, включително и на свободния пазар”.  Радев сравни НЕК с футболен съдия, който с решенията си, може да повлияе на крайния изход от мача.  „Визираме поведение на НЕК, което намираме за неадекватно, и то не само във въпросните два дни (тези с най-висока цена на промишления ток, бел.ред.). Настояваме за силни мерки и реформи в енергийната система като цяло”, каза още Радев.  Според него се създава \"изкуствен, и то търговски, а не фактически дефицит на електроенергия\". ", "date": "2019.05.16", "title": "Шефът на НЕК: Нямаме ангажименти към промишления ток, не влияем върху цената"}
{"url": "http://epicenter.bg/article/Lilyana-Pavlova--Izborat-na-26-may-ne-e-mezhdu-statukvo-i-promyana--a-mezhdu-napredak-i-retrogradnost-/182778/11/0", "text": "    - Основното, от което се вълнуват българите по време на кампанията, са доходите. На всичките ми срещи до момента хората са добронамерени, оценяват високо всичко, което ГЕРБ направи за страната, благодарят ми за личните усилия по големите инфраструктурни проекти, които реализирахме във всеки отделен район, както и за по-малките местнозначими инвестиции и за успешното Председателство, но основната им болка остават ниските доходи. Така че ще превърна това в моя кауза в Европарламента и ще ползвам целия му инструментариум, доколкото той позволява, за да привличаме в България повече инвестиции, да подпомагаме бизнеса, да оптимизираме технологично производствата, за да може да се повиши стандартът на живот и българите да се усещат като достойни европейци.    - В думата „статукво“ сигурно влагате смисъла на застой, а това е последното нещо, което може да се каже за управленията на ГЕРБ. Застоят много повече приляга за описание на времената, в които управляваше БСП- тогава държавата наистина изпадаше в безвремие. А и хората са с доста “живи” спомени за промяната, която им се предлага от БСПq например. Те ясно си спомнят каква беше държавата при края на тези няколко правителства на БСП. Така че изборът на хората не е между статуквото и промяната, той е между напредъка и ретроградността.    - БСП. И не защото те предлагат по-конкурентни или по-добри идеи за бъдещето на страната, а защото ние като политически философии сме тотално различни. Те изпитват носталгия по миналото и социализма, нас ни интересува бъдещето. Те закрилят всеки, който от тяхната партия бива уличен в нередности, ние го отстраняваме веднага. Те говорят за национализация, ние работим за иновации, индустриализация и развитие на производствата с висока добавена стойност. Те страдат от зле прикрит евроскептицизъм, ние смятаме Европа за нашия дом. Те се готвят да вадят на показ всичко лошо за България от трибуната на Брюксел, ние се готвим да защитаваме добрия имидж на страната и да отстояваме националните интереси. Естествено без това да означава, че ще прикриваме нередности и опит за злоупотреби.    - Със сигурност доста по-рядко от очакваното. И те по-скоро изразяват подкрепата си за начина, по-който премиерът Борисов реагира на тези скандали. Хората виждат всичко направено до момента от правителствата на ГЕРБ. Мен разбира се ме свързват с инфраструктурни проекти - във всеки район хората искат нови пътища, саниране и на техните блокове.. Често ми казват, че не е вярно това, че асфалт не се яде, понеже добрите пътища са облагородили техните населени места, дали са им нови възможности за развитие, бизнес и работа. Питат ме кога всичко това ще доведе до сериозно повишаване на стандарта на живот, кога ще се изравнят доходите ни с тези в Европа, за да може хората да не заминават да работят в чужбина и цели семейства да живеят разделени. На много места хората отчитат, че никога преди не е имало такъв ръст на заплатите и пенсиите макар и постепенен, отчитайки увеличението на заплатите на учителите, на медицинските сестри. Сигурно и ние като нашите опоненти от БСП може да се изкушим да им обещаваме „справедливост - сега“. Но ние им казваме истината – повишаването на стандарта на живот не може да стане с едно щракване на пръсти. Нужни са още време и усилия. И който казва друго, говори неистини.    - Ние несъмнено ще бъдем част от групата на ЕНП в Европейския парламент и със сигурност ще подкрепим Манфред Вебер за председател на ЕК. Но това не означава, че на заседанията на ЕНП безропотно вдигаме ръка в подкрепа на всяко предложение на нашето политическо семейство. Заставаме зад общия енергиен съюз, но сме за запазване суверенитета на държавите при определяне на мащабите и маршрутите, както и за отчитане на енергийните специфики на отделните държави. Ние не сме против нито един проект стига той да отговаря на европейското законодателство. Същото е и със санкциите спрямо Русия. Ние сме за спазване на международното право и гарантиране на териториалната цялост на всички държави, както и за прекратяване на хибридните войни. Но на този фон се стремим да запазим прагматични отношения с Русия и независимо от трудните международни отношения, да съхраним добрия тон помежду ни.    - Нерешителността, популизма и политическия егоизъм на две-три европейски държави. Само преди няколко дни премиерът на Бавария бе поредният европейски политик, който изрази недвусмислена подкрепа за членството ни в Шенген. В годините това членство се обвързваше неформално ту с механизма за проверка и сътрудничество, ту с проблемите с корупцията, каквито реално има във всички европейски държави, а сега се обвързва с миграционния натиск и опазването на границите. Но в момента България пази външната граница на ЕС по-добре от всякога. Всеки ден ние доказваме, че сме надежден партньор за членство в Шенген. Формалните критерии за членство отдавна са не просто изпълнени от нас, те са а преизпълнени. В този смисъл ние третираме неприемането на България в Шенген като двоен стандарт и продължаваме да се борим крайно неотстъпчиво за тази кауза, зад която смятаме, че трябва да се обединят всички партии.    - Със сигурност търсенето на баланси, формирането на мнозинства от съюзници и обединението около българските каузи. Това е част от най-ценния опит , който натрупах по време на Българското председателство и заедно с контактите, които установих, възнамерявам да впрегна всичко това в работата ми по основните приоритети, които съм си поставила. Те са свързани освен със сигурността на европейските граждани, с повишаване на доходите чрез подкрепа за бизнеса и инвестиции в инфраструктура, и преди всичко с политиката за регионалното развитие. Ще се борим България да получи 18 млрд. за кохезионна политика в следващия финансов период за да ги инвестираме за изравняване на различията между регионите.    - Всички избори са белязани от скандали и лъжи както и от манипулации, фалшиви новини. Спомняте си костинбродската афера преди време или провокациите по време на февруарските протести.  Ние не се стремим да потулим скандала, за нас е важно да изградим модел на взаимно доверие в отношенията между политиците и гражданите и да спечелим подкрепата на хората за изпълнението на адекватните и конкретни политики, които ще направят живота на българите по-добър. От тях да получаваме силата и увереността за посоката на решенията, които взимаме, а когато е необходимо те да са нашия коректив.  Оттук-нататък е важно да се проведе качествен дебат по истински важните европейски теми.", "date": "2019.05.16", "title": "Лиляна Павлова: Изборът на 26 май не е между статукво и промяна, а между напредък и ретроградност"}
{"url": "http://epicenter.bg/article/Poetichna-vecher-po-sluchay-Denya-na-balgarskata-prosveta-i-kultura-v-Stolichna-biblioteka/183085/6/0", "text": "Столична библиотека и Асоциацията на учителите по български език и литература организират поетична вечер с участието на поетите Магдалена Абаджиева от Института по български език, Николай Милчев – учител по български език и литература и Иван Христов от Института за литература при БАН. Заповядайте от 19:00 часа на 20 май 2019 г. (понеделник) в Литературния клуб на Библиотеката на София, за да отбележим заедно 24 май – Ден на българската просвета и култура и на славянската писменост.", "date": "2019.05.16", "title": "Поетична вечер по случай Деня на българската просвета и култура в Столична библиотека"}
{"url": "http://epicenter.bg/article/Grigor-Dimitrov-praznuva-rozhden-den--Snimka-/183086/8/18", "text": "Най-добрият български тенисист Григор Димитров отбелязва 28-ия си рожден ден.   По този повод той сподели кадър от първите минути на празничния ден за радост на феновете си в социалните мрежи, съобщава Гонг.бг   написа Гришо под снимката, на която е в леглото си и се усмихва широко на феновете.", "date": "2019.05.16", "title": "Григор Димитров празнува рожден ден (Снимка)"}
{"url": "http://epicenter.bg/article/-Alen-Delon--Haresvat-me-ili-ne--no-nikoy-ne-mozhe-da-osporva-karierata-mi/183060/10/99", "text": "Ален Делон отговори на вълната от критики срещу него след стана ясно, че ще му бъде присъдена почетна награда на фестивала в Кан.   \"Харесват ме или не, но никой не може да оспорва кариерата ми\", каза звездата, оказала се в в центъра на скандал на започналия престижен кинофестивал, предаде БНТ.   Ален Делон ще получи почетната \"Златна палма\" за творчеството си, но петиция с хиляди подписи призовава организаторите да преосмислят решението. В петицията, критиците на Делон го наричат \"расист, хомофоб и женомразец\".    На 83 години френската кинозвезда е под прицела на движението \"Жени и Холивуд\", които го обвиняват в насилие срещу жени. 17 000 подписа са против награждаването на Делон. Протестът е и заради изказвания на актьора срещу нежния пол, хомосексуалистите и имигрантите. В Кан бяха принудени да дадат обяснение.   \"Не връчваме на Ален Делон Нобел за мир, а почетна Златна палма за актьорската му кариера. Делон е казвал неща и има право да изразява мнения, с които аз лично не съм съгласен\", каза Тиери Фремо - директор на кинофестивала в Кан.", "date": "2019.05.16", "title": "Ален Делон: Харесват ме или не, но никой не може да оспорва кариерата ми"}
{"url": "http://epicenter.bg/article/Petitsiya-iska-prezasnemane-na--Igra-na-tronove-/183061/10/99", "text": "Почитатели на култовия сериал “Игра на тронове” започнаха петиция, с която молят НВО да презаснеме последния осми сезон на сагата, предават световните медии. До момента тя е подписана от над 200 хил. души и бройката им бързо се увеличава, предава БТВ.  “Дейвид Бениоф и Д. Б. Уайс доказаха, че са абсолютно некомпетентни сценаристи ако нямат оригинален материал (т.е. книги), на които да се опрат”, пише в петицията.  Това е епизод пореден от масовото недоволство на публиката към последния сезон на “Игра на тронове”. Почитатели, а и критика, седмици наред оплюваха лошото заснемане, евтините (на места) специални ефекти, лошо замислените истории на героите, както и диалозите между тях.  Онлайн се появиха изказвания, че феновете се чувстват предадени, след като са инвестирали толкова години от живота си в следене на този сериал.  Публиката е обезпокоена и от информацията, че именно Бениоф и Уайс ще бъдат сценаристи на три предстоящи филма от сагата \"Междузвездни войни\", чиято продукция беше обявена от \"Дисни\" преди седмица.  Коментар от създателите Дейвид Бениоф и Д. Б. Уайс към този момент все още няма. НВО също не са коментирали реакциите на зрителите.  Въпреки негативните ревюта относно съдържанието на сериала, последният сезон на “Игра на тронове” бие всички рекорди по гледаемост.  Последният епизод е идната неделя.", "date": "2019.05.16", "title": "Петиция иска презаснемане на “Игра на тронове”"}
{"url": "http://epicenter.bg/article/Petya-Dikova-i-Iliyan-pokazaha-bebeto--Snimka-/183065/10/100", "text": "Петя Дикова показа за пръв път новородения си син. Снимка на бебето качи гордият баща Илиян Любомиров.  \"Щастието е синът ти да заспи върху теб, да го гледаш как се усмихва насън и през цялото време да ти мирише на бебе\", написа писателят.  Двамата с Пипи станаха родители на 22 април, а момчето кръстиха Александър.   Източник: Новини.бг", "date": "2019.05.16", "title": "Петя Дикова и Илиян показаха бебето (Снимка)"}
{"url": "http://epicenter.bg/article/Ivan-Krastev-kam-KNSB--Radvashto-e--che-obshtata-ni-tsel-e-zashtita-na-rabotnitsite/183119/2/48", "text": "  \"Радващо е, че общата ни цел е защита на работниците.\" Това каза кандидатът за евродепутат от \"БСП за България\" Иван Кръстев след среща с ръководството на КНСБ. Днес по тяхна покана се проведе разговор на Кръстев и Цветелина Пенкова от листата на левицата.  На срещата се констатираха множество съвпадения между „Визия за Европа”- програмата на БСП за тези избори и манифеста на КНСБ. По отношение на съдбата на българската енергетика, Иван Кръстев, който е от Стара Загора, отбеляза: Не искаме да видим родния ни край като демографска и икономическа пустиня. Това е въпрос и на национална сигурност - около 40 процента от електроенергията в България се произвежда от трите ТЕЦ-а”. Той подчерта, че вчера е бил на среща в Гълъбово и Раднево, където са били обсъдени проблемите за топлоелектрическите централи. „Обезпокоени сме поради липсата на действия относно енергийното сърце на България. Стара Загора е икономически най- развитият регион в страната след София и това се дължи на съществуването на комплекс „Марица Изток”, обясни още Кръстев.  На конкретен въпрос по отношение на санкциите срещу Русия, Цветелина Пенкова отговори: ”Тезата на БСП винаги е била ясна – ние сме против санкциите срещу Русия. Те не дават резултат.\" Тя изрази надежда санкциите да бъдат преразгледани. Пенкова обърна специално внимание на принципа- еднакъв труд, еднакво заплащане. Това ще е и основната й битка в ЕП.  На срещата присъстваха и народните представители на левицата Крум Зарков и Георги Гьоков.  ", "date": "2019.05.16", "title": "Иван Кръстев към КНСБ: Радващо е, че общата ни цел е защита на работниците"}
{"url": "http://epicenter.bg/article/Ivelina-Vasileva-v-Elhovo--Vseki-edin-chovek-tryabva-da-useti-podkrepata-na-Evropa-/183122/2/48", "text": "  Важно е в Европейския парламент да има хора, които знаят как работят европейските институции и как да насочат вниманието към България, каза днес в Елхово кандидатът на евродепутат от листата на ГЕРБ и СДС Ивелина Василева. По думите ѝ страната ни трябва да има своето достойно място в една силна Европа, за да се осигури по-добро качество на живот на хората, съобщиха от пресцентъра на ГЕРБ.  При срещата си с членове и симпатизанти на ГЕРБ Ивелина Василева изтъкна успехите на двата големи града в региона – Ямбол и Елхово, в използването на възможностите на европейските програми. Конкретен пример е изпълняваният в момента проект за водния цикъл на община Елхово. Това са проекти, които носят пряка полза на хората и гарантират чиста и здравословна среда.  „Нашата политика е насочена най-вече към защита на националния интерес, защото всеки един човек трябва да усети подкрепата на Европа“, категорична бе Василева и допълни: „За да реализираме всички тези политики, ни е нужна вашата подкрепа. Затова ви призовавам активно да упражните правото си на глас на 26 май“.  „Във ваше лице и в лицето на останалите кандидати на ГЕРБ виждаме хора, които имат опита, знанията и могат да отстояват интересите на България в голямото европейско семейство“, сподели по време на срещата кметът на Елхово Петър Киров.  Областният координатор на ГЕРБ в Ямбол Георги Славов изтъкна, че арогантността на опонентите от БСП граничи с цинизъм и цели да обезличи всичко хубаво, което ГЕРБ прави.  „Но доверието, което хората ни дават - това е нашият най-голям капитал. Затова и на тези избори е важно да получим вашето доверие“, обърна се към присъстващите Славов. По думите му, европейската солидарност, съчетана със стабилност в държавата, са гаранция хубавите неща да продължат да се случват.  ", "date": "2019.05.16", "title": "Ивелина Василева в Елхово: Всеки един човек трябва да усети подкрепата на Европа "}
{"url": "http://epicenter.bg/article/Eksperti--Nyama-kak-da-ima-manipulatsiya-pri-elektronnoto-glasuvane-za-evrovota/183123/2/0", "text": "Централната избирателна комисия (ЦИК) представи машинните за гласуване на изборите за Европейски парламент на 26 май, предаде репортер „Фокус“. Експерти увериха, че манипулациите са невъзможни.   Обществената поръчка за наемане на устройствата бе спечелена от „Сиела Норма“ АД. В конкурса участваха още „Български машини за гласуване“ ООД и „Лекс. БГ“ АД. Победилата компания трябва да достави 3000 броя специализирани устройства с инсталиран софтуер за електронно машинно гласуване, както и логистично осигуряване и обслужване на устройствата до секционните избирателни комисии в страната, обучение на персонал за работа с устройствата за провеждане на избори. Прогнозната стойност на обществената поръчка е 7,5 млн. лв.   Машините за гласуване на европейските избори са доставени, напълно готови за работа, посочи изпълнителният директор на „Сиела Норма“ АД, фирмата доставчик на машините за гласуване на европейските избори Веселин Тодоров.   „Машините са 3300, те са в София в склад. Имат актуализиран софтуер, а бюлетината, както е подадена от ЦИК, е заложена в машините. Те са напълно готови за работа“, заяви той. „Машините са изцяло с нов дизайн. Те са произведени тази година в Тайван и са специално за България“, уточни той. „На 24 май ще бъдат експедирани към цялата страна. Имаме сложната задача да поддържаме процеса в много големи, малки населени места и села“, коментира Веселин Тодоров. Той отбеляза, че съвместната им работа с ЦИК към момента е успешна.    ", "date": "2019.05.16", "title": "ЦИК представи машините за гласуване на европейските избори"}
{"url": "http://epicenter.bg/article/BSP-za-dostoyna-Balgariya-na-kartata-na-Evropa--VIDEO-/183124/2/0", "text": "  \"На 26 май всички ние с гласа си можем да върнем достойна България на картата на Европа!\"  Това е призивът на водача на евролистата на \"БСП за България\" Елена Йончева.  Да отстояваме националните си интереси и мястото си в Съюза, допълва я Иво Христов.  Да се борим за достойни доходи, е мотото на втората в листата и новото лице на БСП Цветелина Пенкова.  Гарантирана минимална работна заплата и пенсия, ще отстоява Петър Витанов.  Елена Йончева приема като своя кауза: Да сложим край на корупцията, която ни ограбва! Имаме воля за това!  Искаме справедливост сега, защото знаем как, убеден е Иво Христов       ", "date": "2019.05.16", "title": "Каузата на БСП на евроизборите - да върне достойна България на картата на Европа  (ВИДЕО)"}
{"url": "http://epicenter.bg/article/Prof--Nikolay-Radulov--Pozharat-sas-skandalite-veche-ne-mozhe-da-bade-ugasen-/183126/2/0", "text": "Въпросът е защо чак сега и защо в този обем се иска такава справка от главния прокурор? Защо става дума само за политици и за хора на висши държавни длъжности? При една елементарна проверка ще излезе, че има такава информация, но тя не е била предадена по надлежния ред, а това е престъпление. Това е въпрос на политическа целесъобразност. Дали обаче ДАНС трябва да бъде само адресат на подобно искане от главния прокурор, защото част от финансовото разузнаване е в ДАНС, част е в Министерството на финансите. Би трябвало подобно искане да бъде излъчено и спрямо Държавна агенция \"Разузнаване\" и спрямо НАП.   Така експертът по национална сигурност проф. Николай Радулов, който е бивш секретар и заместник-министър на МВР, коментира пред БНР поисканото от Сотир Цацаров – ДАНС да предостави цялата налична информация (включително и от финансовото разузнаване) относно банкови сметки, участие в офшорни компании, притежавани недвижими имоти в чужбина и други инвестиции от лица, заемащи висши публични длъжности, и недекларирани по съответния ред.  \"Най-простата сметка е да се направи едно съответствие между сметката, лицето, сумата и възможностите му да придобие такава сума. Това, което се говори, че извън страната годишно изтичат по 2-3 млрд. годишно, тези пари не изтичат по канализацията или по интерконекторна тръба, а изтичат през банковата система. Трудно е торби да се пренасят през границата, това значи, че най-малкото е съобщавано за трансакция, а докъде е стигнала проверката и оповестени ли са широко резултатите от подобна проверка, това е друг въпрос. Важно е да се знае дали ръководството на държавата е било уведомено и какви мерки е взело\", допълни още проф. Радулов.  \"Ако има политическа воля, се провежда борба с корупцията, гражданите се уведомяват за това, защото те са крайно заинтересувани, все пак тези пари излизат от техния джоб. Очевидно е имало политическа преценка какво трябва и какво не трябва да се съобщава на гражданите. Виждате, че от това затъмнение, в което сме всички ние, произтичат много други неща и трябваше скандалът да започне да се разплита откъм едни апартаменти и едни асансьори, за да стигнем днес до по-съществени неща\", заяви експертът по национална сигурност.  Според проф. Николай Радулов няма вече как този пожар да бъде загасен, защото непрекъснато расте с нови подробности: \"След няколко месеца ще се появят информации за сериозни недвижими имоти в чужбина. Подочух за остров Тасос, където хора от административните висши държавни длъжности имат апартаменти, и на подобни места в Гърция, в Испания. Когато дълго време са пазят в тайна неща, които касаят интересите на гражданите, в края на краищата налягането се увеличава и когато няма клапан за отпускане, тенджерата под налягане избухва\".  \"Искането на Цацаров, макар и малко позакъсняло, показва, че нарушения на правни норми, незаконно забогатяване, корупция – могат да бъдат установени и дори наказани след не кой знае колко сериозни проверки. Идеята, че няма корупция, а има усещане за корупция, очевидно не работи. Всичко зависи доколко главният прокурор ще е настоятелен и упорит\", каза още проф. Радулов.", "date": "2019.05.16", "title": "Проф. Николай Радулов: Пожарът със скандалите вече не може да бъде угасен "}
{"url": "http://epicenter.bg/article/Eva-Maydel--Rabotim-do-2030-g--vsichki-mladi-da-zavarshvat-sredno-obrazovanie-funktsionalno-gramotni-/183127/2/48", "text": "  „Създадохме Образование България 2030 с конкретни цели – да подобрим качеството на образованието в България. Работим до 2030 г. всички млади да завършват средно образование функционално грамотни, а поне 80% от наскоро завършилите да се реализират на пазара на труда. Стандартът на живот е висок там, където образованието е качествено. ГЕРБ е единствената партия, в която осъзнаваме това и поставихме образованието като основен приоритет, инвестирайки огромни средства за по-високи заплати на учителите, по-модерни класни стаи и училища, по-малко отпаднали деца от училище и подобряване на уменията и имиджа на учителската професия.“ Това заяви кандидатът за евродепутат от ГЕРБ Ева Майдел по време на среща с учители л директори в Горна Оряховица, съобщиха от пресцентъра на ГЕРБ.  Ева Майдел е инициатор и съосновател на първото по рода си в ЕС сдружение „Образование България 2030“, в което публичен, частен и граждански сектор работят успоредно с правителството за качествено образование и преодоляване на недостига на кадри.  За четирите години на съществуването си сдружението допринесе за това темата да е приоритет номер едно на правителството, да има близо 2000 ученици, обучени на уменията за успех на 21-и век в рамките на кампанията „Научи ме да умея“, да има изготвени три ежегодни мониторингови доклада, с които се измерва развитието на образованието.  Образование България 2030 участва с позиции в работните групи за промяна на закона за образованието и да организира ежегодно най-голямата конференция за образование в България.  ", "date": "2019.05.16", "title": "Ева Майдел: Работим до 2030 г. всички млади да завършват средно образование функционално грамотни "}
{"url": "http://epicenter.bg/article/Georgi-Cholakov--Tryabva-da-se-predvidi-hipoteza-za-vremenno-otstranyavane-na-edin-ot--trimata-golemi-/183128/2/0", "text": "Към момента няма предвидена хипотеза за временно отстраняване на „Тримата големи“ – това трябва да се предвиди, защото там има празнина в закона.   Това каза председателят на Върховния административен съд Георги Чолаков пред журналисти след среща с държавния глава Румен Радев, предаде на Агенция „Фокус“.   „Срещата беше много добра, поговорихме си по всички въпроси - във връзка с процедурата, визията за избор на нов главен прокурор, съответно с процедурата как и кога ще започне, кои ще участват. Говорихме за предложението, което е направил министърът за разписване на правила за търсене на отговорност на т. нар. „трима големи“, каза Чолаков.   На въпрос как гледа на тези предложения, председателят на ВАС отговори: „По принцип законът в момента предвижда възможности за предсрочно прекратяване на мандата на тримата големи. То е разписано както в Конституцията, така също и в Закона за съдебната власт. Ако обаче допълнително се предлагат някакви нови основания, следва да бъдат обсъдени, за да видим какви са тези основания и съответно кой орган ще прави тази процедура“, допълни Чолаков.   Попитан какво мисли за временното отстраняване при проверка, той обясни, че това не е предвидено в закона.   „Няма предвидена хипотеза за временно отстраняване. Нещо, което според мен трябва да се предвиди, защото там има празнина. Има такава празнина в закона, подкрепям това, защото действително ако се повдигне обвинение срещу един от „Трима големи, той не може да остане да изпълнява функциите си, а следва да бъде отстранен временно до приключване на производството. Това в момента не е уредено“, коментира още Чолаков.", "date": "2019.05.16", "title": "Чолаков: В закона трябва да се предвиди временното отстраняване на „Тримата големи“"}
{"url": "http://epicenter.bg/article/Nikolay-Dikov--Aktsentat--koyto-postavyam--e-zashtitata-na-balgarskiya-vagledobiv-/183130/2/48", "text": "  \"Синдикатите са балансьор - точно какъвто е и маришкият комплекс. За да има добро бъдеще и правилно развитие за България, без синдикатите не може и не трябва. Същото се отнася за ТЕЦ-овете и мините, които произвеждат електричество от българска суровина. Акцентът, който поставям, е защитата на българския въгледобив\", категорично подчерта Николай Диков, кандидат за представител на ГЕРБ в Европейския парламент. Днес той бе гост на XI отчетно-изборна конференция на СРС „Подкрепа“ – Стара Загора.  Николай Диков е единственият човек, който може да защитава интересите на комплекса не само тук, но и в Европа. С тези думи се обърна към участниците в събитието Михаил Михайлов, председател на Синдикалния регионален съюз „Подкрепа“ в нашия град.  Основната кауза на кандидата за евродепутат е защита на комплекса „Марица изток“ и запазване на конкурентоспособността на българската икономика.  ", "date": "2019.05.16", "title": "Николай Диков: Акцентът, който поставям, е защитата на българския въгледобив "}
{"url": "http://epicenter.bg/article/Poveche-ot-33-000-sa-emigrirali-ot-Balgariya-prez-2018-godina-/183131/2/0", "text": "Българите започват да емигрират извън страната на около 17-годишна възраст. 33 225 души са напуснали трайно страната през 2018 г., като са декларирали пред граничните власти, че местят постоянния си адрес в чужбина. От тях 787 деца от 0 до 4 годишна възраст са напуснали България, 1083 – между 5 и 9 годишни, 1 191 – между 10 и 14 годишни, съобщава БГНЕС.  2 204 тийнейджъри между 15 и 19 години са напуснали България; като два пъти повече са хората между 20 и 24-годишна възраст /4 260/, които избират да прекрачат завинаги границите на България. Тенденцията е същата и при възрастовите групи между 25-29 и 30-34 годишна възраст.  Най-трудно се решават да емигрират хората над 65 години, като 188 човека са напуснали България на над 80-годишна възраст. /БГНЕС", "date": "2019.05.16", "title": "Повече от 33 000 са eмигрирали от България през 2018 година "}
{"url": "http://epicenter.bg/article/D-r-Desislav-Taskov-v-Plovdiv--Imame-nuzhda-ot-edinna-lekarstvena-politika-v-ES/183134/2/48", "text": "  Единна лекарствена политика в ЕС, Европейски здравен стълб и разпределение на средствата от европрограмите за здравеопазване на цялата територия на страната. Това са част от секторните мерки, които сме заложили във \"Визия за Европа”, каза кандидатът за евродепутат от “БСП за България\" д-р Десислав Тасков на работна среща с представители на лекарското съсловие в Пловдив, съобщиха от пресцентъра на Националния съвет на БСП.   Заедно с народния представител доц. д-р Георги Йорданов коментираха тежкото състояние на здравната система и възможните решения. “България е на първо място в Европа по здравно неосигурени пациенти вследствие на недоверие в системата и социалната бедност”, посочи д-р Тасков един от негативните фактори в трупането на дълговете. “Първопричината за милионите задължения на здравните заведения е в това, че единствено в България те са търговски дружества”, подчерта специалистът по онкологична урология. Той предупреди, че системата може да се срине заради недостига на медицински специалисти. Особено драматично е положението с медицинските сестри и очевидно няма политическа воля да се реши. Недоверието в системата на здравеопазването нараства, а тя е част от националната сигурност на страната, стана ясно от думите му. Той се позова на стряскаща статистика - у нас е най-висок процентът на предотвратимата смъртност. “Това ще рече, че пациенти, които могат да бъдат спасени, си отиват. Инсулти, инфаркти и ракови заболявания са най- разпространените диагнози”, съобщи кандидатът в листа №18.   “Лекуваме с хоспитализации, а профилактиката е загърбена“, допълни пловдивският депутат доц. д-р Йорданов. По думите му създадената здравна инфраструктура се руши, а това съкращава достъпа до лекарска помощ в малките градове. Двамата лекари бяха категорични, че то общинското здравеопазване има своите социални функции и ликвидирането му води след себе си последици от демографски и трудов характер.  Д-р Делев от Пловдивската лекарска колегия повдигна темата с неефективното изразходване на средствата по европейските програми. Младият хирург д-р Любомир Паунов предложи специализиран фонд за младите лекари специализанти като мярка за обезпечаване на медицински кадри в общинското здравеопазване. Адв. Тодор Кръстев даде идея за Европейска здравна харта, която да регламентира минималните изисквания в здравните системи на страните членки. Д-р Тасков прие тези и други предложения и заключи: “Нужна е радикална променя и тя може да започне на 26 май, с №18 в интегралната бюлетина”.  По-късно д-р Тасков разговаря с представители на арменската общност в “Инфо18Център”.  ", "date": "2019.05.16", "title": "Д-р Десислав Тасков в Пловдив: Имаме нужда от единна лекарствена политика в ЕС"}
{"url": "http://epicenter.bg/article/Kmetat-na-Belogradchik--Falshiva-novina-e--che-sa-unishtozheni-skalni-risunki-v-peshterata-Magura/183135/2/0", "text": "Новината, че са унищожени скални рисунки в пещерата Магура в Северозападна България е фалшива. Това заяви пред БНР кметът на Белоградчик Борис Николов. Той беше категоричен, че проверката, която е направил директорът на Историческия музей в града Ивайло Крумов в пещерата по повод съобщения в медии, че върху рисунки са изписани две лични и едно фамилно име, доказва, че вандалски акт няма.   Доц. Стефан Александров, ръководител на проект за създаване на 3D модел на рисунките, заяви:   \"Тези снимки са направени веднага след входа на галерията с рисунките, преди така наречената \"Ловна сцена\", която е една от най-известните, може би на пет, шест метра от нея, така че самата ловна сцена и тези рисунки не са засегнати, което, разбира се, в никакъв случай не омаловажава тази вандалщина, която са я направили най-вероятно млади момчета, защото се нарушава целостта на паметник на културата\".   В момента се подготвя документацията, свързана с предстоящото включване на праисторическите рисунки в списъка с културното наследство на ЮНЕСКО, добави кметът Николов. ", "date": "2019.05.16", "title": "Кметът на Белоградчик: Не са унищожени скални рисунки в пещерата Магура"}
{"url": "http://epicenter.bg/article/Veber-i-Timermans---nay-kritikuvani-na-obshtiya-debat-za-predsedatel-na-Evropeyskata-komisiya/183046/7/0", "text": "Манфред Вебер (Европейска народна партия)  и Франс Тимерманс (Партия на европейските социалисти) бяха най-критикуваните кандидати за следващ председател на Европейската комисия по време на снощния съвместен дебат в Европейския парламент.   Водещите кандидати за следващ председател на Европейската комисия определиха снощния съвместен дебат в Европейския парламент като полезен за преценката на избирателите.   Те изразиха надежда, че дебатът ще допринесе за по-голямо участие на гласоподавателите в изборите за евродепутати.  Манфред Вебер (Европейска народна партия) заяви, че с дебата ЕС е показал демократичен подход. Важното бе, че показахме лицата си и вижданията си. Говорих най-много от всички, защото към мен имаше най-много въпроси от останалите кандидати, поясни той на пресконференция.  Вебер отказа да отговори на въпрос, свързан с твърдението на унгарския премиер Виктор Орбан, че не е способен да оглави ЕК. Липсата на отговор също е отговор, поясни Вебер. ЕС трябва да решава, а не да създава проблеми. Трябва да обсъдим как можем да създадем икономически растеж и хората да не напускат страната си, за да печелят по-добре. Не трябва да се борим помежду си, а да си сътрудничим, добави той.  По повод разширяването на ЕС Вебер заяви, че има място за още европейски народи, но преди да бъдат приети, те трябва да решат напълно откритите въпроси, особено граничните си спорове. Турция не може да бъде част от ЕС, защото не е изцяло европейски народ, допълни той.  Франс Тимерманс (Партия на европейските социалисти) отбеляза, че дебатът е очертал възможни мнозинства в следващия състав на ЕП. Той настоя евродепутатите да имат възможност да подкрепят за следващ председател на ЕК някой от водещите кандидати, а не друг.  Ян Захрадил (Европейски консерватори и реформатори) заяви, че е необходим друг баланс между европейските и националните решения. Има нужда от решения, съобразени с всяка отделна държава от ЕС. Трябва ЕК да бъде по-малко политическа и да не се бори за власт с Европейския съвет. Все по-тясното сближаване на страните от ЕС е неприложимо занапред, коментира той. Захрадил настоя европейската данъчна и външна политика политика да не бъдат очертавани на основата на решения с мнозинство, а с единодушие.  Маргарете Вестагер (АЛДЕ) посочи, че е важно Европа да не бъде разделена и за това трябва да се погрижи ЕК. Тя изрази очакване занапред процесът на разширяване на ЕС да бъде по-бавен. ЕС ще се разширява, но с повече усилия. Никога не съм срещала избирател, който да иска промяна в договорите за ЕС. Трябва да се движим в съществуващите рамки, да приложим приетите правила. Въвеждането на нови правила невинаги е отговор. Трябва да обмислим защо понякога се предпочита взимането на решения без единодушие, допълни тя.  Ска Келер (Зелени) определи разширяването на ЕС досега като голям успех. Трябва да продължим да работим със страните, които се стремят към присъединяване. Трябва да останем внимателни и след приемането на страните по въпроса с върховенството на закона, призова тя.  Келер предложи бюджетът на ЕС да бъде използван природосъобразно. Бюджетът на ЕС бих погледнала през въпроса, какви пари харчим за неща, които увреждат природата, например с насърчаването употребата на замърсяващи енергоизточници.  Трябва да пренасочим парите към природосъобразни технологии и дейности, особено в земеделието, добави тя.  Нико Куе (Европейска левица) призова да не се прави избор между хората и пазара. Ако не изберем хората, Европа ще се срути, обобщи той.", "date": "2019.05.16", "title": "Вебер и Тимерманс - най-критикувани на общия дебат за председател на Европейската комисия"}
{"url": "http://epicenter.bg/article/Tramp-podpisa-ukaz-za-zashtita-na-telekomunikatsionnite-mrezhi-na-SASht-ot-chuzhdestranni-zaplahi/183058/7/0", "text": "Президентът на САЩ Доналд Тръмп подписа изпълнителна заповед, с която обявява извънредно положение за защита на телекомуникационните мрежи на САЩ от чуждестранни заплахи, съобщиха световните агенции, предаде БТА.   С указа се забранява на американски компании да използват телекомуникационно оборудване, произведено от компании, които могат да представляват опасност за сигурността на страната. Това решение е смятано за част от по-широките усилия да се забрани достъпът на китайския технологичен гигант Хуавей (Huawei) до американския пазар, отбелязват Ройтерс и ДПА.   Пресслужбата на Белия дом изтъкна, че целта на указа е да се защити Америка от чуждестранни противници, които активно и все повече създават и използват в свои интерес уязвими места в информационно-комуникационната инфраструктура.   Вашингтон смята, че телекомуникационното оборудване на Хуавей, третия по големина производител на смартфони, може да се използва от Китай за шпионаж, отбелязва Ройтерс. През август миналата година Тръмп подписа указ, с който се забранява на правителствените агенции да използват оборудване, произведено от Хуавей и още една китайска компания Зет Ти И (ZTE).   Министерството на търговията на САЩ заяви вчера, че включва Хуавей и свързаните с нея 70 юридически лица в черния си списък поради заплаха за националната сигурност. Министерството разполага с информация, че китайската компания е въвлечена в дейности, насочени против националната сигурност на САЩ и външнополитическите интереси на страната.   Това решение означава, че на Хуавей ще бъде забранено да купува части и компоненти от американски компании без одобрението на правителството на САЩ, отбелязва Ройтерс. Освен това включването на Хуавей в черния списък ще направи трудно, ако не и невъзможно за китайския технологичен гигант да продава някои от продуктите си поради зависимостта си от доставчици от САЩ.  ", "date": "2019.05.16", "title": "Тръмп подписа указ за защита на телекомуникационните мрежи на САЩ от чуждестранни заплахи"}
{"url": "http://epicenter.bg/article/Atraktivno-svetlinno-shou-za-130-godishninata-na-Ayfelovata-kula/183063/7/0", "text": "Атрактивно и красиво светлинно шоу за рожденния ден на най-прочутия френски символ. Айфеловата кула отбелязва 130 години. В продължение на три вечери, до петък, лазерно шоу ще радва жителите и гостите на Париж. Високата 324 метра кула е създадена от инженера Гюстав Айфел. Построяването й отнема 2 години, 2 месеца и 5 дни. В огромния за времето си проект са участвали около 400 работници.    7 милиона туристи всяка година се качват на Айфеловата кула.   Източник: Нова.тв", "date": "2019.05.16", "title": "Атрактивно светлинно шоу за 130-годишнината на Айфеловата кула"}
{"url": "http://epicenter.bg/article/Avstriets-poluchi-dokumenti--che-e-ot-treti-pol/183070/7/0", "text": "Австриецът Алекс Йирген официално получи документи, че е от трети пол.  „За първи път в живота си се чувствам признат от закона“, каза Алекс и показа документите. Той е роден с нетипични хромозоми. „Досега в обществото нямаше място за лицата, които не са нито мъже, нито жени“, каза още Йирген.  След тригодишна битка в съда в момента той има документи, където в графата пол пише X, вместо М или Ж.  През 2018 г. Конституционният съд разреши в личните документи да има повече от две графи.  Източник: БГНЕС", "date": "2019.05.16", "title": "Австриец получи документи, че е от трети пол"}
{"url": "http://epicenter.bg/article/V-Turtsiya-ne-puskat-profesor-da-se-lekuva-ot-rak-v-chuzhbina/183091/7/0", "text": "Турският учен проф. д-р Халюк Саваш е отстранен от длъжност с декрет, издаден по време на извънредно положение, после е хвърлен в затвора, а след доказване на невинността му той е освободен. Халюк Саваш се нуждае от лечение в чужбина, тъй като е болен от рак, но има забрана за напускане на страната. Въпреки че няма правно основание за наложеното му запрещение, задграничният му паспорт не е удължен. Турският учен се състезава с времето, за да се сдобие с възможността за лечение в чужбина, защото в Турция това е невъзможно.   Халюк Саваш, който е професор по психиатрия огласи трудностите, които преживява чрез социалните медии с хаштаг #HalukSavaşaPasaport и беше подкрепен от десетки хиляди души.   Пред турската секция на Евронюз ученият разказа за процеса на заболяването си в затвора и премеждията, сполетели го по-късно.   „Аз няма да се опитам да прекося река Марица, надявам се да не умра в тези води, прекосявайки ги с надуваеми лодки. Тук е моята родина. Аз няма да умра като прекосявам нейните граници, аз ще умра в родината си. Ако не ми се признае правото на лечение в чужбина, казах вече, че ще умра тук и всички ще знаят кой е извършителят на тази жестокост.“, изтъква Халюк Саваш.   Халюк Саваш е сред малцината професори по психиатрия с най-много публикации в Турция. Той е известен и на световната академическа общност и дори по време на престоя му в затвора са направени стотици препратки към трудовете му.   Халюк Саваш е работил в университета, от който е отстранен в периода 2000-2016 г.    ", "date": "2019.05.16", "title": "В Турция не пускат професор да се лекува от рак в чужбина"}
{"url": "http://epicenter.bg/article/Advokatite---v-zatvora--ako-premalchat--che-klientat-iska-da-pere-pari-/183084/2/0", "text": "Адвокатите няма да стават доносници, реши окончателно парламентът с приемането на второ четене на текстове в Закона за мерките срещу изпирането на пари, предаде Канал 3.  Те ще бъдат задължени да сигнализират ДАНС само при случаите, когато клиентът поиска да му съдействат за пране на пари. Ако обаче не сигнализират и в комбина с клиента препират пари, то вече носят наказателна отговорност по НК, както и административна отговорност.  Те трябва да докладват на агентите, ако клиентът им дори поиска съвет как да препира пари.  Отпадна обаче най-притеснителното за тях задължение да докладват на ДАНС за всеки нов клиент.  ", "date": "2019.05.16", "title": "Адвокатите - в затвора, ако премълчат, че клиентът иска да пере пари "}
{"url": "http://epicenter.bg/article/Kak-se-razkrivat-sobstvenitsite-na-ofshorni-firmi--/183089/2/0", "text": "Почти невъзможно е да се разкрие реалният собственик на офшорна фирма. Това са зони или юрисдикции, които позволяват скрита собственост и нашите служби могат да получат при запитване само името на фиктивния собственик. Това обясни в материал по темата за офшорните зони журналистът от БТВ Стоян Георгиев.  От прокуратурата заявиха вчера, че се заемат с офшорките и сметките в чужбина на властта. Главният прокурор Сотир Цацаров поиска от службите цялата налична информация.  Най-често фирмата има един таен реален собственик, който я управлява и е търсеният. На Британските Вирджински острови има подобни фирми. Но в регистрите ще излезе само името на фиктивния собственик при запитване от българските служби.  Тези фирми се управляват от три документа, които са само между двамата - фиктивен и реален собственици. Те не фигурират в търговския регистър и когато български или които и да било служби зададат въпроса кой е реалният собственик, ще им се отговори, че не се знае и това е напълно законно в тези зони.  Всичко това се случва чрез посредници – тръстови фондове и компании. Единствено те са тези, които знаят евентуално кой е реалният собственик зад фирмата.  Те обаче не са длъжни да предоставят информация. А при такива фирми става дума за трилиони евро. Тези офшорни зони съществуват заради това, те продават това - \"тайни\", се казва в разследването. Това не е проблем на нашите служби, че няма да разберат кои са реалните собственици. Това е световен начин, по който функционират парите, се подчертава в разследването на БТВ.  Тези зони като Вирджинските острови под световен натиск понякога дават повече прозрачност, позволяваща да се вникне в техните структури. Но начинът, по който са изградени компаниите, зад които стоят влиятелни безнесмени или политически личности, са на принципа на матрьошката. Една компания притежава друга компания - едната е регистрирана в една държава, втората - в друга, така може да се стигне до до 5-та компания, която има собственик в юрисдикция, която се влияе от САЩ, например. Всяка една от фирмите притежава другата и накрая се стига до 6-та, която се управлявава от съвсем друга държава - например Кипър или Лихтенщайн. И зад всичките тези фирми да стоят скрити лица. За да се разкрие истинският собственик или собственици трябва да се стигне до съчетание от световни събития, благоприятстващи това. което е малко вероятно.  ", "date": "2019.05.16", "title": "Могат ли да се разкриват собствениците на офшорни фирми? "}
{"url": "http://epicenter.bg/article/Armiyata-nyama-da-uchastva-v-politseyski-operatsii/183093/2/0", "text": "Парламентът се опъна на правителството и отхвърли предложението и армията да се включва в операции на МВР по решение на кабинета при заплахи с висока обществена опасност, предаде Канал 3.   \"Текстът не беше добре формулиран, нямаше необходимата конкретност и създаваше двусмислие. Точно поради тази причина този текст не беше приет в комисията\", заяви в кулоарите след гласуването на промените в закона за отбраната председателят й Константин Попов. \"Армията и Въоръжените сили няма да участват в такива операции, които би трябвало да са отговорност на МВР, по-специално на Жандармерията\", допълни депутатът от ГЕРБ.  \"Имаме разделение на властите. МС не може да ни диктува това, което да се случва в Народното събрание\", каза шефът на военната комисия.  Мнението на депутатите от военната комисия беше подкрепено и от военните - началникът на отбраната, ген. Андрей Боцев, се съгласи с ген. Попов и коментира, че предложените от МС текстове не са били добри.  \"Друг е въпросът, ако се внесе сериозна конкретика, дефинират се ясно понятията, но когато не е ясна идеята, няма смисъл да се появят такива текстове. Идеята не е лоша, но не е добре формулирана\", допълни Попов.  В същото време армията запазва всички свои ангажименти по закона за борба с тероризма, по охрана на границата и при бедствия и аварии.", "date": "2019.05.16", "title": "Армията няма да участва в полицейски операции"}
{"url": "http://epicenter.bg/article/NS-prie-promenite-v-Zakona-za-merkite-sreshtu-izpiraneto-na-pari-/183095/2/0", "text": "Народното събрание прие на второ четене промени в Закона за мерките срещу изпирането на пари. След редица протести и дебати отпадна изискването адвокатите да имат задължение да докладват за свои клиенти пред ДАНС. Съгласно текстовете данните за действителните собственици на фондации и сдружения, регистрирани по Закона за юридическите лица с нестопанска цел, се заявяват за вписване, ако не са вписани на друго основание в съответния регистър като физически лица. Когато лицата действителни собственици на фондации и сдружения, регистрирани по Закона за юридическите лица с нестопанска цел, са физически лица, които са различни от вписаните - данните за тях се заявяват за вписване.  С промените ще отпадне режимът за утвърждаване на вътрешните правила за контрол и предотвратяване на изпирането на пари и финансирането на тероризма от дирекция „Финансово разузнаване“ на ДАНС. Задължителното утвърждаване на вътрешните правила се заменя с възможността отделните органи на агенцията да извършват проверки по документи за запазване на изискванията.  Изискването за предоставяне на информация от дирекция „Финансово разузнаване“ на ДАНС за операции, сделки или клиенти няма да се прилагат за лицата, които по занятие извършват правни консултации и тези упражняващи регламентирана по Закона за адвокатурата дейност.   Това изключение няма да се прилага, когато става въпрос за участие в дейности по изпиране на пари или финансиране на тероризма, дава правна консултация по искане, което има за цел изпиране на пари или финансиране на тероризма или знае, че клиентът търси юридически съвет за целите на изпиране на пари или финансирането на тероризма.  Измененията бяха внесени от председателя на Вътрешна комисия и депутат от ГЕРБ Пламен Нунев и група народни представители.", "date": "2019.05.16", "title": "НС прие промените в Закона за мерките срещу изпирането на пари "}
{"url": "http://epicenter.bg/article/Komisiya-kam-parlamenta-shte-oditira-godishniya-finansov-otchet-na-Smetnata-palata-za-2018-g-/183096/2/0", "text": "Парламентът създаде комисия за одитиране на годишния финансов отчет на Сметната палата за 2018 г., предаде репортер на Агенция „Фокус“. Комисията трябва да изготви доклад по отчета на Сметната палата и да го предостави за разглеждане в Народното събрание до 30 септември 2019 г. заедно с отчета за дейността на палатата за 2018 г.   Комисията ще се състои от осем членове. В нея ще влязат депутатите от ГЕРБ Мария Илиева, Евгения Ангелова, от БСП - Дора Янкова, от „Обединени патриоти“ - Николай Александров, от ДПС - Сергей Кичиков, от „Воля – Българските родолюбци“ - Дора Христова и експертите Снежана Башева и Бойко Костов. Председател на комисията ще бъде депутатът от ГЕРБ Мария Илиева.  ", "date": "2019.05.16", "title": "Комисия към парламента ще одитира годишния финансов отчет на Сметната палата за 2018 г."}
{"url": "http://epicenter.bg/article/Vesela-Lecheva--30-mlrd--leva-usvoiha-ot-ES-upravlyavashtite--no-ne-podobriha-zhivota-na-horata/183100/2/48", "text": "  „30 млрд. лева е инвестирал Европейският съюз в България. Тези средства са усвоени от управляващите, но не подобриха живота на хората. През 2007 г. България водеше по много показатели пред Румъния. След десетгодишно управление на ГЕРБ, съседите ни вече ни изпреварват по всички критерии“, каза в с. Беляковец зам.- председателят на ПГ на \"БСП за България\" Весела Лечева. Тя се срещна с хората и дълго разговаря с тях за значението на европейските институции.  „Нищо в България не изглежда европейско след ремонта. Като започнете от улица „Гурко“ във Велико Търново и стигнете до центъра на София. Средствата са усвоени, но стандартът ни на живот е все нисък“, посочи Лечева и допълни, че България има потенциал да достигне поне средноевропейското ниво на Словения, Словакия, Естония.  „Да бъдем в ЕС е важно за България, защото той ни дава защита и контрол върху институциите. Ето – сигналът за къщите за гости дойде от разследване на медията „Свободна Европа“, а не от българските институции. Ние, като опозиция, много пъти сме посочвали случаи на корупция, но това не е водило до такива разследвания“, каза тя.  „България има нужда от силни свои представители в европейските институции. Там решенията се вземат на база исканията на всички страни-членки и ако нямаме силен глас, отново ще ни се налага да следваме волята на други държави. Ние трябва да отстояваме своите приоритети“, каза Лечева и посочи примера с плана „Макрон“, за който действия бяха предприети в последния момент.  Хората в с.Беляковец питаха откъде водещи политици на ГЕРБ имат пари за луксозни апартаменти и защо не са разследвани и арестувани, вместо да им се приемат оставките.", "date": "2019.05.16", "title": "Весела Лечева: 30 млрд. лева усвоиха от ЕС управляващите, но не подобриха живота на хората"}
{"url": "http://epicenter.bg/article/Iliyana-Yotova--Ochakvah-poveche-ot-klyuchoviya-debat-mezhdu-vodeshtite-kandidati-za-predsedatel-na-EK-/183102/2/0", "text": "Очаквах повече от ключовия дебат между водещите кандидати за председател на следващата Европейска комисия, който се проведе късно снощи в пленарната зала на Европарламента в Брюксел.   Очаквах самокритична и правдива оценка на отиващия си мандат на евроинституциите. Видях така необходимия дебат за големите политики на Европа, но конкретни въпроси, които интересуват мнозинството европейци, не получиха отговор.  Всички говориха за последствията от миграционната и бежанската криза, но никой не посочи решения. Всички говориха за европейски ценности, но никой – за опасността от загуба на воювани с десетилетия човешки права. Всички говориха за битка с бедността и младежката безработица, но никой не каза как тя да бъде спечелена. Никой не спомена друга много важна битка – тази срещу тероризма. Кандидатите за следващ председател на ЕК не ни казаха дали са разбрали посланията на Брекзит. Тази тема отсъстваше от дебата.  Участниците не успяха да преведат на разбираем език идеята на европейския проект. Никой не каза как да се скъси дистанцията между европейските институции и гражданите. Очевидно не са осъзнали или не искат да осъзнаят какъв е основният дефицит. Кой беше победителят? Потребителите в социалните мрежи, които ясно и категорично посочиха проблемите и необходимите решения.", "date": "2019.05.16", "title": "Илияна Йотова: Очаквах повече от ключовия дебат между водещите кандидати за председател на ЕК "}
{"url": "http://epicenter.bg/article/Georgi-Svilenski--TsIK-da-spazi-zakona-i-da-se-proiznese-po-zhalbata-na-BSP-sreshtu-Borisov-/183103/2/0", "text": "Председателят на предизборния щаб на \"БСП за България\" Георги Свиленски внесе сигнал до ЦИК във връзка с жалба срещу съвместителството от страна на Бойко Борисов на поста министър-председател и председател на предизборния щаб на ГЕРБ и партиите, подкрепили евролистата им, което е в нарушение на Закона за администрацията.    Това съобщиха от пресцентъра на БСП.   На практика това е трета жалба на социалистите срещу това, че Борисов съвместява две функции - на премиер и на председател на предизборен партиен щаб.   Свиленски припомни, че комисията не се произнася вече пети ден по жалбата на левицата. \"Въпреки че има установен срок, до този момент, колективният орган не се произнася с решение, с което нарушава Изборния кодекс\", отбеляза той. \"Призовавам председателя на ЦИК, която е уважаван юрист и авторитет в юридическите среди, да не прави компромиси със законодателството\", каза Георги Свиленски.   Той призова ЦИК да изпълни закона, както е приет от законодателя, в 24 часов срок да се произнесе с решение по жалбата на БСП , както и да спазва Закона за администрацията, където ясно е записано, че премиерът не може да бъде ръководител на предизборен щаб. \"Не можем да искаме от българските граждани да спазват законите и правилата в България, а най-висшите държавни органи да не го правят. Разчитаме ЦИК да изпълни задълженията си в най-кратък срок\", каза Георги Свиленски.  ", "date": "2019.05.16", "title": "Георги Свиленски: ЦИК да спази закона и да се произнесе по жалбата на БСП срещу Борисов!"}
{"url": "http://epicenter.bg/article/Nova-naredba--Sofiyantsite-shte-sa-dlazhni-da-mahnat-klimatitsite-ot-fasadite-na-sgradite/183105/2/0", "text": "Нова наредбата ще зададе стандарти за облика на градските пространства, сградите и архитектурните ансамбли, обяви главният архитект на София Здравко Здравков, който даде отчет по повод 3 години от встъпването му в длъжност ,  предаде Канал 3 .   Наредбата ще задължи всички софиянци, които са поставили външните тела на климатиците си по фасадите на сградите, да ги премахнат. Документът, който ще се отнася и до преместваемите обекти и рекламата в столицата, ще регламентира и проблема с капещите по тротоарите климатични системи и отвеждането на конденза от инсталациите, както и вдигания от тях постоянен шум. Нискочестотният шум и вибрации водят до безсъние, раздразнителност и в крайна сметка хората предприемат действия, които са нетипични за поведението им в нормално състояние – прерязване на кабели, използване на огнестрелно оръжие с цел повреда на съоръжението, физическа саморазправа, стана ясно при обсъждането на Наредбата миналата година.   Според експертите освен за конденза и оттичането му, собствениците и фирмите, монтиращи климатични системи, трябва да са задължени да вземат необходимите мерки, свързани с избора, монтажа, експлоатацията и профилактиката на съоръженията, така че шумът и вибрациите от работата им да не бъдат доловими от живущите в съседни жилища. Очаква се наредбата да бъде гласувана до края на тази година и да влезе в сила от началото на следващата. Запитан дали тези стандарти ще важат със задна дата, той каза, че всеки собственик ще трябва да приведе сградата в съответствие с изискванията като за целта ще имат срок, в който да го направят.   \"Наредбата за градската среда е пилотна за София, а в последствие ще бъде направена подобна Наредба за цяла България. Идеята е съвместно с Министерството на културата да направим изискванията. В тази Наредба ще бъдат посочени съответните цветови решения, начина за разполагане на рекламата, местата за фасадно осветление, местата за разполагане на климатици и елементи по тези сгради“, заяви Здравков и поясни, че първоначално стандартите ще бъдат приложени на улиците „Граф Игнатиев“, „Шишман“, и „6-ти септември“.   Предстоят да бъдат представени стандартите за градската мебел и за настилките, които вече са публикувани в сайта на НАГ.   \"Ние предлагаме срокът да е 3 години, но СОС ще вземе крайното решение“, обясни той и добави, че привеждането на сградите и елементите в съответствие със стандартите ще е за сметка на собствениците.   \"Наредбата има претенцията да подреди нещата в града. Търсихме примери как се прави по цял свят. Софийският модел сме заимствали от няколко европейски града, включително Лондон“, поясни Здравков и добави, че Наредбата е стартирала преди 2 години, когато фасадите на сградите са били сканирани с изключително модерни средства.   \"Крайната цел на наредбата е подреждането на града, с ясни цветови решения, оформяне на партери и осветление, като всяка сграда ще получи своето досие“, обясни Здравко Здравков и заяви, че целта е сградите да върнат първоначалния си, автентичен образ и подчерта, че желанието му е тези стандарти да важат за целия град. Той обеща още те да бъдат надграждани всяка година.   Главният архитект обяви също така, че е създаден и \"шрифт на София“, наречен \"София санс\". Той ще се използва за надписването на всички рекламни и информационни елементи.   \"Идеята е да е ясно разпознаваем като бранд на София\", уточни той.  ", "date": "2019.05.16", "title": "Нова наредба: Задължават софиянци да махнат климатиците от фасадите на сградите"}
{"url": "http://epicenter.bg/article/MON-s-vazhni-utochneniya-za-maturite-po-BEL-i-matematika/183109/2/0", "text": "Зрелостниците подали заявления за явяване на матура по български език и литература (БЕЛ) са 52 650, а за втори ДЗИ - 41 716, съобщиха от пресцентъра на министерството на образованието и науката.   За изпита по желание заявление са подали 888 ученици, а да държат изпит за получаване на Степен на професионална квалификация (СПК) желаещите са 10 421 ученици.   Квесторите за изпитите са 10 500 за изпита по БЕЛ, 9 500 за втория ДЗИ и 600 квестори за изпита по желание. Квесторите ще осигуряват пропускателния режим на входа на училището. Учениците трябва да носят лична карта и служебна бележка за допускане. В класните стаи се осигуряват двама квестори, като в коридорите също ще има дежурни квестори. Учениците ще сядат на точно определените за тях места в залите.   За ДЗИ по БЕЛ са осигурени 4143 зали в 677 училища, като в тях са включени и две училища в чужбина. За втория ДЗИ са предвидени 3861 зали в 608 училища, а за изпитите по желание залите са 174 в 61 училища.   Министерството на образованието и науката е предприело необходимите мерки за безпроблемното провеждане на всички изпити, като освен квестори за нормалното протичане на изпитния ден, във всички зали, в които ще се провеждат изпити и ще се размножават изпитните материали, е осигурено и видеонаблюдение, за да няма опити за преписване и нарушаване на правилата за изпитния ден.   На зрелостните изпити се ползва химикалка с черен цвят.   ДЗИ продължават 4 астрономически часа.   Матурите по български език, по чужд език и всички обществени науки се състоят от 3 модула. Времето за работа по първия модул е 60 минути. Вторият също е 60 минути, а третият - 120. Учениците със специални образователни потребности работят в отделни зали и имат два допълнителни часа за работа.   За математика и природни науки модулите са 2. Първият е от 90 минути, а вторият - 150 минути.   Зрелостникът няма право да си тръгне до 60 минути след началото на първия модул. Веднъж напуснал, не може да се връща.   Първият държавен зрелостен изпит по български език и литература е на 21 май, а вторият по предмет по избор е на 23 май.   Резултатите от матурите ще бъдат обявени до 13 юни 2019 година.", "date": "2019.05.16", "title": "МОН с важни уточнения за матурите по БЕЛ и математика"}
{"url": "http://epicenter.bg/article/MVR--Na-17-may-ot-pechatnitsata-na-BNB-shte-izlyazat-avtomobilite-s-byuletinite-za-predstoyashtite-izbori/183113/2/0", "text": "На 17 май в 8.15 часа от печатницата на БНБ (бул. \"Цариградско шосе“ 117) ще излязат автомобилите, натоварени с бюлетините за предстоящите избори, като охраната им ще поеме МВР. Това съобщиха от пресцентъра на МВР.   На място представител на ГД \"Национална полиция“ ще даде подробности за създадената организация по охраната.", "date": "2019.05.16", "title": "МВР: На 17 май от печатницата на БНБ ще излязат автомобилите с бюлетините за предстоящите избори"}
{"url": "http://epicenter.bg/article/Borisov-i-Tsipras-davat-start-na-izgrazhdaneto-na-gazova-vrazka-mezhdu-Balgariya-i-Gartsiya/183114/2/0", "text": "Министър-председателят Бойко Борисов и гръцкият премиер Алексис Ципрас ще дадат началото на изграждането на междусистемната газова връзка между България и Гърция. Това съобщи правителствената информационна служба.   Интерконекторът между двете страни е един от приоритетните проекти за сигурност и конкурентоспособност на енергийния пазар в Европейския съюз. Проектът е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа, посочват от правителствената пресслужба.  Церемонията за даване началото на строителните дейности по проекта ще се състои от 11.30 часа на 22 май 2019 г. до с. Кирково, на пътя преди ГКПП Маказа.  ", "date": "2019.05.16", "title": "Борисов и Ципрас дават старт на изграждането на газова връзка между България и Гърция"}
{"url": "http://epicenter.bg/article/Eva-Maydel--Rastezhat-i-dohodite-ne-sa-dadenost--a-rezultat-ot-rabotata-na-pravitelstvoto-i-biznesa/183115/2/48", "text": "  „Излезлите вчера данни от НСИ показват, че икономиката нараства с бързи темпове, произвеждаме с 3.4% повече спрямо миналата година, а това означава, че бизнесът има повече средства, с които може да предлага по-добро заплащане. Важно е всеки да има предвид, че това не е даденост, а резултат от целенасочените политики на управлението на ГЕРБ за привличане на инвестиции, за подобряване на образованието, инфраструктурата и намаляване на пречките пред съществуващия и стартиращия бизнес.“ Това заяви кандидатът за евродепутат от ГЕРБ Ева Майдел в разговори с предприемачи и работници във Велико Търново на 16 май 2019 г., съобщиха от пресцентъра на ГЕРБ.  „Всички данни за подобряване на икономиката, както и увеличаващият се инвеститорски интерес, доказват, че в момента в България има най-добрите условия за правене на бизнес. А именно от неговото състояние, на работодателите, зависи увеличението на доходите, което всички искаме да продължи. Високият растеж осигурява и повече приходи в държавния бюджет и осигурява повече средства за социално подпомагане,“ допълни Ева Майдел, която има информационен офис във Велико Търново и организира често срещи с бизнеси от региона.  През настоящия мандат на Европейския парламент Ева Майдел работи за политики, подпомогащи бизнеса. Тя беше основен преговарящ на Европарламента по регулацията, която ще намали десетократно таксите за преводи в евро, за което ппредприятията и гражданите в България ще спестяват над 60 млн лева годишно.  Майдел беше един от най-активните евродепутати по утвърждаването на Плана Юнкер и допирнесе за привличането на близо 900 млн. евро за българския бизнес и за откриването у нас на първото звено за помощ при еврофинансиране.  ", "date": "2019.05.16", "title": "Ева Майдел: Растежът и доходите не са даденост, а резултат от работата на правителството и бизнеса"}
{"url": "http://epicenter.bg/article/SDS-vnese-signal-v-TsIK-sreshtu-kandidata-za-evrodeputat-Stefan-Tafrov/183116/2/48", "text": "СДС внесе сигнал в Централната избирателна комисия срещу кандидата за евродепутат Стефан Тафров. Това съобщиха от пресцентъра на СДС.   От партията са установили, че на страницата на кандидата за Европейския парламент от листата на КП „Демократична България-Обединение“ - Стефан Тафров, е качен предизборен клип, съдържащ фигуративна марка на ПП „Съюз на демократичните сили“ и графичните знаци на Организацията на обединените нации и ПП „Съюз на демократичните сили“.  От СДС отбелязват, че партията е носител на правата върху фигуративната марка, като защитата е до 26.07.2021 г. и добавят, че представителите на партията участват в листата на ПП ГЕРБ, въз основа на сключено между двете партии споразумение за участие в изборите за Европейски парламент с обща листа.  В жалбата си до ЦИК от СДС посочват, че правилата за водене на предизборна агитация и добрите нрави забраняват извършването на заблуждаваща агитация и използването на символи/ графични знаци на други политически партии, участващи в изборите.  ПП „Съюз на демократичните сили“ не е давала своето съгласие за използване на регистрираната и притежавана от партията фигуритивна марка, поради което считат това използване за неправомерно, става ясно от жалбата.  „Моля, да бъде постановено решение, с което да задължите КП „Демократична България-Обединение“ да премахне от агитационния клип фигуративната марка на ПП „Съюз на демократичните сили“ - лице на лъвче с две вдигнати ръце, както и графичните знаци на Организацията на обединените нации и ПП „Съюз на демократичните сили. Моля, да бъде наложена глоба за допуснатото нарушение на ИК“, пише в жалбата, входирана от председателя на СДС Румен Христов.   Вчера сините разпространиха писмо до Тафров, в което го призовават да премахне техните символи от своята политическа реклама.   \"В публичното пространство Вие разпространявате предизборни клипове, в които използвате символите на Съюза на демократичните сили, без да сте кандидат на тази партия.  Не вярвате ли в идеите и успеха на „Демократична България“, та се налага да крадете символите и авторитета на СДС?\", питат от най - старата дясна партия.  \"Не е мъжко, г-н Тафров!\", казват му те.  ", "date": "2019.05.16", "title": "СДС внесе сигнал в ЦИК срещу кандидата за евродепутат Стефан Тафров"}
{"url": "http://epicenter.bg/article/Vezhdi-Rashidov-se-sreshtna-s-ispanski-menidzhari-v-kulturata/183117/2/0", "text": "Председателят на Комисията по културата и медиите Вежди Рашидов се срещна днес в Народното събрание с Жозеп Бенц, президент на Кралския артистичен кръг в Барселона и с Жоан Абело, директор на Музея на Пикасо в Барселона. Двамата са на кратко работно посещение в България. На срещата присъства и народният представител Евгени Будинов, съобщиха от Комисията по културата и медиите.   Вежди Рашидов запозна гостите със законодателните инициативи на Комисията по културата и медиите. По време на разговора бяха обсъдени идеи за творчески обмен в различните видове изкуства.   Кралският артистичен кръг на Барселона е основан през 1881 година и една от най-авторитетните институции за развитие на изкуството. Той притежава голяма галерия в Двореца Пинятели и развива културен обмен с много страни от Европа и света. Музеят на Пикасо в Барселона е известен с много богатата си колекция и с реализиране на успешни международни проекти в пластичното изкуство.", "date": "2019.05.16", "title": "Вежди Рашидов се срещна с испански мениджъри в културата"}
{"url": "http://epicenter.bg/article/Emil-Radev-v-Lom--Rabotim-za-poveche-evropodkrepa-za-balgarskiya-biznes-/183118/2/48", "text": "  Работим за повече европейска подкрепа за българския бизнес. Реализирайки успешно европроекти, предприятията стават по-конкурентоспособни и модернизират производствата си. Чрез членството в ЕС българските фирми получават не само възможности за еврофинансиране, но и свободен достъп до пазар с повече от 500 млн. потребители. Това коментира кандидатът за евродепутат от листата на ГЕРБ и СДС Емил Радев в Лом, където посети две големи предприятия, съобщиха от пресцентъра на ГЕРБ.  „Чрез програма „Конкурентоспособност” модернизирахме производството си, адаптирахме го към новите технологии, които навлизат в живота ни и съществено облекчихме труда на хората”, споделиха от ръководството на пивоварно предприятие.  „Имаме партньори в цяла Европа. Месечно изпращаме около 15 000 тона или 700 тира продукция, като 80% от електрозаварените метални профили, които произвеждаме, се изнасят зад граница”, обясни представител на друго успешно предприятие в Лом. Чрез нова евроинвестиция в размер на 4,5 млн. лв. по програмата за иновации и конкурентоспособност то ще разшири дейността си с допълнително енергийно ефективно оборудване и ще увеличи броя на заетите в производството от 340 на 400 души.  „Това е Европа за хората”, коментира Емил Радев и информира, че се очаква през новия програмен период бюджетът за България да се увеличи с 4 млрд. лв.  „Това ще отключи нови възможности пред бизнеса, за стартиращи предприятия, за иновации”, обясни кандидатът за евродепутат от листата на ГЕРБ. Той допълни, че работи активно за намаляване на административната тежест за гражданите и фирмите.  „Поведох ефективна битка срещу двойните стандарти при храните, извоювах ново европейско законодателство, чрез което да сложим край на „вечните длъжници”, работя за приемането ни в Шенген. Това са важни каузи, които трябва да бъдат доведени до край”, заключи Емил Радев.  ", "date": "2019.05.16", "title": "Емил Радев в Лом: Работим за повече европодкрепа за българския бизнес "}
{"url": "http://epicenter.bg/article/Marin-Zahariev-v-Smolyan--Za-Balgariya-nyama-po-dobra-alternativa-ot-ES-/183136/2/48", "text": "  При голям интерес премина беседата на кандидата за евродепутат от ГЕРБ Марин Захариев във филиала на Пловдивския университет „Паисий Хилендарски“ в Смолян, съобщиха от пресцентъра на партията.  В университета текат Дни на отворените врати тази седмица. Всеки ден се организират различни мероприятия за младите хора. А днес от университета решиха да привлекат вниманието на специалностите икономика и туризъм, отваряйки тема „Обединена Европа – бъдещи предизвикателства и нови възможности“. Захариев заедно със студенти и преподаватели говориха за това как младите хора да бъдат успешни не само на местно, национално, а и на европейско ниво.  Марин Захариев бе представен от зам.-директора доц. д-р Русалена Пенджекова като реализиран възпитаник на Пловдивския университет, в който той е завършил право.  Захариев разказа за възможностите по програма „Еразъм“, която подпомага образованието, обучението, младежта и спорта в Европа. Благодарение на своя бюджет тя дава възможност на над 4 милиона европейци да учат, да проведат стаж, да натрупат опит и да работят като доброволци в чужбина.  Продължаващата до 2020 г. програма „Еразъм+“ предлага възможности не само за студенти.Тя е вече с утроен бюджет спрямо рамката за 2019 г.- 41 млрд. евро.  Захариев посъветва студентите да проучат какви са възможностите, по които те искат да се развиват.  „Мисля, че над 12 000 младежи от България се възползваха от предходния бюджет за обучения, обмени на практики, общи проекти между университети и др. \"Еразъм+\" е с доста широка палитра и ви апелирам да участвате. Тази възможност не трябва да се пропуска“, каза кандидатът за член на ЕП. Той ги призова да се интересуват и от стажантските програми в европейските институции.  „През 2020 г. завършва настоящият втори програмен период и започва следващият. Догодина можем да договаряме проекти и те бъдат изпълнявани до 2022-ра година. Надявам се общини, университети, държавата, да изпълняваме проекти от двата програмни периода. За в бъдеще все по-малко средства Европа ще отделя за кохезионната политика. Хубавата новина е, че ако в Европа имаме намаление на бюджетите с около 10% за кохезионна политика, в България нашите евродепутати и представителите на ЕК се пребориха за по-висок бюджет с 8%. За следващия програмен период успяваме да защитим бюджет от около 18 млрд. лева. Предишният бюджет беше малко над 14 милиарда“, отбеляза Захариев.  Той съобщи, че догодина граничният контролно-пропускателен пункт Рудозем - Ксанти трябва да е готов, което ще даде нови възможности за развитие в региона.  „Идеята е да превърнем региона ни в по-атрактивно място за живот, той да бъде кръстопът, а не крайна точка“, заяви Марин Захариев.  По отношение на евроскептицизма, който се навдига в по-големите държави, той каза, че е вреден и визира драмата, до която се стигна във Великобритания с Брекзит. Заяви също, че за България няма по-добра алтернатива от Европейския съюз. А според него в следващия мандат на Европейския парламент не трябва да има малки и големи страни, а разумни доводи и интереси.  „Не мога да си представя какво щеше да е в България, ако не бяхме членове на ЕС. Първо, по отношение на мигрантите. Те преминават, но благодарение на подкрепата от ЕС и на това, че сме част от Европейската агенция за гранична и брегова охрана „Фронтекс“, устояхме на натиска“, посочи Захариев.  Като млад човек той изрази ентусиазма си от факта, че светът е отворен. „Навремето беше мираж да си купиш самолетен билет и без проблеми да отпътуваш с лична карта за всяка европейска страна. Сега това е факт. И буквално в края на месеца още падат таксите за роуминг. Знаете, че лично премиерът поде кампанията за падане на таксите в Западна Европа“, допълни Захариев. Той се спря също на темата за признаването на важните документи в чужбина като обясни какви ще бъдат промените в тази насока.  На срещата присъства и ръководителят на Областната дирекция на ДФ „Земеделие“ – Смолян, Денислав Костов. Той говори на студентите за възможностите, които дава Програмата за развитие на селските райони и Общата селскостопанска политика на ЕС.  ", "date": "2019.05.16", "title": "Марин Захариев в Смолян: За България няма по-добра алтернатива от ЕС "}
{"url": "http://epicenter.bg/article/Ninova-podpisva-Memorandum-za-chestni-izbori-s-20-politicheski-partii-i-nepravitelstveni-organizatsii/183137/2/48", "text": "  На 17 май от 11.00 часа в Гранд хотел \"София\", зала \"Триадица\", лидерът на БСП Корнелия Нинова и представители на ръководството на партията ще подпишат Меморандум за честни избори с 20 политически партии и неправителствени организации. Това съобщиха от пресцентъра на БСП.   На 13 май Нинова събра червения актив от страната на сбирка, след която бе обявено, че социалистите ще правят паралелно преброяване на вота. \"Правим пълна мобилизация за защита на хората. Бъдете до всеки, върху който се упражнява натиск. Знаем, че ГЕРБ, в деня на изборите, манипулират вота. Затова ще имаме масирано присъствие в комисиите със застъпници и наблюдатели. Правим организация за паралелно преброяване\", каза лидерът на БСП пред около двеста областни председатели, кметове, председатели на общински съвети и депутати от партията.  ", "date": "2019.05.16", "title": "Нинова подписва Меморандум за честни избори с 20 партии и неправителствени организации"}
{"url": "http://epicenter.bg/article/Kmetat-na-na-General-Toshevo--Premierat-obeshta-vodata-v-kv---quot-Pastir-da-bade-pusnata-v-petak--v-11-ch-/183140/2/0", "text": "Премиерът Бойко Борисов обеща водата в квартал \"Пастир“ на Генерал Тошево да бъде пусната утре, петък, в 11 часа. Това съобщи в Министерския съвет кметът на града Валентин Димитров, предаде Канал 3.   По думите му, все още не установено, че показателите на водата са в норма и хората не трябва да я ползват за питейни нужди, а само за санитарно-битови. Забраната за ползване беше наложена на 25 април, след като се разбра, че във водопреносната мрежа са излети опасни пестициди и хербициди.   Проблемът е трябвало да бъде решен от ВиК и РЗИ-Добрич, каза кметът и уточни, че причина за забавянето е и липсата на лаборатория в България, която да изследва тези показатели под 0.1 микрограма на литър. „ВиК към момента не беше изпълнило предписанието да въведе в норми водата, а РЗИ очакваше чисти проби за всички пестициди и химични вещества, които са попаднали в нея,“ обясни Димитров. ", "date": "2019.05.16", "title": "Кметът на Генерал Тошево: Премиерът обеща водата в кв. \"Пастир“ да бъде пусната в петък, в 11 ч."}
{"url": "http://epicenter.bg/article/VAS-othvarli-zhalba-na-Mareshki-sreshtu-reshenie-na-TsIK-da-iztegli-300-000-broshuri-/183141/2/0", "text": "Върховният административен съд отхвърли жалба на Веселин Марешки и на Коалиция \"Воля – Българските родолюбци\", против решение № 300-ЕП от 11.05.2019 г. на ЦИК. Това съобщиха от пресцентъра на ВАС.  С него е постановено да бъде спряно разпространението на 300 000 броя брошури със заглавие „Аптеки Марешки“ от коалиция „ВОЛЯ – Българските Родолюбци“ и Веселин Марешки, кандидат за член на Европейския парламент от Република България в изборите на 26 май 2019 г.  В разпространените брошури, представляващи агитационни материали, не се съдържа информация, че купуването и продаването на гласове е престъпление.  Този информация следва задължително да заема не по-малко от 10% от лицевата площ (корицата на брошурата) на агитационния материал и да е разположена в обособено поле. Липсата на визираната задължителна информация е съществено нарушение на разпоредбата на чл. 183, ал. 2 от Изборния кодекс.  ", "date": "2019.05.16", "title": "ВАС потвърди: Марешки трябва да изтегли 300 000 броя предизборни брошури! "}
{"url": "http://epicenter.bg/article/Andrey-Novakov-v-Straldzha--Nyama-da-se-otkazhem-ot-nashite-angazhimenti--zashtoto-zad-nas-stoi-Balgariya/183142/2/48", "text": "  Всички са наясно каква е отговорността при тези избори и хората в цялата страна ни приемат изключително радушно, сподели пред симпатизанти в гр. Стралджа, Ямболско, кандидатът от листата ГЕРБ и СДС Андрей Новаков. Той бе категоричен, че ГЕРБ няма да се откаже от своите ангажименти, защото „зад нас стои България“, съобщиха от пресцентъра на партията.  При посещението си в общинския център той откри обновения офис на ПП ГЕРБ и се срещна с членове и симпатизанти. „Пожелавам ви да превърнете този офис в място, в което се раждат идеи“, обърна се той към присъстващите и ги призова да бъдат активни в изборния ден.  Андрей Новаков припомни, че Ямболска област е пример за успешно изпълнени европейски проекти, а реализацията на мащабни инфраструктурни обекти като автомагистрала „Тракия“ е показателна за ефекта върху развитието на региона и ръста на инвестициите.  „Листата на ПП ГЕРБ се състои от хора, доказали себе си, хора, които защитават интересите на българите в рамките на обединена Европа“, изтъкна по време на срещата областният координатор на ГЕРБ – Ямбол Георги Славов. По думите му политиката е преди всичко морал и човек трябва да има първо морални устои, след това сили и вяра в себе си, за да постигне това, което цели.  „А кандидатите на ГЕРБ са доказали своята отдаденост при защитаване интересите на страната ни“, коментира той.  „Съдбата на България и на нейното място в Европа зависи много от тези избори. Те са определящи за развитието на страната и бъдещето на децата ни“, подчерта на свой ред народният представител д-р Юлиян Папашимов.  ", "date": "2019.05.16", "title": "Андрей Новаков в Стралджа: Няма да се откажем от нашите ангажименти, защото зад нас стои България"}
{"url": "http://epicenter.bg/article/Angel-Naydenov-predupredi--Vazmozhno-e-da-se-stigne-do-proval-na-sdelkata-za-F-16/183143/2/0", "text": "„ Това заяви бившият военен министър Ангел Найденов в предаването „Плюс-Минус\" по Нова телевизия.  Найденов и ген.-майор Съби Събев коментираха преговорите за самолетите F-16, както и изказването на военния министър Красимир Каракачанов, че на този етап има неудовлетворителни ценови предложения.  \"Ако цената не ни удовлетворява, ще кажем не. Няма да приемем всяка цена, която би ни била предложена. Не е коректно да назовавам конкретни параметри. Ако тук не се получи нещо, може да поискаме от НС разрешение да започнем разговори с другите страни - Швеция или Италия\", бяха думите на министър Каракачанов.  Ден по-късно зам.министър Атанас Запрянов прояви оптимизъм за сделката и обяви, че преговорите се развиват положително.  след вземане на политическото решение и да се постигне цена, съпоставима с цените на самолетите в Бахрейн и Словакия, които са в порядъка на 230 до 250 милиона лева единична цена и отклонението да не бъде повече от 300 милиона лева от първоначално гласуваното решение на НС ”, поясни Ангел Найденов.    анализира Найденов.  „Трябва да се изчака да се завърши първият кръг на преговорите и тогава, ако има някои цени по отделни елементи на сделката, които не ни удовлетворяват, евентуално да се търси договореност. Такива изявления първо вредят на преговорите, внасят неувереност в САЩ, че ние сме сериозен партньор. Колкото до сумата – Словакия за 14 изтребителя заделя малко над 1,8 милиарда щатски долара. Ние за 6 самолета с пълния пакет въоръжение искаме да минем с над 1 милиард щатски долара с ДДС. Докато в Словакия тази сума е без ДДС”, заяви ген.-майор Съби Събев.    Правителството трябва да вземе съответните решения”.  „Имаше 4 показателя, които бяха заявени, по които ще се водят сегашните преговори. Към момента имаме разминаване или опит да се сближат предложенията на двете страни и по четирите показателя”, заяви Найденов.  , коментира ген.-майор Събев.    ", "date": "2019.05.16", "title": "Ангел Найденов и Съби Събев предупредават: Сделката за F-16 е застрашена от провал!"}
{"url": "http://epicenter.bg/article/Yotova--Darzhavata-investira-v-chuzhdestrannite-studenti-s-balgarski-proizhod-a-posle-ne-znae-kade-sa/183144/2/0", "text": "На редовното си заседание Съветът за работа с българите в чужбина към вицепрезидента Илияна Йотова обсъди статута на чуждестранните студенти с български произход.   Подчертана бе необходимостта от актуализиране на постановленията на Министерски съвет, които регламентират тяхното обучение и пребиваване в България – ПМС №103 и №228. В Съвета участват представители на изпълнителната власт, водещи учени, политолози, университетски преподаватели и общественици. Това съобщиха от прессекретариата на държавния глава.   Вицепрезидентът Илияна Йотова представи изводите от проведените във Варна, Благоевград, Пловдив и София Студентски лаборатории „Перспектива за развитие с българска диплома“.   Основните проблеми, споделени от студентите при разговорите с вицепрезидента, са: административните затруднения при кандидатстването им и уреждането на статута им на пребиваване; необходимостта от по-широка рекламна кампания за възможностите за обучение в България; недостатъчната подготовка по български език; липсата на връзка между студентите и работодателите.   „Държавата инвестира в тези студенти, а после не се интересува от тях, дори не знае къде са след завършването си“, отбеляза Илияна Йотова. Вицепрезидентът изтъкна голямата конкуренция, в която се намира България спрямо университетите в Румъния, Унгария, Русия, които привличат българи от исторически диаспори. „Съществува потенциален риск от загуба на българско самосъзнание“, заяви Илияна Йотова.   Въз основа на изводите от Студентските лаборатории екипът на вицепрезидента и експертите от Комисията по българско гражданство изготвиха предложения за промени, които да уреждат по-добре статута на чуждестранните студенти с български произход. Тези предложения вицепрезидентът Илияна Йотова ще представи на планираната от нея национална среща за проблемите на тези студенти. На нея ще присъстват представители на всички институции, имащи отношение по темата, представители на академичните ръководства на университетите и на студентите, както и на работодателските организации.   Общо е мнението, че е необходим комплексен подход към чуждестранните студенти с български произход. Българската държава трябва да си отговори на въпроса какво иска от тях и какво им предлага. Студентите от българските диаспори в чужбина може да останат в България, за което българската държава трябва да им предостави необходимите условия. А може и да се завърнат в своите страни, където да популяризират България. ", "date": "2019.05.16", "title": "Йотова: Държавата инвестира в чуждестранните студенти с български произход, а после не знае къде са"}
{"url": "http://epicenter.bg/article/Vyatarat-otnovo-razkri-prelestite-na-hertsoginya-Katrin--Snimki-/183094/10/84", "text": "Кейт Мидълтън за пореден път показа повече, отколкото е присъщо на съпругата на един принц.   На своя публична изява в музей, където се е намирала Правителствената школа по кодиране и шифроване, херцогинята облече един от любимите си тоалети - тъмносиня дълга рокля на бели точки. В предната си част дрехата е с копчета и цепка. Както се случва често при появите на Катрин, вятърът се заигра с полите на съпругата на принц Уилям и разкри стегнатите й бедра. Фотографите, естествено, веднага уловиха момента.   Роклята е на дизайнерката Александра Рич и струва 1750 паунда. Катрин я е обличала няколко пъти, включително и на семейните снимки по повод 70-ия рожден ден на принц Чарлз през ноември.   Източник: Дир.бг", "date": "2019.05.16", "title": "Вятърът отново разкри прелестите на херцогиня Катрин (Снимки)"}
{"url": "http://epicenter.bg/article/Gubernator-se-pohvali-na-Tramp-s-chorapi-s-negoviya-lik--Snimki-/183101/10/99", "text": "Губернаторът на Луизиана Били Нунгесър се появи на събитие с Доналд Тръмп, обут с чорапи с лика на американския президент. Обликът на държавния глава върху чорапите включва и популярната му прическа   Политикът показа нестандартния аксесоар демонстративно пред държавния глава и фотообективите.   Снимките се превърнаха в хит в социалните мрежи.   Източник: Нова.тв", "date": "2019.05.16", "title": "Губернатор се похвали на Тръмп с чорапи с неговия лик (Снимки)"}
{"url": "http://epicenter.bg/article/Ne-pusnaha-Madona-na-repetitsiya-za--Evroviziya-2019--nyamala-dogovor/183132/10/100", "text": "\r\n Организаторите на \"Евровизия 2019\" не допуснаха Кралицата на попа Мадона на репетиция в Изложбения център на Тел Авив, защото не била подписала договора за участие в конкурса. \r\n   \r\n \r\n Забраната тръгнала от изпълнителния директор на конкурса Юн Ула Сан, тъй като имало проблем с правата за излъчване на песента Like a prayer от 1989 г. \r\n   \r\n Юн Ула Сан написал на сайта на \"Евровизия\", че ще се откаже от излъчването на изпълнението на Мадона. В отговор певицата заявила, че е готова да отмени участието си. След намесата на Европейския съюз за радио и телевизия се стигнало до компромис. \r\n   \r\n След известно забавяне Мадона успя да репетира два часа. На финала на \"Евровизия 2019\" в събота тя ще отправи поздрав към присъстващите с три песни. \r\n   \r\n Източник: Монитор \r\n", "date": "2019.05.16", "title": "Не пуснаха Мадона на репетиция за „Евровизия 2019“, нямала договор"}
{"url": "http://epicenter.bg/article/Prints-Hari-specheli-obezshtetenie-zaradi-paparashki-snimki-na-doma-mu/183156/10/99", "text": "\r\n Британският принц Хари прие значително обезщетение и извинение от фотографска агенция за неоторизирани въздушни снимки на дома му, съобщиха световните информационни агенции, позовавайки се на Бъкингамския дворец. \r\n \r\n \r\n \r\n Информационната и фотографска агенция Сплаш е наела хеликоптер през януари, за да заснеме частен дом, нает от принц Хари и съпругата му Меган в Оксфордшир, Централна Англия. Херцозите на Съсекс били избрали имота, именно защото е уединен и там са можели да се чувстват необезпокоявани. След като били направени снимките, репортерите е трябвало да се изнесат, обясни адвокатът на принца. Снимките сериозно са застрашили безопасността им. \r\n   \r\n От агенция Сплаш казаха, че снимките са били \"грешна преценка\". \r\n Те са публикувани от в. \"Таймс\" и други издания. На тях се вижда и интериорът на дома, включително трапезарията, спалнята, дневната. След това принц Хари е завел дело. \r\n   \r\n Принц Хари и съпругата му вече живеят във Фрогмор котидж на територията на Уиндзорския замък, на около 40 км западно от Лондон. \r\n   \r\n Източник: Дир.бг \r\n   \r\n    \r\n \r\n", "date": "2019.05.16", "title": "Принц Хари спечели обезщетение заради папарашки снимки на дома му"}
{"url": "http://epicenter.bg/article/Balakov-obyavi-parvite-izbrani-za-sastava-na-natsionalniya-ni-otbor/183106/8/16", "text": "Новият селекционер на българския национален отбор Красимир Балъков повика 27 футболисти за лагер-сбора преди европейските квалификации срещу Чехия на 7 юни и Косово на 10 юни. Сред тях са Виктор Генев, Христо Иванов, Станислав Иванов, Марселиньо и Георги Илиев, съобщава Гонг.бг   \"Лъвовете\" се събират на 29 май в Национална футболна база \"Бояна\", а избраниците на треньора са както следва:     Самият специалист обяви при представянето си, че първоначално ще повика повече играчи, с които лично ще разговаря и ще проследи. Красимир Балъков официално пое поста преди два дни, когато беше представен от президента на БФС Борислав Михайлов. Той наследи Петър Хубчев, който напусна, за да поеме \"Левски\".", "date": "2019.05.16", "title": "Балъков обяви първите избрани за състава на националния ни отбор"}
{"url": "http://epicenter.bg/article/Solidni-globi-za-Botev-i-Loko-sled-vcherashniya-final/183148/8/16", "text": "Отборите на Ботев Пловдив и Локомотив Пловдив отнесоха сериозни глоби от Дисциплинарната комисия към Българския футболен съюз след вчерашния финал за Купата на България.   Ръководството на Ботев ще трябва да плати общо 3300 лева за нерегламентирано използване на димки и бомбички и за обидни и нецензурни скандирания, като \"канарчетата\" ще трябва и да възстановят нанесените щети от феновете им на Националния стадион. За Локомотив санкцията е още по-солидна - 5300 лева за нерегламентирано използване на димки и бомбички, за обидни и нецензурни скандирания, за навлизане на публиката и за лице от ФК, невписано в протокола на срещата. \"Смърфовете\" също ще трябва да възстановят нанесените щети по стадиона.   Глоба от 1000 лева за оспорване на съдийско решение ще трябва да заплати помощник-треньорът на Локомотив Александър Тунчев, като той е и наказан за една среща.", "date": "2019.05.16", "title": "Солидни глоби за Ботев и Локо след вчерашния финал"}
{"url": "http://epicenter.bg/article/Donald-Tramp-i-Melaniya-domakini-na-ofitsialna-vecherya-v-Beliya-dom--Snimki-/183083/7/0", "text": "  Официалното събитие събра високи гости, мъжете бяха с костюми и папионки, а жените с вечерни рокли.   Първата дама на САЩ не изневери на стила си и събра всички погледи в залата, облечена в дълга изчистена черна рокля. Дрехата без ръкав беше по тялото и описваше стройната фигура на Мелания.     Източник: Канал 3", "date": "2019.05.16", "title": "Доналд Тръмп и Мелания бяха домакини на официална вечеря в Белия дом (Снимки)"}
{"url": "http://epicenter.bg/article/Angela-Merkel--Evropeyskata-komisiya-veche-ne-mozhe-da-spre--quot-Severen-potok-2-quot-/183087/7/0", "text": "Според канцлера на ФРГ Ангела Меркел Европейската комисия вече не е в състояние да спре изпълнението на проекта за газопровода „Северен поток-2“, съобщава германското икономическо издание „Ханделсбат“.  „До голяма степен проектът е одобрен“, подчертава Меркел в рамките на дискусия за външната политика.  „ЕК има възможности за противопоставяне на новия газопровод. Но не може да го възпрепятства“, категорична е канцлерът на Германия.  „Сърцевината“ е Украйна. Тя „трябва да остане транзитна страна – въпреки „Северен поток-2“, уверява Меркел. Според нея това вече е обещано на новия държавен глава на Украйна Владимир Зеленский и е било отбелязано и пред руския президент Владимир Путин.   Меркел добавя, че \"Северен поток-2\" не е само германски проект, тъй като френски, австрийски и холандски компании също участват в изграждането на газопровода.   В бъдеще Германия възнамерява да разнообрази доставките на газ и ще изгради съоръжения за съхранение на втечнен природен газ. Сега обаче се нуждае от \"Северен поток-2\" заради намаления внос на газ от Норвегия и Холандия.  Австрийският президент Александър Ван дер Белен заяви вчера след среща с руския си колега Владимир Путин, че австрийската компания OMV не възнамерява да се оттегли от руския газов проект \"Северен поток -2\" въпреки заплахите със санкции на САЩ.  Строящият се в момента \"Северен поток-2\" е разширение на вече действащия \"Северен поток\", който пренася газ от Русия пряко до Германия по дъното на Балтийско море.  Според Украйна газопроводът, който намалява нуждата на Русия да пренася газ през украинска територия, противоречи на усилията на ЕС да окаже натиск върху Москва за прекратяване на конфликта в Източна Украйна.   \"Много хора се притесняват за Европа, включително и аз\", казва германският канцлер в друго интервю, дадено в навечерието на изборите за Европейски парламент, които и в Германия са на 26 май, както и в България. Канцлерът говори пред германския вестник „Зюддойче цайтунг“.   Ангела Меркел заявява, че Европа трябва да промени позицията си, за да посрещне предизвикателствата, поставени от трите ѝ основни глобални конкуренти - Китай, Русия и САЩ. \"Те - Китай, Русия и Съединените щати, ни принуждават да търсим общи позиции отново и отново. Често е трудно, като се имат предвид различните ни интереси. Но ние правим това - достатъчно е да припомним, например, нашата политика по отношение на конфликта в Украйна\", казва Меркел.  Европейският съюз трябва да натрупа \"политическа сила, съизмерима с нашите икономически възможности\", за да действа независимо от големите сили“, категорична е канцлерът на Германия.  Канцлерът сочи като пример действията на Европа по договора за ограничаване на ядрената програма на Иран, от който американският президент Доналд Тръмп извади страната си, наричайки споразумението с Техеран \"ужасна едностранна сделка, която никога не би трябвало да бъде сключена\".  „Германия и нейните съюзници, включително Великобритания, разработват нова платежна система, която ще позволи на техните компании да заобикалят американските санкции срещу Техеран”, пише в този контекст в. „Таймс“.  „Германия, Франция и Обединеното кралство имат различен подход към иранското споразумение, отколкото САЩ”, казва Меркел, добавяйки, че в тази ситуация \"въпреки всички наши различия в други области, Европа споделя интереси с Русия и Китай”.  \"Много хора се притесняват за Европа, включително и аз,\" казва още германският канцлер. \"Това означава, че се чувствам още по-задължена да се присъединя към другите, за да има Европа бъдеще”, посочва тя.  „Интервюто с Меркел е взето в един важен момент - вече 14 години тя е на канцлерския пост. Нейната партия - Християндемократическият съюз – напоследък губи позиции, въпреки че някои смятат, че Меркел е доста популярна и може да остане на поста си до края на четвъртия мандат до 2021 г.”, коментира изявленията на Меркел британският „Гардиън“.    ", "date": "2019.05.16", "title": "Ангела Меркел: Европейската комисия вече не може да спре \"Северен поток-2\""}
{"url": "http://epicenter.bg/article/Baydan-izprevarva-ostanalite-demokrati---pretendenti-za-prezidentskiya-vot-prez-2020-g-/183088/7/96", "text": "Бившият вицепрезидент на Съединените щати Джо Байдън увеличава преднината си пред останалите претенденти от Демократическата партия за президентските избори догодина, сочи проучване на Ипсос и Ройтерс, цитирано от БНР.  В края на април Байдън имаше зад себе си 24 процента от симпатизантите на партията. Тази подкрепа вече е 29 процента. Следващият по популярност кандидат - сенаторът Бърни Сандърс, може да разчита само на 13 процента. Никой от останалите 21 претенденти демократи не събира повече от 6 на сто от избирателите на партията.  Първичните избори, на които избирателите в отделните щати ще определят кандидат-президента от Демократическата партия, са насрочени за периода февруари - юни 2020 година. Победителят в тях най-вероятно ще се бори с действащия президент Доналд Тръмп, който има солидна подкрепа в Републиканската партия.  ", "date": "2019.05.16", "title": "Байдън изпреварва останалите демократи - претенденти за президентския вот през 2020 г "}
{"url": "http://epicenter.bg/article/Vladimir-Zelenskiy-vstapva-v-dlazhnost-kato-prezident-na-Ukrayna-na-20-may-/183092/7/0", "text": "Върховната рада на Украйна насрочи официалното встъпване в длъжност на новоизбрания президент Владимир Зеленский за 20 май, съобщава рускоезичното украинско издание Мигнюз. Гласуването бе проведено днес, след седмици спорове, като \"За\" гласуваха 392 депутати от общо 450.  Церемонията ще се проведе на 20 май от 10 ч в сградата на Върховната рада.  Проблемът с датата на встъпването в длъжност е, че от нея зависи дали новият президент ще има законова възможност да разпусне Върховната рада и да насрочи извънредни парламентарни избори.  Според Конституцията на страната, президентът не може да разпусне Радата, ако остават по-малко от 6 месеца до изтичането на мандата. Според много юристи и политици последният срок за това е 27 май.  Ако депутатите бяха избрали по-късна дата за встъпване в длъжност, то Зеленский и партията му \"Слуга на народа\" трябваше да чакат до редовните парламентарни избори през октомври.  Сега новият президент има достатъчно време от встъпването си в длъжност до 27 май да разпусне Радата и да насрочи извънредни парламентарни избори, за да се възползва от високата си популярност и да ги спечели.  ", "date": "2019.05.16", "title": "Владимир Зеленский встъпва в длъжност като президент на Украйна на 20 май "}
{"url": "http://epicenter.bg/article/Kitay-nyama-da-uchastva-v-pregovori-mezhdu-SASht-i-Rusiya-za-yadreno-razorazhavane-/183098/7/0", "text": "Китай няма намерение да участва в преговори със САЩ и Русия за тристранно споразумение за ядрените оръжия. Официалният представител на Министерството на външните работи на Китай Лу Кан коментира заявлението на заместник-държавния секретар на САЩ по контрола над въоръженията и международната сигурност Андреа Томпсън на брифинг в четвъртък, като отбеляза, че това е неприемливо за Пекин, предават ТАСС и Агенция \"Фокус\".  „Позицията на Китай е, че страните с най-големи ядрени арсенали трябва да изпълнят своите задължения за разоръжаване. Те трябва да продължат да изпълняват двустранните споразумения за контрол над въоръженията и да продължат действието на тези документи“, посочи китайският дипломат.  „Нашите ядрени сили се поддържат на минималното необходимо ниво за поддържане на националната сигурност. Китай няма да участва в никакви преговори за тристранно споразумение по ядрените въоръжения“, категоричен е Лу Кан.  „Китай не участва по никакъв начин в ядрената надпревара, не предоставя на никоя страна своя „ядрен чадър“, а освен това не разполага ядрено оръжие в други държави. Китай продължава да се придържа към принципа да не използва ядрено оръжие първи, а освен това няма да използва този вид въоръжение по отношение на държави, които нямат ядрени оръжия“, резюмира официалният представител на външнополитическото ведомство.  Руската агенция припомня, че в сряда заместник-държавният секретар на САЩ заяви в Конгреса, че Китай отказва да започне значими преговори със САЩ за ядреното въоръжение. По оценката на Томпсън, Китай демонстрира „неготовност“ да води значим диалог със САЩ по въпросите на политиката, отнасяща се до ядрените въоръжения и съкращаване на риска“. Това поведение на Пекин „увеличава риска от грешки и нестабилност“, счита тя.  ", "date": "2019.05.16", "title": "Китай няма да участва в преговори между САЩ и Русия за ядрено разоръжаване "}
{"url": "http://epicenter.bg/article/The-Guardian--Mnozinstvoto-ot-evropeytsite-ochakvat-razpadane-na-ES-do-10-20-godini-/183107/7/0", "text": "Повече от половината европейци вярват, че Европейският ще се разпадне в следващите 10 до 20 години, въпреки че подкрепата за Съюза достига нива, които не са виждани от повече от четвърт век, пише британското издание The Guardian, цитирано от Агенция \"Фокус\".  Във Франция, Германия, Италия, Холандия, Австрия, Словакия, Румъния, Гърция, Чешката република и Полша мнозинството от анкетираните смятат, че дезинтеграцията на ЕС е „реалистична възможност“ през следващите 10 до 20 години.  Данните са особено ярко изразени във Франция, където партията на президента Еманюел Макрон „Република напред“ изостава от евроскептичната партия „Народен фронт“ на Марин льо Пен в изборите за европейски парламент, които ще се състоят следващата седмица.  Според проучването, поръчано от Европейския съвет за външни отношения (ECFR), 58% от хората във Франция смятат, че е много вероятно или е вероятно ЕС да се разпадне в рамките на 20 години, на второ място след Словакия (66%).  От 14-те страни, анкетирани от YouGov - съставляващи повече от 70% от местата в Европейския парламент - само в Швеция (44%), Дания (41%) и Испания (40%) делът, предвиждащ имплозия, е под мнозинство.  Близо седем десетилетия след създаването на Европейската общност за въглища и стомана, обединяваща Франция, Германия, Италия, Белгия, Нидерландия и Люксембург в пакт, предназначен да предотврати по-нататъшна война, трима от 10 души казват, че конфликт между страните в ЕС е реалистична възможност.  Едва една трета от гласоподавателите във Франция и Полша твърдят, че е възможно война.  Това чувство е особено силно сред хората, които планират да се въздържат или да гласуват за екстремисти следващата седмица. Почти половината (46%) от привържениците на „Националния фронт“ и 41% от привържениците на „Алтернатива за Германия“ в Германия поддържат това мнение.  Европейците също са загрижени за колебливото благоденствие. Проучването установи, че само една трета от германците и една четвърт от италианците и французите обикновено разполагат с пари, останали на края на месеца, за странични разходи.  В Европа три четвърти от гласоподавателите смятат, че политиката е нарушена или на национално, или на равнище ЕС, или и на двете. Във Франция само 15% смятат, че политическата система работи добре.  На основата на последните статистически данни на Евробарометър, които показват, че две трети от европейците имат положителни чувства към ЕС - най-високият регистриран рейтинг от 1983 г. - директорът на ECFR, Марк Леонард, каза, че тежестта на проевропейските партии е да събудят „тихото мнозинство“.  Проучването установи, че почти 92% от гласоподавателите смятат, че ще загубят, ако ЕС се срине. Страховете за способността да търгуват, пътуват и работят в други страни от ЕС са на първо място в списъка на причините.  Гражданите се опасяват, че ще загубят единство по въпросите на сигурността и отбраната и ценят това, че са част от блок, който може да се противопостави на САЩ и Китай, на фона на нарастващата икономическа несигурност и изненадващия характер на трансатлантическите отношения.  ", "date": "2019.05.16", "title": "The Guardian: Мнозинството от европейците очакват разпадане на ЕС до 10-20 години "}
{"url": "http://epicenter.bg/article/Rusiya-prevaorazhava-boynata-si-aviatsiya-s-iztrebiteli-peto-pokolenie-/183108/7/97", "text": "Президентът на Русия Владимир Путин нареди Въздушно-космическите сили на страната да бъдат въоръжени с нови машини, включително с изтребители от пето поколение Су-57. Производителят направи отстъпка от цената и руският бюджет ще може да купи почти пет пъти повече такива самолети от предвиденото, пише \"РБК\", цитирана от \"Сега\".  До 2028 г. с изтребители Су-57 трябва да бъдат преоборудвани най-малко три полка от руската армейска авиация, заяви Путин на военно съвещание в Сочи. Главнокомандващият разпореди в същия срок да се модернизира и нейният хеликоптерен парк с най-малко 100 съвременни бойни летателни апарата Ми-28НМ.Руски те многоцелеви изтребители Су-35С и Су-57 са \"машини с уникални характеристики, най-добрите в света\", отбеляза президентът.  Държавната програма на Русия за покупка на въоръжения предвиждаше войските да получат 16 Су-57 до 2027 г., напомня вестникът. Печатът обаче цитира уточнение на Владимир Путин, че военната промишленост прави двайсетпроцентова отстъпка от цената, благодарение на което ще бъдат купени 76 такива самолета.  Су-57 е първият руски изтребител от пето поколение; точните му характеристики не се съобщават. Знае се, че самолетът може да носи оръжия от клас \"въздух-въздух\" и \"въздух-земя\". От февруари 2018 г. машини от този модел се изпробваха в бойни условия в Сирия, припомня \"Известия\".  По данни на \"Комерсант\" договорът за покупка на 76 изтребителя Су-57 е на стойност около 170 милиарда рубли.  \"Това го прави най-големия в историята на авиацията и гарантира, че мощностите на авиационния завод в Комсомолск на Амур ще бъдат натоварени най-малко десетилетие напред. Споразумението може да бъде подписано в присъствието на президента по време на въздушно-космическото изложение МАКС-2019\" през юли т. г., добавя всекидневникът.  Изявлението на Путин поражда куп въпроси у военните експерти, коментира специализираното онлайн издание \"Авиа\".  \"76 изтребители Су-57, приети на въоръжение в Русия, няма да могат дори да оправдаят изцяло средствата, отпуснати за разработка на този боен самолет. А да не говорим, че десетки милиарди рубли са отишли само за създаване на двигателя от т. нар. втори етап\", заявява специалист, цитиран в статията. В рамките на проекта Су-57 първоначално бе предвидено да бъдат създадени почти хиляда бойни машини от пето поколение, повечето предназначени за износ. Обаче Китай, Индия, Иран и Южна Корея се отказаха от намерението да купят руските бойни самолети, посочва \"Авиа\".  ", "date": "2019.05.16", "title": "Русия превъоръжава бойната си авиация с изтребители пето поколение "}
{"url": "http://epicenter.bg/article/Skandalno--EP-izpolzva-Konchita-Vurst--za-da-prizove-evropeytsite-da-glasuvat-na-26-may/183110/7/0", "text": "Европейският парламент използва Кончита Вурст, за да призове европейците да упражнят правото си на вот за предстоящите европейски избори, които ще се проведат на 26-и май.  Австрийският певец Томас Нойвирт е едно от лицата на кампанията \"Отиди да гласуваш\". Екзотичният изпълнител е победител в конкурса за песен \"Евровизия\" 2014 в датската столица Копенхаген.  В официалната си страница във \"Фейсбук\" институцията публикува клип, в който Вурст призовава европейските граждани да гласуват.   Източник: Новини.бг", "date": "2019.05.16", "title": "Скандално! ЕП използва Кончита Вурст, за да призове европейците да гласуват на 26 май (Видео)"}
{"url": "http://epicenter.bg/article/Hvanaha-lidera-na-ETA--izdirvan-17-godini-/183111/7/0", "text": "Бившият лидер на баската сепаратистка организация ЕТА Жозе Тернера бе задържан днес във Франция. Това съобщи испанското министерство на вътрешните работи, цитирано от Франс прес, предава Агенция \"Монитор\".  Бившият политически лидер на саморазпусналата се след четири десетилетия на насилие организация бе задържан \"в ранните часове тази сутрин в Саланш, във френските Алпи\", при обща операция с френските сили за сигурност, посочва министерството.  ЕТА извърши голям брой атентати в името на независимостта на Страната на баските, в които бяха убити повече от 800 души.  Испанската полиция издирва Тернера от 2002 г., когато той мина в нелегалност, за да избегне наказателно преследване за ролята си в атентат на ЕТА в Сарагоса през 1987 г. Тогава загинаха 11 души, сред които пет деца.  Тернера записа \"финалното обръщение\", с което ЕТА обяви окончателното си разпускане през май миналата година.  ", "date": "2019.05.16", "title": "Хванаха лидера на ЕТА, издирван 17 години "}
{"url": "http://epicenter.bg/article/I-kmetat-na-Nyu-York-se-vklyuchi-v-prezidentskata-nadprevara-pri-demokratite-/183120/7/96", "text": "Кметът на Ню Йорк Бил де Блазио обяви днес, че се включва в надпреварата за номинация на демократите за президентските избори в САЩ през 2020 г., предаде АФП, цитирана от БНР.  Градоначалник на най-големия мегаполис в страната от 5 години, 58-годишният политик е сред малкото, които са уверени в шансовете си за успех.  В прелюдия към обявяването на кандидатурата си Де Блазио се опита в понеделник да представи екополитиките си в лобито на „Тръмп тауър“, смятана за един от най-замърсяващите компоненти на Манхатън.  Но събитието се превърна в цирк, след като на него се появиха привърженици на Доналд Тръмп, които носеха плакати с надписи „най-лошият кмет в историята“.  ", "date": "2019.05.16", "title": "И кметът на Ню Йорк се включи в президентската надпревара при демократите "}
{"url": "http://epicenter.bg/article/Evropeyskata-smetna-palata--Lipsva-sashtestven-napredak-v-aktivnoto-razkrivane-na-izmami-/183138/7/0", "text": "Службите за проверка на използването на европейските средства в България са открили недостатъци в работата на управляващите разходите служби.   Това се посочва в доклад на Европейската сметна палата, представен днес.   Одитният орган е установил, че някои управляващи органи са класифицирали неправилно специфични рискове от измама като ниски и следователно не са приложили към тях допълнителни процедури за контрол, пише в документа, цитиран от БТА.  В България одитният орган е установил някои рискове от измама и отговорният управляващ орган е предприел адекватни действия за коригиране на ситуацията. Следователно цялата система е сработила, за да се гарантират по-надеждни мерки за борба с измамите, се допълва в доклада.  Докладът идва на фона на продължаващия скандал с новите апартаменти на управляващите и строителството на къщи за гости с евросредства. По-рано тази седмица оставка подаде министърът на земеделието, храните и горите Румен Порожанов. Оставката му дойде след проверка на прокуратурата за злоупотреби с евросредства в Държавен фонд \"Земеделие\" (ДФЗ) от времето, когато той беше негов ръководител. Скандалът с използването на европейски пари за строителството на къщи за гости, които се използват като семейни къщи, е разследване на \"Биволъ\". Заради такава злоупотреба оставка подаде заместник-министърът на икономиката Александър Манолев.  Документът отчита се, че 60 на сто от проверените случаи на съмнения за измами са били отхвърлени или прекратени от прокуратурата. Както АФКОС (дирекцията на МВР \"Защита на финансовите интереси на Европейския съюз\"), така и управителните органи не извършват систематично анализ на причините за отказа.  Уточнява се, че при изготвянето на доклада проверяващите са се срещнали с основни действащи лица в борбата срещу измамите. Сред тях са били представители на наказателното преследване и съдебната власт, разследващи, агенции за борба с измамите, служби за защита на конкуренцията.  Според доклада въпреки осъществения напредък през последните години, усилията на държавите за справяне с измамите са недостатъчни. Националните оценки на ефективността на прилаганите от тях мерки за борба с измамите са твърде оптимистични. Все още е необходимо значително подобряване на мерките за разкриване, противодействие и съгласуване, за да може ефективно да се предотвратят, разкриват и пресичат измамите.  Необходими са повече усилия от страна на държавите в ЕС за справяне с измамите при разходването на средствата по политиката на сближаване, пише още в доклада на Европейската сметна палата. Направени са проверки на противодействието на измамите със средствата от ЕС за сближаване в България, Франция, Унгария, Гърция, Латвия, Румъния и Испания.  Между 2013 и 2017 г. са установени над 4000 нередности, които може да са свързани с измами, засягащи финансовите интереси на ЕС. Те възлизат на близо 1.5 млрд. евро от средствата на ЕС, 72 на сто от които са свързани с политиката на сближаване, в това число Европейския фонд за регионално развитие, Кохезионния фонд и Европейския социален фонд. Отговорността за борбата с измамите в тези области се носи главно от държавите от ЕС, отбелязва палатата.  При проверката е било оценено дали управляващите и съгласувателните служби за борба с измамите в държавите от ЕС са изпълнили добре своите отговорности от предотвратяването и разкриването на измами до ответните действия, включително докладването на разкрити измами и възстановяването на неправомерно изплатените средства.  За срока 2014-2020 г. проверяващите са установили, че управляващите служби са подобрили оценяването на опасността от измами, както и прилаганите мерки за предотвратяване на измамите. Държавите не разполагат с ясна политика за борба с измамите.  Липсва съществен напредък в активното разкриване на измами, често не се извършва достатъчно наблюдение и оценка на въздействието на мерките за предотвратяване и разкриване на измами, се посочва в доклада.  Държавите не са предприели достатъчно действия по всички случаи на разкриване на измама със средства на ЕС за сближаване, а предприетите мерки не са били достатъчно възпиращи. Начините за съобщаване на измами не са задоволителни. Случаите не се съобщават достатъчно и това се отразява на точността на дела разкрити измами, съобщавани от Европейската комисия. Случаите на съмнение за измама не се съобщават постоянно на съответните власти, а съгласуването с други служби за борба с измамите е недостатъчно, се допълва в доклада.  Препоръчва се държавите да приемат стратегии и политики за борба с измамите със средствата от ЕС; да бъде по-надежден процесът на оценяване на заплахата от измами; да подобрят мерките за разкриване на измами с широко използване на възможности за оценка на данни. На еврокомисията е препоръчано да наблюдава способностите за отговор срещу измамите; да насърчи държавите да разширят възможностите на своите служби за съгласуване на борбата с измамите.", "date": "2019.05.16", "title": "Европейската сметна палата: Липсва съществен напредък в активното разкриване на измами с еврофондове"}
{"url": "http://epicenter.bg/article/Avstriyskite-vlasti-zabraniha-noseneto-na-religiozni-zabradki-v-osnovnite-uchilishta-/183139/7/0", "text": "В парламента на Австрия бе приета забрана за носене на религиозни забрадки в основните училища в страната, съобщава германският национален ежедневник Die Frankfurter Allgemeine Zeitung, цитиран от Агенция \"Фокус\".  Решението, гласувано в сряда вечер, предвижда забрана за \"носенето на идеологически или религиозни дрехи, с които е свързано покриване на главата\".  Изключения са бинтове по медицински причини или шапки за защита от дъжд или сняг. Еврейската кипа остава разрешена, тъй като забраната, както бе обясненено, се отнася до облекла, \"които прикриват всички или по-голямата част от косата на главата\".  Може да се предположи, че законът ще бъде обжалван пред Конституционния съд, подчертават от редакцията.  Новата забрана за носене на забрадки е изрично насочена към малките ученички и е валидна до края на учебната година, в която момичетата навършат десет години.  \"Това служи за социалната интеграция на децата според местните обичаи, с цел запазването на конституционните основни ценности и образователните цели, заложени във федералната конституция, както и за равенството на мъжа и жената\", се казва в текста на решението.  Ако децата не спазват забраната, родителите се наказват с глоба до 440 евро или с лишаване от свобода от две седмици. Законът трябва да получи одобрението от Федералния съвет на Австрия.  ", "date": "2019.05.16", "title": "Австрийските власти забраниха носенето на религиозни забрадки в основните училища "}
{"url": "http://epicenter.bg/article/V-Berlin-s-ryazka-reaktsiya-sreshtu-US-poslanika--Ne-sme-koloniya-na-SASht--/183145/7/0", "text": "Ръководителят на парламентарната комисия по икономика и енергетика Клаус Ернст заяви, че руският газ е по-изгоден за Германия от американския, и също така разкритикува посланика на САЩ в страната за намеса в енергийните въпроси на страната. Ернст направи важни изявления в четвъртък в Берлин на конференция на Руското газово дружество, посветена на перспективите за сътрудничество между Руската федерация и Европейския съюз в областта на доставките на газ, предават TACC и Агенция \"Фокус\".  \"Поради екологични съображения руският природен газ е по-привлекателен за нас от втечнения газ от Америка. Що се отнася до цената, американският газ също е неконкурентоспособен\", цитира агенцията думите на Ернст.  Той нарече действията на САЩ в този контекст „агресивна политика за насърчаване на техните интереси“ в енергийната сфера. \"Според мен начинът, по който американският посланик [Ричард Гренел] действа във Федерална република Германия, е неприемлив\", добави представителят на партия \"Левица\". Според него, в тази ситуация той получава впечатлението, че Германия \"е колония на Америка\".  В средата на януари 2019 г. Гренел изпрати писма до германски компании, в които предупреди за възможността за налагане на ограничителни мерки срещу тях от страна на Вашингтон поради подкрепата за изграждането на газопровода „Северен поток-2“. В текстовете дипломатът подчерта, че участието на компаниите в проекта \"може да доведе до налагане на санкции\". Освен това той многократно критикува властите на Федерална република Германия за това, че разходите за отбрана не достигат необходимите 2% от БВП на страната.  Тези коментари се възприемат в ФРГ като намеса във вътрешните работи. По-специално, заместник-председателят на Бундестага Волфганг Кубицки поиска Гренел да бъде обявен за персона нон грата.  САЩ категорично се противопоставят на газопровода „Северен поток-2“. Вашингтон многократно е заплашвал да наложи санкции на проекта и неговите участници.  ", "date": "2019.05.16", "title": "В Берлин с рязка реакция срещу US посланика: Не сме колония на САЩ! "}
{"url": "http://epicenter.bg/article/Bivshiyat-kral-na-Belgiya-Alber-II-e-zaplashen-ot-globa--ako-ne-si-napravi-DNK-test/183150/7/0", "text": "Белгийски апелативен съд постанови днес, че бившият крал Албер II ще бъде глобяван по 5000 евро на ден, ако продължава да отказва да се подложи на ДНК тест, предаде Би Би Си.   През февруари той отказа тест в случай, който има за цел да докаже, че кралят е баща на извънбрачно дете, което се е родило през 60-те г. на миналия век.   Съд в Брюксел нареди на 84-годишния бивш монарх да даде проба от слюнка в рамките на 3 месеца или в противен случай да бъде обявен за баща на Делфин Боел (50 г.).   Албер II, който абдикира поради здравословни причини през 2013 г. вполза на сина си Филип, отрича твърденията за бащинство.   Слуховете за това за първи път се появиха през 1999 г. в неупълномощена биография на съпругата му.    Източник: БНР", "date": "2019.05.16", "title": "Бившият крал на Белгия Албер II е заплашен от глоба, ако не си направи ДНК тест"}
{"url": "http://epicenter.bg/article/Estoniya-glasuva-po-internet-za-Evroparlament/183160/7/0", "text": "От днес в Естония започна гласуването за Европейски парламент, съобщи БНР. Страната е единствената държава, в която евровотът може да се проведе по интернет и то предварително.  Част от естонците приемат евроизборите като наказателен вот за крайнодясната партия ЕКРЕ, която отскоро е част от управляващата коалиция. Нейните избиратели обаче са доста по-верни, отколкото привържениците на други политически сили, и е много по-вероятно те да отидат да гласуват.  Естонците наскоро бяха в предизборна кампания – парламентарен вот се проведе на 3 март, на тях буквално им е омръзнало от избори. ", "date": "2019.05.16", "title": "Естония гласува по интернет за Европарламент"}
{"url": "http://epicenter.bg/article/Yunker-e-protiv-vsyakakav-kompromis-s-kraynata-desnitsa-za-nalagane-na-Manfred-Veber-kato-shef-na-EK-/183161/7/0", "text": "Председателят на Европейската комисия Жан-Клод Юнкер каза днес, че е загрижен заради възможността \"крайни\" политически сили, особено крайнодесни, да получат влияние и да възпрепятстват работата на европейските институции след изборите на 26 май, предаде АФП.  \"Ако крайнолевите и крайнодесните сили имат голямо влияние в Европейския парламент, всички дебати ще бъдат, може би не напълно доминирани, но силно повлияни от тях\", каза Юнкер в интервю за австрийския в. \"Стандард\".  Според сегашния председател на ЕК ако следващата Еврокомисия бъде \"зависима от крайнолевите и крайнодесните гласове, тя би била недееспособна\". В това отношение \"крайната десница представлява основната опасност\", добави Юнкер и изрази опасение, че образът на Европа ще помръкне, ако класическите европейски партии направят празнословни компромиси с крайната десница.  Свързан с Европейската народна партия (ЕНП), коалиция на консервативни партии, която в момента е първа сила в парламента в Страсбург, Юнкер предупреди своето политическо семейство за изкушението от сближаване с националистическите партии за налагане на назначаването на Манфред Вебер - лидер на ЕНП, начело на бъдещата Европейска комисия. \"В такъв случай бих помолил моята партия да напусне ЕНП\", уверява политикът, родом от Люксембург, отхвърляйки \"всеки компромис с крайната десница\". Кой ще го наследи начело на Еврокомисията е един от залозите на изборите за Европарламент, които ще се произведат от 23 до 26 май.  Юнкер, чийто мандат изтича в края на октомври, порица също австрийския канцлер Себастиан Курц, премиер на консервативно правителство, в което е крайнодясната Австрийска партия на свободата, която редовно хули европейските институции. \"Мисля, че Курц е убеден и предан европеец. Но сега той се присъединява към тематиката на онези, които, без да поставят под съмнение европейските действия, критикуват масово\", изрази съжаление председателят на Еврокомисията. Той реагира на неотдавнашните изявления на Курц срещу \"регулаторните безумия\" на ЕС, настоявайки за отмяна на \"хиляда\" регламенти на общността. Опозицията критикува австрийския канцлер за демагогската и евроскептичната му позиция.  \"Не мисля, че е добре той, който е привърженик на Европа, да се присъединява сега към хор на опонентите\", смята Юнкер. ", "date": "2019.05.16", "title": "Юнкер е против всякакъв компромис с крайната десница за налагане на Манфред  Вебер като шеф на ЕК "}
{"url": "http://epicenter.bg/article/Sarbite-priznaha-zaslugite-na-bratyata-Sv--Kiril-i-Metodiy--shte-praznuvat-24-may-/183162/7/0", "text": "Почти един век, след като се опитаха да го изкоренят като най-българския празник, сърбите решиха да празнуват 24 май Денят на Светите братя Кирил и Методий. Сръбското правителство на днешното си заседание реши да включи сред официалните празници Деня на Св. св. Кирил и Методий заради техните заслуги за „създаването на славянската писменост“.  Празникът на солунските двама братя е най-обичаният български празник и неразривна част от нашата история от епохата на Възраждането. Първоначално той се отбелязва на 11 май и бързо се налага като един от символите на българския дух в борбата с гръцката Патриаршия, а по-късно и със сръбските претенции.  Денят на Свети Кирил и Методий е трън в очите на сръбските, а по-късно и югославски власти, които в резултат на Балканските /1912-1913 г./ и Първата световна /1914-1918 г./ войни завладяват земи с компактно българско население. Празникът на солунските двама братя заедно с Екзархията и българските училища са подложени на жестоко преследване от сърбите, защото с право са смятани за един от стожерите на българщината в окупираните територии. За това свидетелстват и редица международни документи, включително Карнегиевата анкета от 1913 г., посочва БГНЕС.  Българският характер на празника е признат и от Католическата църква. Покойният папа Йоан Павел Втори обяви двамата братя за небесни покровители на Европа през 80-те години на миналия век.   По време на визитата си в България на 5-7 май тази година папа Франциск многократно споменаваше в своите речи за значението, което Светите братя Кирил и Методий имат за България – още едно признание за нашия принос в Европа.", "date": "2019.05.16", "title": "Сърбите признаха заслугите на Св. св. Кирил и Методий, ще празнуват 24 май "}
{"url": "http://epicenter.bg/article/-Shveytsariya-premahna-vsichki-ogranicheniya-za-balgarite-ot-1-yuni/183164/7/0", "text": "От 1 юни 2019 г. гражданите на България и Румъния ще имат пълна свобода на придвижване, работа и установяване в Швейцария.  Така те ще имат същите права като останалите граждани на Европейския съюз (с изключение на Хърватия) и ще могат да пребивават свободно в страната при условие, че имат работно място.  Това стана възможно, след като федералното правителство прие на 15 май решение за отмяна на квотите за пребиваване на граждани от България и Румъния на територията на Конфедерация Швейцария.   С решението се променя регламентът за изпълнението на Споразумението за свободно движение на хора между Швейцария и ЕС. Протоколът към споразумението, който предвиждаше за гражданите от България и Румъния преходен период максимум от 10 години, беше в сила от 1 юни 2009 г. и изтича на 31 май 2019 г.  По данни на миграционните служби на Швейцария към края на 2018 г. в страната пребивават постоянно около 11 600 българи. Срокът на досегашната ограничителна клауза изтича в края на май, така че от 1 юни 2019 гражданите на двете държави ще имат в Швейцария същите правата, каквито имат и в ЕС. В сряда швейцарското правителство издаде постановление за въвеждане на свобода на придвижване за българи и румънци, съобщава \"Дойче Веле\".   Между Швейцария и ЕС са в сила редица двустранни споразумения, които на практика приравняват правата на гражданите им. Преди десет години обаче в Швейцария влезе в сила специален документ, отнасящ се до статута на българите и румънците като граждани на ЕС. Той предвиждаше преходен период от максимум десет години, след който гражданите на двете страни да получат пълни права в Швейцария.   На 1 юни 2016 Швейцария премахна всички ограничения за българите и румънците - още преди да е изтекъл 10-годишният период. Тогава обаче Берн обяви следното условие: \"Ако имиграцията от Румъния и България превиши с 10% средната стойност от предходната година, на 1 юни 2017 или най-късно на 1 юни 2018 Берн може да въведе нови ограничения за пазара на труда\". И тези ограничения наистина бяха въведени от 1 юни 2017 - първоначално за една, а после за още една година.   Сега обаче 10-годишният срок окончателно изтече. От идния месец българите и румънците ще имат право да усядат в Швейцария - ако са си намерили там работа или пък ако докажат, че разполагат с достатъчно средства. Така Хърватия остава единствената страна-членка на ЕС, чиито граждани все още имат само ограничен достъп до швейцарския трудов пазар.   Швейцария има население от около 8,5 милиона, като 25% от хората не притежават швейцарски паспорт.  ", "date": "2019.05.16", "title": "Швейцария премахва всички ограничения за българите от 1 юни"}
{"url": "http://epicenter.bg/article/Kniga-za-Nikola-Radev-beshe-predstavena-v-Bibliotekata-na-Sofiya/183158/6/0", "text": "Приятели и почитатели на големия български маринист Никола Радев се събраха на представянето на „Книга за Никола Радев“ на 15.05.2019 г. в Столична библиотека, за да си спомнят за него и уникалното му творчество.   Литературният критик и автор на книгата Никола Иванов разказа интересни случки от приятелството си с писателя-маринист наричан „аристократ на духа“, човек с неповторима харизма и сърдечна доброта, посветил необятната си душа и талант за писане на необятната морска шир.   Бяха четени стихотворения от книгата, посветени на Никола Радев от негови колеги и приятели. ", "date": "2019.05.16", "title": "Книга за Никола Радев беше представена в Библиотеката на София"}
{"url": "http://epicenter.bg/article/-Faynenshal-tayms--ES-ne-tryabva-da-se-otkazva-ot-Balkanite/183054/11/0", "text": "Европейският съюз не трябва да се отказва от Балканите, а неизпълнените обещания за членство могат да отслабят умерените и реформистки течения в региона.  Европейският съюз е опасно близо до извършването на друга историческа грешка на Балканите. Правителствата на страните-членки на ЕС трябва да вземат решение на срещата на високо равнище през юни дали да одобрят започването на преговори за членство с Албания и Северна Македония. Решението следва да бъде взето единодушно, за да бъде изпълнено. Няколко правителства, включително Франция и Холандия, показват нежелание за следващ етап от разширяването на ЕС. Те правят това до голяма степен, за да се предпазят от критиките на опонентите в техните страни.  Франция иска ЕС да се съсредоточи върху вътрешните реформи и укрепването на еврозоната, като избягва стъпките, които биха могли да увеличат подкрепата в Европа на десни и популисти, които се борят срещу елита. Но ако опонентите успеят в намеренията си, тогава съществува риск от насърчаване на напрежението. Този аргумент е особено изразен в Северна Македония. Премиерът Зоран Заев и колегите му отхвърлиха ултранационализма на своите предшественици. Те показаха огромна смелост, за да намерят решение на спора за името на страната, което влоши отношенията със съседна Гърция от началото на 90-те години. На Балканите, които имат прочута репутация още от Първата световна война поради трудни етнически, религиозни и териториални спорове, решението е наистина рядък пример за разумен компромис, направен по мирен начин. С право гражданите на Македония ще започнат да се чудят дали ЕС някога ще отвори врати, ако смелата дипломация и експертното управление на вътрешното измерение на спора за името не бъдат възнаградени с началото на преговорите за членство. Всяко закъснение би могло да бъде удар за реформите в Македония и по този начин да навреди на борбата с корупцията и организираната престъпност, ще се насърчи и македонският шовинизъм.  Най-лошото е, че ще разочарова етническите албанци, които съставляват около една четвърт от населението. Няма дори 20 години след избухването на албанското въстание в Македония, което предизвика бърза намеса на НАТО. Една от причините за относителното спокойствие, което последва, беше уверяването на основните албански лидери да не губят вяра в ЕС, чието членство за тях е гаранция за граждански права и обещание за просперитет.   Ако вратата на ЕС остане затворена, репутацията и доверието на тези центристи ще пострадат. Но има и друга опасност, както някои прогнозират в региона, ако ЕС започне преговорите за присъединяване за Северна Македония и задържи Албания в чакалнята.  Този ход ще добави масло в огъня на паналбанския национализъм, поставяйки политици и активисти от Албания и Косово пред изкушение да се откажат от надеждите си за присъединяване към ЕС и по-силно да приемат каузата на Велика Албания. В замяна на това ще заличи стремежа за разрешаване на спора между Сърбия и Косово и намаляване на напрежението между бошняци, сърби и хървати в Босна и Херцеговина.  В случай на нарастваща нестабилност в региона поради нежеланието на ЕС, ще бъде създадена благодатна почва за намеса от чужбина. Балканите са арена на надпревара между външни сили, включващи Русия, Турция и Китай в един ъгъл на Европа, който е бил повлиян до голяма степен от ЕС и Съединените щати след войните в Югославия.  Руските агенти стоят зад опита за преврат през 2016 г. в Черна гора и бяха заети с Гърция и Северна Македония, опитвайки се да провалят решението на спора за името. Турция финансира политическия ислям в региона. Тя е активна сред мюсюлманите бошняци и етническите албанци в Косово, Македония и Албания. Китай разшири влиянието си чрез значителни инвестиции по инициативата “Един пояс, един път”.  За да ограничи амбициите на Русия и Китай, Вашингтон просто чака да работи с ЕС за защита на интересите на Запада. Брюксел трябва да бъде щастлив, че Балканите са един от малкото региони в света, които не са засегнати от търкания в американско-европейската външна политика под ръководството на Доналд Тръмп. ЕС и Америка добре се съчетаха, допринасяйки за разрешаването на спора между Гърция и Македония.  Критиците на разширяването са прави, когато казват, че качеството на демокрацията и върховенството на закона в страните на Балканите са под европейските стандарти.  Но доверието на региона в ЕС и ентусиазмът на хората за трудните реформи, необходими за осигуряване на членство, ще бъдат намалени, освен ако няма положителен сигнал от срещата на върха следващия месец. Всичко останало би тласнало Балканите в размирици и ще навреди на ЕС, който отново ще се простреля в крака.    ", "date": "2019.05.16", "title": "„Файненшъл таймс“: ЕС не трябва да се отказва от Балканите"}
{"url": "http://epicenter.bg/article/Predimno-zheni-sas-sredno-obrazovanie-chetat-knigi/183056/11/0", "text": "Жени на средна възраст и със средно образование предимно четат книги, предаде репортер на БГНЕС.  1 181 709 жени са прочели поне една книга в последните 12 месеца. За сравнение – за същия период 885 560 мъже са прочели поне една книга, а 1 075 901 – нито една книга, сочат последните данни на националната статистика.  Броят на дамите във възрастовата граница 35-54 г., прочели поне една книга, е 1 091 465, и е малко по-голям от този на своите връстнички, които не помнят в последната година да са отваряли книга /906 132/.  Почти равен е броят на жените под 34 и над 55 години, които са прочели една книга за последната година, и тези, които не са отваряли такава изобщо.  Според статистиката, жените със средно образование четат най-много книги – 1 005 572, спрямо тези с висше – 997 817, и тези с основно и по-ниско образование – 63 880.  Най-често работещите жени са отваряли книга – 1 584 665, спрямо мъжете, които работят – 1 109 921.  Безработните и икономически неактивните предпочитат да не губят време в четене на книги – 715 416 не помнят да са прочели нито една книга.  Повече книги се четат в големите градове спрямо селата съответно 1 781 509 и 285 760.  Едва 20.2% от всички българи, или 415 455 са прочели над десет книги за 12 месеца. ", "date": "2019.05.16", "title": "Предимно жени със средно образование четат книги"}
{"url": "http://epicenter.bg/article/Prof--Nikolay-Radulov--Spetssluzhbite-mogat-da-ni-zaleyat-s-informatsiya-kade-otivat-parite-ot-Balgariya-/183071/11/34", "text": "   Информацията за офшорни сметки, участие на българи в най-различни списъци, които са изплували из публичното пространство в Европа, не е нова. И ако не се лъжа, фигурират такива информации от началото на 2010 година. Тоест, избухваха в рамките на Европа и не само в рамките на Европа неща, свързани с места, които се наричат „офшорен рай“; скандали, в които неминуемо по един или друг начин фигурираше името на България. Периодично в службите е получавана такава информация. Аз не се наемам да съдя, доколко е била подробна или обобщена, но е факт, че излизаше и в медиите информация за конкретни офшорни сметки. Само по скандала с офшорната зона в Панама, ако не се лъжа, излязоха 50 български компании и към 150 българи.  Разбира се, не се стигна до публичното представяне на повече от десетина от тях като например Баневи, не за които става сума сега в момента. Става дума не за бизнесмени и не за хора, които са участвали в приватизацията. Нашият интерес днес е в това да разберем дали има необяснимо забогатели хора, дали има политици сред тези, които притежават такива сметки.  Според мен, като е започнал да казва азбуката, главният прокурор трябва да стигне до края, защото информацията от контраразузнаването, естествено, че е кът. Тоест, контраразузнаването покрай някои други свои дейности би могло и е получавало по линия на партньорския обмен подобна информация, но според мен той би трябвало да се насочи към националното разузнаване, което има прерогативите, има инструментариума да работи зад граница, където са тези сметки. Същевременно пък Държавна агенция „Разузнаване“ има стари връзки с партньорски служби, така че по линия на партньорския обмен е получавала и би могла да получи информация за всякакви сметки, не само за офшорни, защото има и други сметки, които не са офшорни, а просто скрити сметки, недекларирани на най-различни нива и тип български граждани.  Що се отнася до ДАНС, тук въпросът за това е: има ли и възможно ли е в нея да има такава информация. Въпросът е възможно да бъде осветлен, ако си припомним как беше създадена тя. За който не си спомня, ще направя една кратка екскурзия назад във времето. Президентът Буш беше в България през 2007 година, министър-председателят – тогава Сергей Станишев, му обеща, че ще направи българско ФБР, за което гръмко се говореше. Създаде се ДАНС с много широки правомощия, за които тогава тя според мен тогава нямаше капацитет и така и не го създаде.  Но независимо от това от началото на 2008 година тази нова мегаструктура започна да работи и през лятото на 2008 година при мен дойде една от служителите тогава, преди това добре позната ни журналистка, бяхме не приятели, а просто близки познати – Зоя Димитрова, и тя дойде да ме попита какво може да се направи, за да се разбере, какви са имотите в Гърция на българи - политици, прокурори, съдии и така нататък, защото беше излязла информация даже и в медиите за наличието на цели хотелски комплекси, собственост на българи, в Гърция. Тогава аз дадох съвет, който изобщо не е изобретение в рамките на една такава структура. Трябваше просто да се направи справка в Имотния регистър на Гърция, който не е единен. Тоест да се възложи на гръцки адвокати да направят проверки в няколко региона, където има много българи.  И моята информация е, че такава проверка е направена и информацията е събрана и тогава беше налице в ДАНС. Какво се случи и къде е тази информация? Не се получи публичност. Но аз съм сигурен, че тя е някъде там. Не може да изчезне от нищото, тъй като представлява ценност. Някъде тази информация съществува и би била в унисон с пожеланието на главния прокурор да получи информация, засягаща необяснимо забогатяване, сметки и имоти в чужбина на хора от управляващите. Освен това факт е, че през годините при всички скандали се е предавала в България и друга информация от специалните служби на други държави, особено като сме в Европейския съюз, информация, засягаща българи, които са налични в различни типове списъци, свързани с офшорни зони и скрити сметки.  Такова нещо се получи, доколкото си спомням, преди години от Германия, когато Германското разузнаване успя да придобие няколко диска със сметки в швейцарските банки. И там, доколкото съм информиран, е имало и доста сметки на българи. Същевременно по време на скандалите за офшорките в Панама, доколкото си спомням, НАП беше направила свое собствено проучване и беше изпратила даже представител, сега не мога да си спомня дали директора, или заместник-директора на НАП, на един от международните форуми, където се разглеждаха проблемите, свързани точно с тази новоизлязла информация за офшорни компании и сметки в Панама.  Така че истината е, че в българските специални служби може би неподредена, систематизирана и проверена и подредена по някакъв определен начин, информация съществува. Далеч съм от мисълта, че служителите в специалните служби не са уведомявали ръководството на държавата. Трябва да си абсолютно безотговорен, когато получиш такава информация, да не подадеш, макар и в по-обобщен вид, информация до този, който управлява държавата в момента, няма значение кой е той, и, разбира се, държавното ръководство да не прояви интерес и да не поиска идентификация на собствените си сметки. Тоест в по-близкото и по-далечното минало не може да не са правени такива неща, освен ако това не е умишлено неглижирана тема.  Освен това нищо не пречи, освен поръчката на господин главния прокурор, да се направят проверки и да му се предостави информацията, нищо не пречи на ръководството на Сектор „Сигурност“ да разпореди с възможностите, които имат специалните служби, да се свържат със своите колеги от европейските страни. Мисля, че с удоволствие те ще ни изпратят информацията, до която имат достъп, а те имат достъп, защото многократно отговорни служители например шефът на Германското разузнаване, един от заместниците на „Ми-6“ са правили заявление по повод на наличието на терабайти информация, свързана с тези сметки. Така че просто се изисква положително усилие от нашите специални служби и политическа воля. И аз мисля, че ще бъдем залети от информация за това, къде отиват парите от България.    : Няма нищо притеснително, ако те по съответния начин, по който изискват законите на страната, биват декларирани и биват оповестени: какво се съдържа в тях, къде са, каква е причината тези хора да имат сметки в чужбина. Но вие виждате, че в декларациите на нашите политици и висши служители в държавата липсват най-елементарни неща като закупени имоти, като части от тераси или цели тераси, като направени на терасата барбекюта, сауни и прочие. Това поражда основателно съмнение в целия народ, че едва ли са били толкова откровени българските политици за сметки, които не напразно са направени в чужбина.     Да, ако българските граждани ги декларират. В момента се изгражда такава система, която може би в рамките на десетина години ще позволява тези сметки да не бъдат анонимни и да бъдат ясни поне за органите на държавната власт, за службите на сигурност и за тези структури, които се занимават с данъците – да бъдат наясно с това кой какви имоти и сметки има в чужбина. Само до края на тази година Швейцария със закон е обявила, че ще разшири обхвана на страните, които могат да проверяват сметки на свои граждани в тяхната банкова система и мисля, че в момента са обхванати почти всички страни от Европейския съюз, но до края на годината ще бъдат обхванати 80 страни, тоест и страни извън Европейския съюз.   Това, което днес все още може да бъде скрито, съвсем наскоро до края на годината или и догодина вече няма как да бъде опазено в тайна. И аз мисля, че сега е времето специалните служби да заработят малко доверие, което през последните 10-15 години са изпуснали. И да изпреварят това, което неминуемо ще се случи – да извадят от местата, където държат документи, съдържащи тази информация, която ги интересува. Много е важно да не се опита някой да укрие или да поднесе според някакви свои разбирания да обработи и да подаде не цялата информация, а информация, която засяга само част от тези хора, които интересуват обществото, защото истината ще излезе много скоро и това може до безкрайност да влоши имиджа на държавната организация в страната, на държавните институции. И без туй доверието не е много високо, не трябва да се рискува да бъде напълно загубено, защото тогава цялата държавна машина, която би трябвало да поддържа националната сигурност, от само себе си ще се срути и ще се налага да се изгражда отново от нулата.     Вижте, аз мисля, че никой не се съмнява, че тези информации съществуват. Разбира се непрекъснато в страната под сурдинка вървеше цялата тази информация, както разбира се и информацията, свързана с последните скандали за апартаменти, къщи за гости и т.н., но всъщност всичко вървеше под сурдинка, защото имаше обясним страх. Имаше автокоригиране на това, което може да се говори. Медиите – не казвам, че имаха забрана в официален или писмен вид, но се знаеше, че който започне да говори по темата, рано или късно изскача от редакцията или от мястото, където работи. Разбира се, причините, поради които се случваха тези отстранявания, бяха благовидни.  Вие си спомняте, как преди по-малко от година при задавани въпроси на политици, на другата седмица един журналист си отиде. И всъщност цензурата в България през последните 5, 6, 7 години е толкова силна, че всичко изглеждаше и трябваше да изглежда, че се движи по мед и масло. И трябваше една финансирана от САЩ институция да заговори, да го напише, да направи интервюта, за да се счупи този калъп на омертата, който съществуваше в България. Очевидно е, че всяко нещо, което се пази като обществена тайна и противоречи на обществения морал, рано или късно се появява в публичното пространство. И тогава, разбира се, ефектът е убийствен. Вие виждате и доверието в прокуратурата какво е, и доверието в Народното събрание. Това са трупани негативи с години от подобни неща, които са вървели под сурдинка, и аз мисля, че сега е времето да се извърши генерално прочистване, за да започне държавата да действа нормално и хората да го почувстват, защото хората нямат доверие.  И вижте сега – това е един прекрасен ход, който прави главният прокурор. За съжаление обаче, хората като че ли не вярват, хората не вярват, че ще бъде извадена информация наяве, хората не вярват, че това се прави от желание за справедливост и спазване на закони. През цялото време от сутринта, откакто излезе информацията за искането на главния прокурор – навсякъде в социалните мрежи нещата се обясняват по-скоро като някакви политически хватки за удряне на противника или пък като желание на главния прокурор да си гарантира някакво хубаво място след като му изтече мандатът. А аз си мисля просто, че главният прокурор най-накрая постигна това състояние, за което се надявахме, когато застъпи на пост. Признавам, че аз имах много големи надежди, когато той стана главен прокурор. Правеше ми много добро впечатление. Може би, ако тогава беше намерил в себе си сили да се опита да разкрие задкулисието и това, което хората си говорят, но не смеят да го говорят публично, може би нещата щяха да изглеждат по друг начин и той щеше да е с може би най-високия рейтинг в държавата. Просто неговият пост му дава тази възможност, мястото, което заема, е изключително благодатно, за да направи нещо за хората. За съжаление, това е като последните първи копки преди избори.     Наистина е възможно и това. Аз все пак се надявам, че службите ще проявят благоразумие и честност и това, което имат, ще го предоставят, а същевременно ще използват и малкото останалия им капацитет да съберат допълнителна информация, която не е толкова трудна за събиране. Партньорските служби с удоволствие представят информация, особено информация от този тип, която няма как да навреди на операции, които те провеждат в момента, така че просто се иска малко политическа воля и храброст.   След офшорките и тайните сметки следват имотите в чужбина. Вие виждате, какви безобразия наблюдаваме, тоест и преди ги знаехме, но сега, както се казва – ги виждаме с очите си и във вестниците, какви безобразия с имоти се случват в държавата. Още по-големи безобразия с имоти вероятно съществуват в чужбина, в най-различни прекрасни държави като Гърция, като Испания.   Да, и Монако, и Франция – да, и във Франция има такива. Но въпросът не е в това, как няколко много богати човека са си направили имения във Франция или някъде другаде, а как много други хора, които не са бизнесмени, а цял живот са държавни служители, са си направили не по-малко крупни имения, как различни държавни чиновници притежават огромни имения в Гърция. И знаете ли – за една от териториите в Гърция съвсем случайно получих информация и там се говореше за имения съвместно едно друго на адвокати, прокурори, съдии, тоест един български рай, който за обикновения българин е безкрайно далече, и ненапразно този български рай не е в България.   Тази работа с подставените лица до време работи. При едно старателно изследване – аз даже не казвам талантливо изследване, защото няма кой знае каква креативност в криенето на тези имоти, връзките ще излязат. На някой баща му – не той, а баща му, не държавният чиновник, а баща му е купил имение в Гърция. Да де, ама баща му е от едно село, което цялото село, ако му събереш приходите за последните 100 години, не може да се съберат такива пари, за да бъде купен такъв имот. Или пък на леля ти, или пък на чичо ти, или пък на някаква офшорка, която е с номинални директори, които не са истинските собственици, само че сега в момента на много места се променя законодателството и биват принуждавани реалните собственици да излязат на светло, тъй като мерките против изпиране на пари, против финансиране на тероризма все по-силно натискат и офшорните зони да се излязат на светло по отношение на собствеността. Всички тези неща ще излязат, а пък доколкото знам в Гърция трябва до края на тази година да заработи единния национален регистър, който засяга недвижимата собственост, така че без особени усилия най-вероятно след щракане на мишката в компютъра ще можем и ние да проверим, кой какви имоти има, ако не той – неговите близки и приятели.    ", "date": "2019.05.16", "title": "Проф. Николай Радулов: Спецслужбите могат да ни залеят с информация къде отиват парите от България "}
{"url": "http://epicenter.bg/article/Koy--koga-i-kak-shte-glasuva-na-evroizborite--Koy-mozhe-da-specheli-/183079/11/0", "text": "Около 400 милиона европейци от 28 страни ще се отправят към избирателните секции в дните от 23 до 26 май, за да изберат законодатели, които да ги представляват в Европейския парламент през следващите пет години.   Следва справка за това мащабно проявление на демокрацията - многонационалното гласуване за единствената демократично избрана институция на Европейския съюз.  Кой, кога и как ще гласува в ЕС   и Великобритания - ако, както изглежда, Обединеното кралство все още е член на ЕС тогава. Избирателите в Ирландия излизат на следващия ден. Хората в Латвия, Малта, Словакия и Чехия гласуват на 25 май, а в останалите 21 страни бюлетините ще се пускат на 26 май.   който заседава в Брюксел и Страсбург. Тази бройка може да бъде сведена до 705, в случай че Великобритания одобри сделката за Брекзит преди началото на изборите.   според числеността на населението на страните. Кипър, Люксембург и Малта имат най-малко места - по шест, а държавата с най-голямо население, Германия - 96.    Колко важен е европарламентът  Правомощията на законодателното събрание бавно се увеличават. Парламентът помогна за подобряване на безопасността на въздушния трафик в Европа, за ограничаване на използването на пластмасата, сложи край на таксите за телефонен роуминг в рамките на блока, подсили защитата на личните данни, постави цели в борбата с климатичните промени, намали емисиите на въглероден двуокис от автомобилите. Той има думата и по договорите - от търговските преговори до Брекзит.   докато евродепутатите променят или преговарят по текстовете им с националните правителства, които са реалният източник на власт в съюза и са представени от Европейския съвет.   на отделните страни от ЕС, както стана през 2014 г. с подкрепата във Великобритания за антиевропейската \"Партия за независимост на Обединеното кралство\" (ЮКИП) или сериозният възход във Франция на крайнодесния \"Национален фронт\" на Марин Льо Пен, преименуван сега на \"Национален сбор\". Изборите често биват използвани от недоволни граждани, за да изразят протест срещу своите национални правителства.  Какви са темите на евроизборите    Как Европа се справя с миграцията е много голяма тревога за гласоподавателите в Италия, Унгария, Полша и другаде. Често избирателите се влияят от икономическите проблеми, а бъдещето на Великобритания в ЕС също отново е фактор.  Проучване на обществените нагласи в ЕС през април установи, че гласоподавателите са най-загрижени за икономиката, безработицата, имиграцията, околната среда и промените в климата, тероризма, спазването на човешките права, демокрацията и социалното благополучие.  Кой може да спечели и какво   сочат, че десноцентристката Европейска народна партия ще остане най-големият блок в Европейския парламент със 180 места - спад спрямо 217-те места от изборите през 2014 г. Левоцентристката група на социалистите и демократите също се очаква да изгуби позиции, смъквайки се от 186 до 149 места.   с шест повече от 2014 г., докато \"Зелените\" може да се класират четвърти с около 57 мандата вместо досегашните 52. Сега обаче изглежда, че либералите ще образуват нова група с френската центристка партия на Еманюел Макрон.  Що се отнася до крайнодесните и националистите - групата \"Европа на нациите и свободите\", която събира партии като италианската \"Лига\", британската ЮКИП и френския \"Национален сбор\" - прогнозата е те да спечелят 62 мандата в сравнение с настоящите 37.  Нови партии като \"Партията на Брекзит\" във Великобритания са квалифицирани като \"други\" в смесена група, която според прогнозите ще се разшири от 21 до 62 места.  Как вотът ще промени Европа  Очертава се европейските политически групи от \"основното течение\" да запазят контрола си върху институцията, но в зависимост от резултатите те може да бъдат принудени да влизат в неудобни компромиси или неприятни съюзи, за да прокарват законодателни актове на ЕС.  Популистки и националистически партии получават нарастваща подкрепа на национални избори в много европейски държави, но тяхното паневропейско влияние ще зависи от това дали ще съумеят да сформират силна политическа група в Брюксел. Това със сигурност е тяхна цел. Твърдолинейният вътрешен министър на Италия Матео Салвини, лидер на партията \"Лига\", се опитва да събере популистка група от национални партии, която по думите му да разтърси изоснови политиката на ЕС. Съставянето на такава група не е лесно (необходими са поне 25-има депутати от поне една четвърт от 28-те страни членки), но то е важно, защото отваря ценен достъп до европейско финансиране и политическо влияние.  Какво ще се случи след изборите    Мандатът на настоящия Европейски парламент изтича на 1 юли и членовете на новия състав ще заемат местата си в Страсбург на следващия ден. На първото пленарно заседание на 2 юли депутатите ще трябва да изберат председател, 14 заместник-председатели и петима човека на други ръководни постове в събранието, както и да определят числеността и състава на парламентарните комисии.   Между юли и октомври Европейският парламент трябва да одобри тези кандидати и най-вече новия председател на Европейската комисия. Тогава ще започнат парламентарните изслушвания за утвърждаване на еврокомисарите, отговорни за отделните политики.   /БТА", "date": "2019.05.16", "title": "Кой, кога и как ще гласува на евроизборите. Кой може да спечели "}
{"url": "http://epicenter.bg/article/-quot-Vzglyad-quot--Kak-razuznavaneto-mozhe-da-sblizhi-Rusiya-i-SASht-/183129/11/33", "text": "Как разузнаването може да сближи Русия и САЩ, коментира руският вестник „Взгляд“, цитиран от Агенция \"Фокус\".  Възможно е след няколко години на остро противопоставяне Вашингтон да е решил да предприеме някои стъпки за сближаване към Москва. Най-малкото такова предпазливо предположение може да се направи от кратка реплика на ръководителя на Службата за външно разузнаване (СВР) Сергей Наришкин относно възможните му контакти с неговия колега от ЦРУ.  Как може сътрудничеството в разузнаването да спомогне за изграждането на политически отношения между двете държави?  Сергей Наришкин, директор на Руската външна разузнавателна служба, призна, че скоро ще се срещне с ръководителя на ЦРУ Джина Хаспел. \"Да, възможно е\", заяви Наришкин пред ТАСС. Той добави, че е предложил на държавния секретар на САЩ Майк Помпео да се разширят контактите между специалните служби на двете страни, предаде РИА Новости.  „Вчера в кратък разговор „на крак” след основния разговор между президента Владимир Путин и държавния секретар Майк Помпео предадох на Помпео отношението си и изразих желанието си да възстановим контактите и взаимодействието на по-високо ниво\" каза Наришкин.  Според него, в периода, когато Помпео бил ръководител на ЦРУ, той активно взаимодействал с него, но на фона на нарастващия вътрешнополитически конфликт в Съединените щати и с пристигането на Хаспел, контактите отслабнали. Наришкин добави, че Русия и Съединените щати все още обменят оперативна информация - по-специално по темата за борбата с международния тероризъм.  През декември 2018 г. Наришкин отбеляза, че между СВР и ЦРУ функционира партньорски канал, комуникацията се осъществява предимно на тема борба с тероризма.  Ръководителят на СВР взе участие в срещата между Путин и Помпео. Краткият му разговор с Помпео преди, а не след преговорите, влезе в обектива на телевизионните камери. Достатъчно е само да имаш опит за четене на устни, за да разбереш за какво говорят. Но е напълно възможно Наришкин да не е излъгал и след официалната част от срещата той и Помпео отново да са обсъдили възможността за възобновяване на преките контакти между разузнавателните лидери на двете страни.  Проблемът е, че Джина Хаспел не е много контактна. Тя е свикнала да командва, а не да води диалог с равноправен партньор. Помпео по време на краткосрочния си престой като ръководител на ЦРУ в това отношение беше много по-комуникативен. Но това не е най-важното. В крайна сметка Хаспел може да бъде принудена, тя не е толкова влиятелна, че да има собствено политическо мнение. Ако Помпео може да възобнови преките контакти между ръководствата на руските и американските разузнавателни служби, това ще означава значителен пробив точно в политическата равнина, а не в разузнавателната.  Целият стил на американската реторика (предимно за вътрешното потребление) от последните пет години определи Русия като враг, контактите с правителствени агенции по определение са осъдителни. Американците странят от руснаците дори на неутрални места, сякаш живеят в сталинска Русия и се страхуват от контакти с чужденци.  Следва да се припомни, че от 2014 г. насам като цяло всички оперативни контакти между службите и структурите на двете страни бяха прекъснати до прекратяване на сътрудничеството за спасяване в морето. Сега се предполага, че разузнаването може да бъде първата служба, която да започне възстановяването на нормалния диалог. По-рано в САЩ беше изключена дори идеята, че е възможно да се свърже с вражеските руски власти. В същото време не е много важно какви конкретни проблеми Наришкин и Хаспел могат да обсъждат помежду си.  Дейността на ръководството на СВР в политическата сфера напоследък е безпрецедентна, което е нарушило поведенчески модели, за които вестникът вече е писал. Сега СВР може да стане, ако не локомотив, тогава поне символ на възобновяването на диалога между двете страни. А атмосферата на секретност е само от полза, тъй като няма да е необходимо да се демонстрира на обществеността резултатите от този диалог. Нещо зад екрана се случва - и това е добре. Основното, както казваше Михаил Горбачов, е процесът.  От реалните теми за комуникация остава само международният тероризъм. Обменът на данни по този въпрос наистина многократно е давал реални положителни резултати, а забавянето на обмена на оперативна информация или събития многократно е водило до сериозни последици, дори до загуба на човешки живот. Въпреки рутинния процес, той остава един от най-надеждните канали за предотвратяване на тези терористични актове, в които участват международни мрежи.  Местни групи, индивиди или секти попадат в такива мрежи случайно. Проблемът е, че Руската федерация и Съединените щати имат различни списъци на терористични организации, които не могат да бъдат автоматично насложени един върху друг. Следователно, дори и в този решаващ аспект, сътрудничеството ще бъде политически ограничено.  По други въпроси пълното сътрудничество между разузнавателните агенции на САЩ и Руската федерация е невъзможно. Но сега говорим само за началото на този процес, политическа демонстрация на добра воля, дори и да се превърне в няколко ритуални срещи на Наришкин и Хаспел в ресторанти във Вашингтон и Москва, които са исторически значими за разузнавателните служби на двете страни.  Такива срещи няма да бъдат прагматични, а ритуално пропагандистки, което в сегашната ситуация е забележимо по-добро от нищо.  Възобновяването на работата на работните групи по терористични теми вече ще бъде следствие от такива ритуални действия. Оперативните канали, за които говори Наришкин, винаги съществуват, въпросът е как да се представят и обработват техните дейности.  ", "date": "2019.05.16", "title": "\"Взгляд\": Как разузнаването може да сближи Русия и САЩ "}
{"url": "http://epicenter.bg/article/Tomislav-Donchev--Segashniyat-ikonomicheski-model-ne-mozhe-poveche-da-bade-dvigatel-za-razvitie/183165/11/33", "text": " Това пише в своя блог вицепремиерът и отговорник за еврофондовете Томислав Дончев в дълга статия, която може да се приеме като прогпрамен документ за промяна на досегашната политика на икономическото развитие на страната.   прави обстоен преглед, придружен с графики, на българската икономика от началото на прехода досега и чертае бъдещата политика - 10 дни преди изборите за Европарламент. Вицепремиерът прави тежкия извод:  \"      Защото сегашният икономически модел не може повече да бъде двигател за развитие.  Защото парата от прегряващата ни днешна икономика оглушително надува свирката на готовия да потегли към следваща гара локомотив.  Защото сме се възползвали само от една малка част от потенциала на това да сме част от общия пазар на ЕС. Време е да инвестираме и работим, за да получим истинския, дългосрочен и голям дивидент от членството.  Защото категорично усещаме, че до голяма степен сме изразходили съществуващите икономически преимущества – дойде времето с подходящи политики и ресурси да открием нови предимства, които да увеличават потенциала за иновации и производителност на труда.  Защото всяка държава има собствена съдба в икономическото си развитие. Време е България да вземе в ръце своята, а не да чака този процес да се случи от само себе си.  И защото едва днес през призмата на натрупания опит и еволюционна зрялост сме в състояние и като държава, и като общество да систематизираме усилията и енергията си за осъществяване на българската икономическа трансформация и имаме нужда от ясното формулиране на нейните приоритети не само за да сме по-ефективни, но и за да сме по-обединени в нейното осъществяване.    Независимо от огромната промяна в последните десетилетия, от глобално конкуриращата се икономика, от новите инвестиции и изпреварващия растеж България е все още далеч от богатото ядро на Европа. Макар да сме скъсили дистанцията, все още се разминаваме значително по доходи, по иновации, по качество на публичната инфраструктура.  Добре е да не забравяме, че членството в ЕС е достигната цел, но съвсем не е краят на пътя. То е шанс да се възползваме от стопанската интеграция в най-големия общ пазар на развити и богати бизнеси и потребители в света. Ако искаме относително бързо, в рамките на едно поколение да се доближим осезаемо до най-развитите страни в ЕС чрез много по-бърз икономически растеж, е необходимо да осъзнаем, че със сегашната структура на икономиката, със сегашните начини на комбиниране на капитал, технологии, човешки потенциал това не е възможно.  Ключът към постигане на успех е в осъзнаване на необходимостта от бърза промяна към \"икономика на добавената стойност\" като най-адекватен модел за нашата икономическа реалност.  Бърз и продължителен икономически растеж в следващите десетилетия може да се отбележи само ако разширим границите на производствените възможности и увеличим потенциала за създаване на допълнителна стойност. С днешните знания за пазари и продукти, с днешната палитра стоки и услуги, с днешните технологии и машини, с днешните работници и техните умения скоро ще достигнем своя лимит.    Определянето на отправната точка и багажа, с който тръгваме към развитие на икономика на добавената стойност, преминава през съобразяване с ограниченията и програмиране на възможностите, които стоят пред нас.  Да се съобразим с ограничителните фактори означава да отчетем лимита на природните си ресурси от индустриално значение. Да приемем относително малкия размер на вътрешния си пазар като недостатъчна база за продължителен ръст на интензивни производства и услуги. Да признаем за драстичните различия в нивата на развитие на регионите, за унищожената ни индустриална база, за превеса на популизма и ирационалността в политическата среда, както и за изострената необходимост от справедливост и върховенство на закона.  От друга страна, можем да разгледаме неблагоприятните тенденции като възможности, опитвайки се да превърнем свободното движение на хора и работна сила от отрицателен фактор днес във възможност за положителна корекция в нашия демографски баланс. Загубените връзки между науката и бизнеса отварят възможността трансферът на технологии да заеме водещо място в конкурентоспособността на бизнеса ни. Ниското ниво на дигитализация – едва 12% средна интензивност на цифровизиране на предприятия, да се разгледа като фокусирано усилие, силен инструмент за освобождаване от ниската ресурсна ефективност на икономиката. Характеристиките на пазара ни (по размер, регулация и цена) да се превърнат в стратегическо предимство за привличане на подходящи за тестови разработки и нови модели инвеститори и производства.  И нека мисловното ни упражнение бъде основано на стабилен фундамент, очертан от: изградената устойчива и предвидима макроикономическа среда; достъп до общия пазар и потенциал за все по-силно интегриране в глобални вериги на добавена стойност; силната и жива традиция в редица сектори (ИТ, машиностроене, електроника).    Бихме могли да предположим, че нормалните пазарни механизми ще тласкат естествено пазара към производството на стоки и услуги с висока добавена стойност, включително и като реакция от ограниченото предлагане на работна сила или нейната повишаваща се цена, но няма гаранция колко бързо тези механизми ще дадат резултат.  За да бъде ускорен в своята цялост, този процес не просто може, а трябва да бъде насочван от държавата. Неговата мащабност, многопластовост и сложност изискват това.  Не защото държавата държи уникалната формула на неговото постигане, а защото трябва да има способността да систематизира и канализира процеси от такъв мащаб и характер.  Анализ на опита и на други държави показва, че публичната власт е отговорна да не стои безучастно отстрани, а да ускори тези процеси, като:  стимулира усилията за повишаване на добавената стойност на икономиката  подкрепи повишаването на технологичното ниво на всички индустриални сектори  Тази намеса не регламентира, не заключва и не измества естествено протичащи пазарни и бизнес процеси.  В този не просто икономически, а обществени процес не говорим единствено и само за заинтересовани страни, говорим за участници със свои специфични роли и отговорности. И това е една от основните причини държавата да е лидер на този процес.    Универсална формула за икономическа трансформация няма. Всяка държава минава по този път по свой начин и със свое темпо.  От днешна гледна точка формиращите растеж и развитие фактори са добре известни – иновации и технологии, дигитализация, човешки капитал с повишена квалификация и умения, реиндустриализация, увеличаване на добавената стойност в производствата чрез преминаване към нова продуктова структура. Уникално е обаче тяхното съдържание и специфика, тяхната обвързаност и взаимодействие, които в своята цялост постигат основната цел. Нещо повече – живеем в епоха, в която държавата има сравнително малко инструменти за пряко влияние върху пазарните процеси, което е още една причина да не можем сляпо да копираме опита на някоя от \"старите\" държави членки.    ", "date": "2019.05.16", "title": "Томислав Дончев: Сегашният икономически модел не може повече да бъде двигател за развитие"}
{"url": "http://epicenter.bg/article/NOI--Sredniyat-osiguritelen-dohod-za-stranata-za-mart-2019-g--e-976-24-leva/183068/4/0", "text": "Националният осигурителен институт обявява, че размерът на средния осигурителен доход за страната за месец март 2019 г. е 976.24 лв. Това съобщиха от пресцентъра на НОИ. Средномесечният осигурителен доход за страната за периода от 01 април 2018 г. до 31 март 2019 г. е 912.69 лв.   Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец април 2019 г., съгласно чл. 70, ал. 2 от Кодекса за социално осигуряване.", "date": "2019.05.16", "title": "НОИ: Средният осигурителен доход за страната за март 2019 г. е 976.24 лева"}
{"url": "http://epicenter.bg/article/Kompaniya-s-nagrada-Dzhon-Atanasov-za-IT-razrabotka-uspya-da-probie-monopola-v-TOL-sistemata/183081/4/0", "text": "Две софтуерни компании се обединиха в ново дружество и успяха да преборят монопола над пътните такси след 5 месеца процес, въпреки обявения от пътната агенция отворен за всяка фирма регистрационен режим.   С отпадането на хартиените винетки отпадна и сложният и противоречив процес по избор на разпространител чрез обществена поръчка. От началото на 2019 г. пазарът за разпространители на винетки и тол такси е на регистрационен режим по европейски изисквания и е достъпен за всеки, който има сайт, приложение или пункт за продажба. За разлика от обществените поръчки, тук фирмите трябва да извадят сами пари и да инвестират в софтуерна инфраструктура. Целта на Европа е да създаде свободен пазар, на който ще печели този, който успее да създаде по-добри продукти за разпространение.   До вчера на пазара на винетки и тол такси съществуваше монопол на фирмата “Интелигентни Трафик Системи” ЕАД, за която се твърдеше, че е започнала да продава винетки още преди да бъдат пуснати публично условията за регистрация на други фирми.   5 месеца след плахия старт на системата за електронната винетка и множеството гафове, стана ясно, че АПИ е решила да отвори пазара, по насоки на Европейската комисия и е сключила втори договор с Телетол АД.   Собственици на новия доставчик Телетол са софтуерните компании Нованор ООД със 70% и Инфосистемс Интернешънъл ЕАД с 30%, а общият брой на служителите е 56.   Нованор е основана от току-що завърналите се в България студенти през 2013 г. Мартин Димитров, завършил Southampton Solent University и Лиляна Деянова, завършила Лондонско училище по Икономика - LSE.   Компанията работи основно за американския пазар, като в България добиват популярност с разработеното от тях безплатно мобилно приложение за сигнали - Civi. Краят на миналата година приложението е удостоено с най-голямата награда в IT сферата в България - “Джон Атанасов” - за цялостен социален принос към държавата. Мобилното приложение е свалено от малко над 180 хил. българи , които го използват ежедневно, за да изпращат сигнали за проблеми от градската среда към всички 250 общини.   Инфосистемс Интернешънъл ЕАД е акционерно дружество, собственост на Информикс Груп АД. Компанията има дългогодишен опит на софтуерния пазар като работи както в частния, така и в обществения сектор. В последната година компанията е работила с едни от най-големите европейски тол доставчици и разработчици на бордови устройства за камионите - италианската компания - “Телтоника”.   Компанията е работила още по системата за синята зона на София, както и по управлението на автопаркове на някой от най-големите фирми в България.   Предстявляващият Телетол и обявен от Forbes за един от най-успешните млади хора под 30 - Мартин Димитров заяви, че компанията ще работи основно за дигиталния пазар, като ще отвори системата за всеки, който иска да продава винетки от негов сайт или приложение.   “Смятаме, че монополът на този пазар е пагубен, както за българската държава, така и за потребителите. Освен това, за разлика от привържениците и “пазителите” на статуквото в разпространение на електронни винетки и тол такси, ние вярваме, че успешен продукт не се създава с монополна алчност, а с добър продукт и доволни потребители.   Ние, като софтуерни хора, много вярваме в “краудсорсинг” модела. Затова и първото, което ще направим е да дадем достъп до всеки човек, който има сайт, приложение или физически обект и който би искал да продава винетки. Така част от парите, които се плащат за винетки ще се преразпределят към малкия бизнес, а не към корпоративни интереси\"   И двете компании, собственици на Телетол са с изцяло българска собственост, въпреки появилите се спекулации за кипърска собственост в някой медии вчера. Веднага след направена проверка в Търговския регистър, медиите моментално редактираха новините си от преписаната грешка, която коства на Телетол първоначалната им репутация.", "date": "2019.05.16", "title": "Компания с награда Джон Атанасов за IT разработка успя да пробие монопола в ТОЛ системата"}
{"url": "http://epicenter.bg/article/Tri-mesetsa-tol-sistemata-shte-se-testva-savmestno-s-prevozvachite-/183104/4/0", "text": "По предложение на превозвачите от 16 август започва реално тестване на тол системата на терен с предоставени от бранша превозни средства, на които ще бъдат монтирани бордови устройства. Тестовият период ще продължи около три месеца. Така ще се проследи движението на вътрешния и транзитния тежкотоварен трафик и на автобусите в България, които ще плащат такси за изминато разстояние.  Това съобщи министърът на регионалното развитие и благоустройството Петя Аврамова след проведената днес среща при министър-председателя Бойко Борисов с представители на транспортния бранш за тол системата.  От утре започват експертни срещи с представители на браншовите организации. На тях ще бъдат коментирани нови предложения за тарифите. Обект на разговори ще бъде и обхватът на републиканската пътна мрежа, за която ще се плащат тол такси. Необходимата за функционирането на системата инфраструктура ще бъде изградена върху 10 800 км от нея. Работна група е направила карта, в която са обозначени тези с нулева ставка, които не са в добро експлоатационно състояние. На разговорите ще бъдат коментирани в конкретика тарифите в отделните категории и обхватът на пътищата.  На срещата всички представители на бранша изказаха желание през тестовия период да монтират бордови устройства на всичките си автомобили, посочи Аврамова. През този период превозвачите няма да бъдат облагани с тол такса, а ще продължат да плащат винетна.  След края на месец май ще бъде свикан и вече конституираният Обществен консултативен съвет по въпросите на тол системата към министъра на регионалното развитие и благоустройството. На него в по-широк формат ще бъдат представени нови варианти на тарифите и обхвата на тола в България.  Тестовият период на терен на системата изтича през ноември. Той може да приключи и по-рано, като срокът ще бъде уточнен в разговори с превозвачите. Ще бъде изготвена промяна в Закона за пътищата, където е посочена датата 16 август 2019 г. за преминаване от винетна към тол такса за тежкотоварните превозни средства над 3,5 тона.  Всички сме „за“ въвеждането на системата. Всички се обединихме около това, че българските пътища имат нужда от средства, за да бъдат ремонтирани, и всички български граждани, включително превозваческият бранш, да разполагат с добри пътища, по които да пътуват. Затова е необходим много по-голям ресурс от този от винетни такси. Приходите от тях са от порядъка на 370 млн. лв., посочи Аврамова. Около 600 млн. лв. годишно е недостигът, за да работим и да удовлетворяваме всички искания за добри пътища в България, каза още тя. Вярвам, че в конструктивен диалог ще намерим най-доброто решение за България, за да може браншът да бъде конкурентоспособен и да се развива и в бюджета да има повече средства за пътища, допълни регионалният министър. ", "date": "2019.05.16", "title": "Три месеца тол системата ще се тества съвместно с превозвачите "}
{"url": "http://epicenter.bg/article/Evrodoklad--Balgariya-e-podtsenila-riska-ot-izmami-s-fondove-na-ES-/183112/4/0", "text": "Някои управляващи органи в България са класифицирали неправилно специфични рискове от измама с еврофондовете като ниски и следователно не са приложили към тях допълнителни процедури за контрол, сочи доклад на Европейската сметна палата, цитиран от БНР.  Одиторите са посетили 7 страни-членки, за да преценят по-добре как правителствата им се справят с борбата с измамите с еврофондовете – България, Франция, Унгария, Гърция, Латвия, Румъния и Испания.  Без да цитират конкретни случаи, те посочват, че са открили над 4 хиляди потенциални нередности, свързани с измами във връзка с използването на еврофондовете в страните-членки на ЕС между 2013-2017 г. Те отбелязват, че тези потенциални нарушения възлизат на около 1,5 млрд. евро, като 72% от тях засягат кохезионната политика, в т.ч. европейския фонд за регионално развитие, кохезионния фонд и европейския социален фонд.  Според одиторите за програмния период 2014-2020 година управляващите в страните-членки не са направили навсякъде достатъчно пълен анализ на риска от измами със средствата от кохезионния фонд, а като цяло държавите нямат специфична политика за борба с измамите.  В доклада се подчертава също така липсата на значим прогрес по отношение на активността на разкриването на измамите, както и че не се наблюдава и оценява достатъчно влиянието на мерките по превенция и разкриване.  „Мерките за корекция, в случай че се прилагат, имат ограничен сдържащ ефект. Съмненията не се докладват системно на съответния орган и координацията между органите за борба с измамите не е достатъчна“, подчертават още европейските одитори. ", "date": "2019.05.16", "title": "Евродоклад: България е подценила риска от измами с фондове на ЕС!"}
{"url": "http://epicenter.bg/article/EK-globi-pet-golemi-banki-s-nad-1-mlrd--evro-zaradi-valuten-sgovor-/183133/4/0", "text": "В четвъртък мощният антитръстов орган на Европейския съюз наложи глоби за един милиард евро на пет големи банки, включително „Барклис“ и „Ситигруп“, за тайни споразумения на валутния пазар, предават AFP и Агенция \"Фокус\".  Европейската комисия глоби Barclays, Royal Bank of Scotland, Citigroup, JPMorgan и японската банка MUFG на обща стойност 1.07 милиарда евро, след като установи, че търговците са се съгласили да определят обменните курсове чрез електронни чат стаи, се казва в изявление.  Комисията заяви, че швейцарският гигант UBS не е получил глоба, тъй като е разкрил тайното споразумение на властите.  \"Тези картелни решения изпращат ясно послание, че Комисията няма да толерира тайно поведение в който и да е сектор на финансовите пазари\", заяви еврокомисарят по конкуренцията Маргрет Вестагер.  \"Поведението на тези банки подкопава целостта на сектора за сметка на европейската икономика и потребителите\", добави тя.  Решението включва два случая на форекс манипулация, като първият е известен като \"Есекс Експрес\" и \"Джими\", защото всички търговци (с изключение на Джими) са живели в окръга на изток от Лондон.  Другата беше наречена \"Трипосочен бананов сплит\", въпреки че изпълнителната власт на ЕС не обясни защо.  „Някои от търговците създадоха чат-стаи и след това се поканиха да се присъединят, въз основа на техните търговски дейности и лични афинитети, създавайки затворени кръгове на доверие“, обясни комисията.  Сговорът се е състоял между 2007 и 2013 г., приблизително годините на финансовата криза.  ", "date": "2019.05.16", "title": "ЕК глоби пет големи банки с над 1 млрд. евро заради валутен сговор "}
{"url": "http://epicenter.bg/article/31-proekta-poluchavat-nad-8-mln--evro-po-transgranichna-programa-Balgariya-Sarbiya-2014-2020/183159/4/0", "text": "31 проекта ще получат общо над 8 млн. евро по втората покана на трансграничната програма INTERREG-ИПП България - Сърбия 2014-2020 г. Средствата са за инициативи за създаване на устойчив туризъм, подпомагане на младежите и грижи за околната среда.     Днес в сградата на МРРБ министърът на регионалното развитие и благоустройството Петя Аврамова и министърът за европейска интеграция на Република Сърбия Ядранка Йоксимович връчиха 20 от договорите на бенефициентите на субсидията.   „Програмата е от особена важност за хората в пограничния регион между България и Сърбия, защото допринася за подобряване условията на живот там“, каза по време на церемонията министър Аврамова. Тя подчерта, че със средствата ще се постигне по-балансирано развитие на региона.   „Програмата за трансгранично сътрудничество с България е една от най-ползотворните и успешни, по които Сърбия работи“, коментира министърът за европейска интеграция на Република Сърбия Ядранка Йоксимович. По думите й днешното събитие потвърждава подкрепата, която България оказва на сръбската страна по пътя й към Европейския съюз. Сръбският министър изрази надежда програмата в следващия програмен период да е още по-успешна и в полза на региона, който е най-слабо развит и в двете държави.    „Всичко извършено до момента ни осигурява възможността да насочим усилията си и да се фокусираме върху програмирането на новия програмен период“, каза по време на събитието заместник–министърът на регионалното развитие и благоустройството Деница Николова. Целта е за следващия период да се осигури стратегически подход, базиран на специфичните нужди на трансграничния регион, който да увеличи ефективността от кохезионната политика и да съответства на секторните политики на двете страни, стана ясно от думите на Николова.   По Втората покана на Програмата, с бюджет от над 12 млн. евро, през миналата година бяха получени 235 проектни предложения. 31 проекта бяха одобрени за сключване на договори за субсидия на обща стойност от над 8 млн. евро. От тях, 14, на стойност 3,5 млн. евро, ще се финансират по приоритетна ос „Устойчив туризъм“, 8   за над 1 млн. евро, ще подпомагат младежите в трансграничния регион, а 9 проекта, за над 3,5 млн.евро, са за мерки, свързани с управление на риска и опазване на околната среда. 9 от одобрените за финансиране проекти са с инвестиционен компонент и 22 проекта от типа “меки мерки“.  Към днешна дата са подписани 20 договора за субсидия, като в следващите дни се очаква да бъдат подписани и да стартира изпълнението и на останалите 11 договора.   В рамките на Първата покана бяха сключени 39 договора на стойност 18,5 млн. евро, като към настоящия момент 33 от тях са приключили успешно своето изпълнение, а останалите 6 ще завършат до края на годината.   Програма INTERREG-ИПП България - Сърбия 2014-2020 г. е с общ бюджет 34,1 млн. евро.   Преди официалната церемония за връчването на договорите министърът на регионалното развитие и благоустройството Петя Аврамова и министърът за европейска интеграция на Република Сърбия Ядранка Йоксимович проведоха двустранна среща, на която обсъдиха ползотворното сътрудничество между двете страни в контекста на регионалната политика. ", "date": "2019.05.16", "title": "31 проекта получават над 8 млн. евро по трансгранична програма България-Сърбия 2014-2020"}
{"url": "http://epicenter.bg/article/Radi--Pavcho--Antov-sasipaha-risunki-na-7000-g--v--quot-Magurata-quot-/183052/3/0", "text": "Вандали съсипаха част от уникалните рисунки в Галерията със скалните рисунки в пещерата \"Магура\". Неизвестните злосторници са издраскали надпис \"Ради, Павчо, 2019 Антов\", а снимката на \"творбата\" им бе публикувана в социалните мрежи и предизвика буря от възмущение и гняв сред потребителите във Фейсбук, съобщи Канал 3.   Пещерата \"Магура\", която се намира в близост до Рабишкото езеро и Белоградчишките скали, е обявена за национална културна ценност през 1965 г.   Праисторическите рисунки са издълбани в скалата и изрисувани с прилепно гуано (тор). Фигурите изобразяват танцуващи женски силуети, танцуващи и ловуващи мъже, маскирани хора, звезди, оръдия на труда. Друга част от тях представят образите на животни, растения и шахматни пана.   Рисунките датират от различни епохи - епипалеолит, неолит, енеолит, начало на раннобронзовата епоха. Най-ранните са от преди 7000 години. Слънчевият годишен календар от късния неолит, открит там, е най-ранният слънчев календар, открит досега в Европа. Той е изрисуван по стените на залата-светилище и на него са отбелязани поне 5 празника, както и 366 дни. Според учените той е направен с голяма точност и прецизност на записите.   Дълги години залата с рисунките беше затворена и не се допускаха посетители. След настояване от местните власти бе взето решение залата да бъде отворена.   Още миналата година обаче учени алармираха, че въпреки безспорната си културна, историческа и туристическа значимост, Галерията със скалните рисунки остава без адекватна защита и стратегия за опазване.", "date": "2019.05.16", "title": "Ради, Павчо, Антов съсипаха рисунки на 7000 г. в пещера \"Магурата\""}
{"url": "http://epicenter.bg/article/Sedmi-den-izdirvat-zapodozreniya-za-ubiystvo-Stoyan-Zaykov/183069/3/0", "text": "Седми ден силите на реда издирват 43-годишния Стоян Зайков, заподозрян за убийството на бившата си партньорка, която беше намерена убита в петък.  В сряда полицията откри и тялото на мъж, който живеел в непосредствена близост до дома на Зайков. 42-годишният Валентин Петров е бил убит с ловна пушка. Мъжът е съсед и трети братовчед на издирвания Стоян Зайков. Деляла ги една ограда, информира Нова телевизия.  Все още няма категорични данни, че заподозреният за убийството от миналата седмица е категоричният извършител на престъплението от вчера, обяви главният секретар на МВР Ивайло Иванов.  Той допълни, че издирваният Стоян Зайков и застрелят Валентин Петров не са имали пряк конфликт, били в чисто човешки отношения.  „Досега няма сигнал някой нещо да е видял. Никой не е чул изстрел, никой не е видял нещо съмнително“, коментира още Иванов.  По думите му обаче новото убийство най-вероятно е извършено с огнестрелно оръжие.  Валентин признал, че ако говори пред камера, Зайков може да посегне на живота му. Допускал, че може да се укрива на тавана на къщата му, без да знае.  Убитият мъж е и единият от разпитаните, след изчезването на Зайков. След поредното убийство в Костенец, в издирването на извършителя се включи целият отряд за борба с тероризма и екипи на жандармерията.  Специалните части претърсват къща по къща.  \"Издирването продължава. Все още не е открит заподозрения. Не сме спрели цяла нощ и няма да спрем, докато го не го открием. Към момента нямаме категорични доказателства, че убийствата са извършени от един и същ човек.\"  Това каза пред камерата на БТВ главният секретар на МВР главен комисар Ивайло Иванов, който даде последна информация за разследването на убийствата в Костенец.  \"Към момента нямаме сигнал някой нещо да е чул и да е свидетел на второто убийство. Убийството е извършено с огнестрелно оръжие. Никой не е чул изстрел, никой не е видял нещо съмнително в района. Има попадения от сачми. След приключване на съдебно-медицинската експертиза ще имаме яснота\", добави Иванов.  Заедно с него беше и директорът на ОДМВР-София старши комисар Николай Спасов. \"Знаем, че назад във времето Стоян Зайков е извършвал кражби в къщата на убития, но нямаме данни за пряк конфликт и дрязги между двамата. Те са и роднини. Били са само на задравей - здрасти, като съседи, чисто човешки отношения. В полицията не са постъпвали сигнали за конфронтация между двамата. Конкретика за настъпването на смъртта и как точно е извършено убийството ще имаме по-късно през деня. Нямаме категорични данни, че Зайков е замесен в убийството. Убийствата са извършени с две различни оръжия, което не изключва варианта Зайков да има две оръжия. Ще работим и оперативно, и явно, докато не издирим Зайков. Ще бъдем благодарни на всеки гражданин, който ни помогне и подаде сигнал\", призова ст. комисар Спасов.", "date": "2019.05.16", "title": "Седми ден издирват заподозрения за убийство Стоян Зайков"}
{"url": "http://epicenter.bg/article/Avramova--Imame-novi-tarifni-predlozheniya-za-tol-taksata--koito-shte-predlozhim-na-prevozvacheskiya-bransh/183082/3/0", "text": "Имаме изготвени нови тарифни предложения за използването на тол таксата, които ще предложим на превозваческия бранш. Това каза брифинг в Министерски съвет министърът на регионалното развитие и благоустройството Петя Аврамова след среща с премиера Бойко Борисов за въвеждането на тол системата, предаде Агенция „Фокус“.   „Няколко са нещата, които решихме след проведения разговор. Всички сме за въвеждането на тол системата. Всички се обединихме около това, че българските пътища имат нужда от средства, за да бъдат рехабилитирани и всички български граждани, включително и превозваческия бранш, да разполагат с едни добри пътища, а затова нещо са необходими много повече средства, от тези, които събираме с винетната система, които са в порядъка на 370 млн. лв.“, обясни тя.   „Разговорът беше конструктивен. От утре продължават разговорите в конкретика на работни срещи и ще бъдат коментирани конкретните тарифи. Имаме изготвени нови предложения, които ще предоставим на превозваческия бранш и браншовите организации, които те да разгледат и да обмислят и да водим разговори в конкретика“, добави тя.   По думите ѝ другата тема, която ще се обсъжда е обхватът на републиканската пътна мрежа. „Предстоят разговори. От 16 август започват тестове от реално време. Всички представители на бранша изказаха желание в този тестови период да монтират бордови устройства на всички свои автомобили и ние да видим реална картина на пътникопотока на тежкотоварни превозни средства в България“, уточни Аврамова.   Тя припомни, че законово тол системата е с фиксирана дата 16 август. „Ако е необходимо ще направим промяна, за да регулираме този 3-месечен период и законово. След края на този месец ще свикам конструирания обществен консултативен съвет по въпросите, така, че в по-широк формат да предложим тол тарифите и обхвата на тол системата в България“, допълни тя.   Обединихме се около идеята, че трябва да се въведе тол системата. От 16 август започват реални тестове, които ще продължат 3 месеца. Целта е да се види трафикът на ТИР-овете и автобусите. Едва след това ще се говори за обхват и цени. Това заяви председателят на Съюза на международните превозвачи Йордан Арабаджиев след среща с премиера Бойко Борисов по повод редица спорни въпроси около новата тол система, която трябва да заработи от август, предаде Канал 3.   Окончателният размер на таксите ще бъде определен, след като бъде измерен реалният трафик на ТИР-ове над 3,5 тона след 3 месеца тестов период, съобщи Магдалена Милтенова от Конфедерацията на автобусните превозвачи.   \"В бъдещите разговори ще коментираме всеки един път. Мрежата ни в България е различна, ще представим карта на пътищата с нулева ставка от общо 10 800 километра“, каза още тя.      ", "date": "2019.05.16", "title": "Аврамова: Имаме нови тарифни предложения за тол таксата, които ще предложим на превозваческия бранш"}
{"url": "http://epicenter.bg/article/Fermerat-ot-Kipar--koyto-pregazi-kradets-v-nivata-si--se-izpravi-pred-sada-/183097/3/0", "text": "60-годишният бизнесмен от Кипър Димитракис Пирилис, който прегази крадец в нивата си, се изправи пред Районния съд в Пловдив, предаде Канал 3. Магистратите искат постоянен арест за кипъреца.  Защитниците на Пирилис поискаха клиентът им да не бъде сниман от медиите, но той се възпротиви \"Нищо не съм направил, защо да не ме снимат\". Адвокатите поискаха и отсрочка, за да се запознаят с материалите по делото.  Деянието на мъжа е категоризирано като причиняване на смърт при умишлено пътнотранспортно произшествие, за което законът предвижда лишаване от свобода от десет до двадесет години, а в особено тежки случаи - от петнадесет до двадесет години или доживотен затвор.", "date": "2019.05.16", "title": "Фермерът от Кипър, който прегази крадец в нивата си, се изправи пред съда "}
{"url": "http://epicenter.bg/article/Aktsiya-v-selo-Ochusha-po-signal--che-Stoyan-Zaykov-e-zabelyazan-tam/183099/3/0", "text": "Акция в село Очуша по сигнал, че Стоян Зайков е забелязан там. След като беше претърсена къща, не беше открит заподозреният за убийството на млада жена от Костенец, съобщи  bTV .   Домът е на родителите на убития вчера, по първоначална информация те са подали сигнал, че са забелязали Зайков.   Според свидетели в селото са се чули и три изстрела. Издирването продължава.   Стоян Зайков се издирва от седмица. Вчера негов съсед е намерен мъртъв на метри от дома си.   Полицията е обсадила Костенец и претърсва всяка къща. Една от версиите е, че Зайков се е укривал в къщата на втората жертва.   Главният секретар на МВР Ивайло Иванов заяви по-рано днес, че още не е потвърдена връзка между убийството на съседа на издирвания и Милена Шишкова.   Психолозите определят като психопат издирвания вече седмица заподозрян за убийството на бившата си приятелка Стоян Зайков.  ", "date": "2019.05.16", "title": "Акция в село Очуша по сигнал, че Стоян Зайков е забелязан там"}
{"url": "http://epicenter.bg/article/Sadat-ostavi-v-aresta-kiparetsa-pregazil-tsiganin--koyto-vlyazal-da-krade-v-nivata-mu/183121/3/0", "text": "Окръжният съд в Пловдив остави в ареста 60-годишния Димитракис Пирилис, който прегази с пикапа си циганин, влязъл да краде в нивата му край село Болярино, община Раковски, предаде Радио „Фокус“-Пловдив.   По този начин съдът уважи мотивите за искането на прокуратурата за вземане на най-тежката мярка за неотклонение „задържане под стража“ спрямо Пирилис.   Срещу кипърския гражданин е повдигнато обвинение за това, че на 11 срещу 12 май 2019 г., в землището на Болярино, местност Крушака, при управление на товарен автомобил умишлено е причинил смъртта на 30-годишния Петър Гаджанов – престъпление по чл. 342 ал. 3 буква „В“ във вр. чл. 343 ал.1 от Наказателния кодекс.   Мярката за неотклонение може да бъде обжалвана в тридневен срок.  ", "date": "2019.05.16", "title": "Съдът остави в ареста кипъреца прегазил циганин, който влязъл да краде в нивата му"}
{"url": "http://epicenter.bg/article/Spetssadat-osadi-kmeta-na-Obshtina-Rodopi-za-bezstopanstvenost--dovela-do-shteti-nad-459-000-lv-/183125/3/0", "text": "Специализираният наказателен съд постанови една година лишаване от свобода с 3 години изпитателен срок за кмета на Община Родопи Йордан Шишков. Това съобщиха от пресцентъра на Апелативна специализирана прокуратура.   Той е признат за виновен за това, че на 29 октомври 2010 г. и 17 януари 2011 г., при условията на продължавано престъпление, не е положил достатъчно грижи за повереното му общинско имущество, от което са последвали щети в размер на общо 459 654.57 лв. В качеството си на длъжностно лице той е сключил две спогодби по изпълнение на договори на Общината с „Интегрирани пътни системи“ АД – София, съгласно които били предвидени неустойки за всяко забавено плащане от Общината (от 0.2 до 10% от просрочената сума). Тези неустойки не фигурирали в първоначалните договори, но общината платила съответно 148 472.57 лв. и 311 182 лв. вследствие на подписаните от кмета спогодби.   Съдът уважи гражданския иск на Община Родопи Шишков да възстанови пълния размер на нанесената щета от двете спогодби от 459 654.57 лв. Той е осъден да плати в полза на държавата 2537 лв. разноски по делото, както и 18 386.18 лв. държана такса върху уважения размер на гражданския иск.   Специализираната прокуратура ще протестира присъдата на Специализирания наказателен съд по отношение условното наказание на Йордан Шишков, както и признаването му за невиновен по обвинение за сключване на договори с търговски дружества, без осигурено в общинския бюджет финансиране на изпълнението им. От това Общината загубила още 116 327.19 лв. за арбитражни такси, експертизи и възнаграждения на арбитри. ", "date": "2019.05.16", "title": "Спецсъдът осъди кмета на Община Родопи за безстопанственост, довела до щети над 459 000 лв."}
{"url": "http://epicenter.bg/article/D-r-Ivo-Ralchovski--Nie-izpalnyavame-angazhimentite-si-i-rezultatite-sa-nalitse-/183153/2/48", "text": "  „Много предприятия работят по европейски проекти, благодарение на които инвестират в обучения на персонал, внедряват иновации, повишават своята конкурентоспособност. Благодарение на членството ни в ЕС, имаме свобода на движение на стоки, услуги, капитали и хора. Млади хора се обучават и обменят опит в други страни по програма ЕРАЗЪМ +, средствата за която ще бъдат близо 2 пъти повече в следващия програмен период. Това са част от причините, поради които изборите за членове на Европейския парламент са важни”. Това заяви кандидатът за евродепутат от ГЕРБ д-р Иво Ралчовски по време на среща с представители на три фирми в град Враца, съобщиха от пресцентъра на партията.  „Благодарение на усилията и авторитета на евродепутатите от ПП ГЕРБ Европа познава България. Това са хора с висок професионализъм, познават изключително добре работата на европейските институции, ползват се с доверие и резултатът от работа им е налице - увеличен бюджет за България с 4 млрд. лева, десетократно намалени такси за банкови преводи, премахнати такси за роуминг. Имам честта да бъда част от силната листа на ГЕРБ, която включва хора с висока експертиза и опит в своята област”, каза още д-р Ралчовски. Той подчерта, че е важно да се споделят европейските ценности от всички страни-членки на ЕС и уточни как европейското законодателство влияе върху ежедневието на българските граждани.  „Преди четири години застанахме пред вас с конкретни обещания и мото \"Видими резултати\". Днес в качеството си на действащ общински съветник мога да заявя, че ние изпълняваме ангажиментите си и резултатите са налице. Променен облик на града – в социална, образователна инфраструктури”, припомни д-р Ралчовски.  „Нека продължим европейското развитие на България, на Северозапада. Гласувайте за ПП ГЕРБ на 26 май с номер 12 в интегралната бюлетина, призова д-р Ралчовски.  „Северозападна България има единствен представител за кандидат за евродепутат в лицето на д-р Иво Ралчовски. Той е част от листата на ГЕРБ с номер 12 и с преференция 111. Нека го подкрепим”, призова присъстващите общинският съветник от ГЕРБ Владимир Христов. Своята подкрепа за д-р Иво Ралчовски изрази и Момчил Калистратов - член на общинското ръководство на ГЕРБ - Враца.  ", "date": "2019.05.16", "title": "Д-р Иво Ралчовски: Ние изпълняваме ангажиментите си и резултатите са налице "}
{"url": "http://epicenter.bg/article/Yoana-Yoncheva-Filyova--Radvam-se--che-grad-Shipka-e-promenen-i-prodalzhava-da-se-razviva-/183154/2/48", "text": "  Радвам се, че градът ви е променен и продължава да се развива. Щастлива съм, защото съм част от отбора, който прави добрини за Шипка. С тези думи се обърна към жителите на китния подбалкански град кандидатът за евродепутат от ГЕРБ Йоана Йончева–Фильова, съобщиха от пресцентъра на партията.  Тя се срещна с местните хора и посети една от новите придобивки за тях - зона за отдих и сцена в обновения център, изградени по проект „Архитектурно оформяне и благоустрояване на площад „Иван Георгиев\". Средствата, в размер на 150 хил. лв. за дейностите, свързани с благоустрояване, паркоустрояване и зацветяване на централната градска част, бяха отпуснати допълнително по бюджета на община Казанлък с правителствено решение в края на 2017 година.  Друга придобивка за шипкалии е ремонтираното основно училище \"Св. Св. Кирил и Методий\". То е едно от петте училища в община Казанлък, обновено по проект за близо 10 милиона лева. Другите учебни заведения са в Крън и селата Хаджидимитрово, Овощник и Ръжена. Реновирани са и три казанлъшки детски градини.  В подбалканския град впечатление прави и автобусната спирка от закрит тип, която младежите от ГЕРБ – Казанлък освежиха преди две години. Тя има за цел да популяризира културните забележителности не само в Шипка, но и в региона.  ", "date": "2019.05.16", "title": "Йоана Йончева-Фильова: Радвам се, че град Шипка е променен и продължава да се развива "}
{"url": "http://epicenter.bg/article/Desislava-Taneva--/183155/2/0", "text": " Това каза в предаването \"Лице в лице\" по БТВ министърът на земеделието и храните Десислава Танева.    \"Идвам от Управителния съвет на Държавен фонд \"Земеделие\", който свикахме вчера, веднага след като бях избрана за министър. Точка 1 на дневния ред на днешното заседание беше освобождаването на г-жа Иванка Багдатова като зам.- председател на Фонда, разказа тя.   За зам.-председател е избрана Евдокия Кръстева, понастоящем експерт и началник отдел в Министерски съвет. \"Надявам се, че тя ще се справи със задълженията си и задачите, които й предстоят. Надявам се, че сме направили добър избор\", посочи Танева.  , каза земеделският министър.  \"Това може би е част от нашия манталитет. В този смисъл тотална изненада няма. Имах съмнения за тази мярка така, както е разписана. Тези къщи за гости са направени по правилата, но не способстват за целите на мярката – да се увеличе заетостта в тези райони\", коментира още Десислава Танева.  \"Надявам се тези случаи да са санкционирани, те да са единици. Сигурна съм, че в повечето къщи за гости хората работят фамилно в райони, които са подходящи за този вид дейност. Трябва да гледаме постигането на целите. Новата селскостопанска политика за следващия програмен период ще търси от страните членки постигане на резултати. Ако не създадеш работни места и не извършваш туристическа дейност, няма да можеш да получиш средствата\", заяви министърът.  Тя съобщи, че е удължен срокът за подаване на заявления за директните плащания. Ходът на кампанията тече в нормално темпо. До момента са подадени 104 000 заявления. За сравнение за цялата минала година са подадени 101 000 заявления, уточни земеделският министър.  По думите ѝ няма адекватен контрол от страна на Българската агенция за безопасност на храните по отношение пръскането с пестициди на земеделски площи, което според пчелари води до масов мор на пчелите. Трябват нови мерки, особено при уведомяването. Трябва да има и нови способи за контрол, за които през новия програмен период ще има евроепйски средства и ние задължително трябва да го направим, каза още Десислава Танева.    \"Проверките и риск анализът в държавното земеделие се разпределят със софтеур на случаен принцип и субективен фактор е невъзможен, гарантирано е\", посочи Танева. Субективният фактор е възможен, ако е възможно да бъде пробит този софтуер, обясни тя.  По отношение на близките и семейни връзки, излезли покрай скандалите с къщите за гости, Танева заяви: \"Всеки конкретен случай трябва да бъде проследен и да се види има ли субективен елемент, има втори, трети братовчеди, не винаги са в добри отношения, не може едно лице в обществено - полическия живот, да има роднини и да не може нищо да работи. Но там, където е имало субективизъм или не по правилата (се е работило), всичко това е установимо. В момента тече проверка от прокуратурата, от ДФ \"Земеделие\" няколко човека преснимат цялата документация на всеки един проект на къщи за гости. Трябва да се приложат всички санкции и да не се допуска това, и да не се изкривява една мярка, която е добра за развитие на районите, които имат нужда от това.\"  Танева посочи, че няма къща за гости, декларирала е всичко и се е въздължала от придобивания откакто е във властта.  \"Това е съзнателен мой избор, аз обичам да живея сред природата и смятам, че на човек не му трябва толкова много\", каза в заключение по темата за имотните придобивки на хората от властта Танева.  ", "date": "2019.05.16", "title": "Десислава Танева: Усещането за корупция е много тежко! Репутационният риск - също!"}
{"url": "http://epicenter.bg/article/Andrey-Kovachev-prisastva-na-otkrivaneto-na-Tsentar-za-sotsialna-rehabilitatsiya-i-integratsiya-v-Bozhurishte-/183157/2/48", "text": "  Кандидатът за евродепутат от листата на ГЕРБ и СДС Андрей Ковачев присъства на официалното откриване на Център за социална рехабилитация и интеграция за жителите на община Божурище. На събитието бяха още областният координатор на ГЕРБ-София област Галя Георгиева и заместник областният управител на София област Николай Николов, съобщиха от пресцентъра на партията.  „Eвропа е във всеки един български град, във всяко населено място. Местната администрация, в синхрон с българското правителство и с представителите на България в ЕП - може да постига целите за по-добър стандарт, за по-добра жизнена среда, за бъдещето на младите хора, но и за хората в нужда. Европа е силна, когато всеки един от нейните граждани се чувства защитен и има възможност за лична и професионална реализация”, каза Андрей Ковачев. Той отбеляза още, че откриването на Центъра е положителна стъпка към подобряването на качеството на живот на хората с увреждания.  Кмета на община Божурище Георги Димов благодари на хората от неговия екип за усилията, довели до успешната реализация на поредния проект. По неговите думи наред с останалите проекти като ремонта на централния градски площад, обновяването на парк „Божура” и дори санирания блок по програмата за енергийна ефективност, в който се намира Центърът - превръщат Божурище в град с европейски облик.  Центърът за социална рехабилитация и интеграция е изпълнен по проект „Активно включване, заетост и създаване на център за социална рехабилитация и интеграция за жителите на община Божурище” по Оперативна програма „Развитие на човешките ресурси” 2014г. – 2020г. Основната цел на този проект е подкрепа на индивидуалното развитие, поддържане и придобиване на нови способности за самостоятелност на лица с различен вид и степен на увреждане, както и да се подкрепят лица от различни рискови групи в община Божурище. Проектът е на стойност 289 521,52 лв., а след края на 2019 г. Центърът ще премине на делегиран бюджет към държавата.  ", "date": "2019.05.16", "title": "Андрей Ковачев присъства на откриването на Център за социална рехабилитация и интеграция в Божурище "}
{"url": "http://epicenter.bg/article/Gradushka-kato-oreh-pomete-Karavelovo-Unishtozheni-sa-vsichki-nasazhdeniya-/183163/2/0", "text": "Градушка с размер на орех е паднала в района на Карлово, Нова Загора и Котел. Най-големи са пораженията в село Каравелово, съобщи кметът на населеното място Славка Червенкова, предаде Фокус.  „Унищожени са всички насаждения в селото“, каза Червенкова.  Тя уточни, че е градушката е заваляла около 15.30 часа и е продължила около 10 минути. „Унищожени са розови и лозови насаждения и градините със зеленчуци. Всичко е по земята. Зърната от градушката все още не са се разтопили“, добави кметът на Каравелово. По думите на Червенкова в землището на селото има около 70 дка розови насаждения и около 150 дка лозя.  „Трудът на хората е съсипан, но срещу природата не можем да вървим“, добави Червенкова.  Градушка е паднала и в Карлово и селата Богдан, Певците и Иганово, като там тя е била примесена с дъжд. Продължила е около 3-4 минути и е била по-слаба, като не е причинила видими сериозни щети.", "date": "2019.05.16", "title": "Градушка като орех помете Каравелово.Унищожени са всички насаждения "}
{"url": "http://epicenter.bg/article/Andrey-Novakov--Nikoy-drug-otrasal-v-ES-ne-e-tolkova-dobre-finansiran--kakto-zemedelieto-/183166/2/48", "text": "  Никой друг отрасъл в Европейския съюз не е толкова добре финансиран, както земеделието, изтъкна кандидатът за евродепутат на ГЕРБ Андрей Новаков при днешната си среща със симпатизанти в ямболското село Кабиле. Това съобщиха от пресцентъра на ГЕРБ.  В разговорите си той обсъди въпроси, касаещи земеделските производители, като представи възможностите за кандидатстване за европейско финансиране. Защита интересите на родните производители е един от основните приоритети в предизборната платформа на ПП ГЕРБ за сектор „Земеделие“.  „Нашите опоненти се опитват чрез евровота да предизвикат предсрочни избори и да хвърлят страната в хаос. Ние не бива да позволяваме това да се случи“, бе категоричен Андрей Новаков.  „Много е важно какви хора ще изпратим в Европейския парламент през следващи мандат, защото те трябва да бъдат компетентни и да устояват интересите на всички българи“, допълни областният координатор на ГЕРБ – Ямбол Георги Славов.  ", "date": "2019.05.16", "title": "Андрей Новаков: Никой друг отрасъл в ЕС не е толкова добре финансиран, както земеделието "}
{"url": "http://epicenter.bg/article/Petar-Vitanov--Kauzata-mi-e-preodolyavane-na-neravenstvata-i-uvelichavane-na-dohodite-/183167/2/48", "text": "  „Каузата, с която тръгвам към Европа, е преодоляване на неравенствата и увеличаване на доходите. Можем да говорим за външна политика, обща политика, сигурност и отбрана, но това което виждам в страната – тази ужасяваща бедност, ме кара да променям фокуса си.\" Това каза пред БНТ кандидатът за евродепутат от „БСП за България” Петър Витанов, съобщиха от пресцентъра на партията.  Според него европейската рамка може да преодолее дори дефицитите на едно несъстоятелно вътрешно управление, в това число и доходите. Витанов припомни, че въвеждането на единен минимален европейски стандарт за пенсия и минимална работна заплата е възможно и реално. Той поясни, че става дума за еднакъв процент за целия ЕС, който да е съотнесен към съответната държава - спрямо нейния БВП или стандарт на живот.  Освен това, в евросъюза е имало резолюции за обвързване на минималната работна заплата със средната. В България минималната работна заплата е едва около 40% спрямо средната, докато в евордирективите пише 60%.  „Смятам, че данъчното облагане трябва да остане в правомощията на националните държави. Ние имаме нужда от друг тип интегриране, включително икономическо, преди да заговорим за общоевропейски данъчни ставки. Данъчната ставка е и възможност, и инструмент за поощряване на инвестициите”, каза Петър Витанов.  „Солидарността е елементът на ЕС, който започва да отсъства. Социалният характер на ЕС също”, каза Витанов.  „Смятам, че ЕС е проект на мира и като такъв - трябва да се опитва да установява мир по света и да дава средства за установяване на държавността, защото бежанците и мигрантите са следствие на войните и бедността”, добави още кандидатът за евродепутат от левицата.  ", "date": "2019.05.16", "title": "Петър Витанов: Каузата ми е преодоляване на неравенствата и увеличаване на доходите "}
{"url": "http://epicenter.bg/article/Andrey-Kovachev--Obshtina-Kostinbrod-e-primer-za-privlichane-na-preki-investitsii-/183168/2/48", "text": "  Община Костинброд е пример за привличане на инвестиции. За последните години преките инвестиции в района са на стойност 200 млн. лева, като 35 млн. лв. от тях са привлечени по европейски проекти. Това заяви кандидатът за евродепутат от листата на ГЕРБ и СДС Андрей Ковачев при посещението си в община Костинброд, съобщиха от пресцентъра на ГЕРБ.  Той разговаря с кмета на града Трайко Младенов и неговия екип по теми, свързани с бъдещето на Европа и Европейския съюз. От своя страна кметът Младенов информира за десетките проекти, които са изпълнени или предстои да бъдат завършени. Това са обновени детски градини, училища, централният градски площад, достъпът до безплатен интернет на публични места, както и ремонт на част от уличната мрежа.  На срещата присъстваха още областният координатор на ГЕРБ-София област Галя Георгиева, народният представител от ГЕРБ Васил Цветков, зам. областният управител на Софийска област Николай Николов, както и общинският ръководител на ГЕРБ-Костинброд Борислав Борисов.  Вторият в листата на ГЕРБ и СДС за европейските избори посети и една от големите фирми в община Костинброд, специализирана в производството на санитарни продукти. Андрей Ковачев разговаря с работещите от различните производствени цехове и се запозна отблизо с производствения процес.  ", "date": "2019.05.16", "title": "Андрей Ковачев: Община Костинброд е пример за привличане на преки инвестиции "}
{"url": "http://epicenter.bg/article/Krum-Donchev--Shte-pomogna-za-infrastrukturata-na-Blagoevgrad-/183169/2/48", "text": "  „Ще помогна да се подобри инфраструктурата на Благоевград.\" Това заяви кандидатът за евродепутат от „БСП за България“ Крум Дончев по време на посещението си в Благоевград, съобщиха от пресцентъра на партията.  Той остана очарован от духа, присъствието и положителната емоция, която излъчват хората.  „Патриотизмът и национализмът са присъщи за хората от този край. Те все още носят спомените за великите личности, живели тук - Яне Сандански, Гоце Делчев, Пейо Яворов. Всички те са ярки представители на българския народ и са оставили значима следа в нашата история и култура“, сподели Крум Дончев, като подчерта, че е чувал много легенди за непобедимия дух на хората от този край.  Наред с това обаче, не останаха незабелязани редицата опустели фабрики, сред които шивашки завод, фабрика за волани и не на последно място- цигарената фабрика „Булгартабак – Благоевград“, които са били сърцето на града и са давали поминък години наред на хората.  Основните теми, които вълнуваха гражданите и най-вече представителите на търговския бранш и транспортния сектор бяха липсата на специализирани кадри и какви идеи има БСП в тази посока, за да предотврати създалата се криза.  Присъстващите на срещата попитаха и какви мерки биха предприели БСП за проблема с мигрантите, които използват български шофьори, за да преминат границата. Споменаха за случаи, в които български шофьори са били задържани и хвърляни в затвора в Гърция.  В отговор на тези въпроси Дончев обясни, че при така създаденото законодателство на Гърция, със сигурност е важно да се предприемат мерки в посока - промяна на действията им и да се въведе клауза, смекчаваща вината обстоятелства, както и да се взаимстват примери на полезни практики от другите страни членки на ЕС. Глобите да бъдат парични, а не шофьорите да бъдат наказвани с най-строги наказания и да влизат в затвор.  ", "date": "2019.05.16", "title": "Крум Дончев: Ще помогна за инфраструктурата на Благоевград "}
{"url": "http://epicenter.bg/article/Andrey-Kovachev-v-Slivnitsa--Samo-chrez-novi-rabotni-mesta-shte-povishim-zhizneniya-standart-v-Balgariya-/183171/2/48", "text": "\"Само чрез конкурентноспособна икономика и създаване на нови работни места, сключване на търговски споразумения с трети страни и инвестиция в образованието и науката - ще повишим жизнения стандарт в България и Европа. Това заяви кандидатът за евродепутат от листата на ГЕРБ и СДС Андрей Ковачев на среща с жители на община Сливница, съобщиха от пресцентъра на ГЕРБ. „Изборите за Европейски парламент на 26 май са твърде важни, за да си правим експеримент с бъдещето на нашата страна, а и на целия Европейски съюз” допълни вторият в листата.  Д-р Ковачев акцентира и върху евроинтеграцията на Западните Балкани. Тема, която пряко засяга жителите на Сливница като град, намиращ се на няколко километра от границата със Сърбия. Той не подмина и темата за дългочаканата магистрала „Европа” като част от програмата за свързаност на регионите. От своя страна кметът на община Сливница Васко Стоилков припомни на присъстващите времената, когато границите бяха затворени. „Днес обаче ситуацията е коренно различна и освен, че могат да пътуват навсякъде без проблем, жителите на Сливница усещат европейския дух в техния град. Благодарение на всички изпълнени проекти с държавно и европейско финансиране, Сливница придобива вид на достоен европейски град“, отчете градоначалникът. Срещата се проведе в сградата на Община Сливница и в нея взеха участие още кандидатът за евродепутат от листата на ГЕРБ и СДС Илия Лазаров, както и областният координатор на ГЕРБ-София област Галя Георгиева. ", "date": "2019.05.16", "title": "Андрей Ковачев в Сливница: Само чрез нови работни места ще повишим жизнения стандарт в България "}
