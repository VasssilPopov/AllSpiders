{"url": "http://epicenter.bg/article/Radev--Uspehat-se-izmerva-i-sas-storenoto-za-drugite-/170020/2/0", "text": "Успехът невинаги означава да си направил нещо за себе си, а по-скоро той се измерва с онова, което си сторил за другите. Това заяви президентът Румен Радев на церемонията по връчването на годишните отличия в националния конкурс „Доброволческа инициатива“ за 2018 година. Награждаването се състоя в президентската институция днес - в Международния ден на доброволчеството. Това съобщиха от прессекретариата на държавния глава. Във времена на упадък на моралните ценности и на разединение, със своя пример доброволците увличат другите около общественозначими каузи, именно затова тази инициатива днес е безценна, заяви в приветствието си към участниците и организаторите на конкурса Румен Радев. Държавният глава отбеляза, че най-голямото постижение е подадената ръка и преодоляването с общи усилия на обществените проблеми.  Президентът посочи, че каузата на всички номинирани има дълбок смисъл, далеч отвъд суетата на публичното признание. Вярвам, че ще продължаваме да виждаме все повече вдъхновени хора, променящи живота на другите около тях, на своите общности и в крайна сметка на обществото ни като цяло, заяви Румен Радев.  По време на церемонията бяха връчени три равностойни награди.  Инициативата „Да плетем и шием за недоносените бебета“ на фондация „Нашите недоносени деца“ беше отличена за труда на 900 доброволци на организацията да изработят покривала за кувьози в неонатологични отделения. Целта е бебетата да бъдат защитени от ярките болнични светлини, като така се предпазва зрението им. Общо 11 болници са получили покривала за кувьози.  Сдружението „Планини и хора - асоциация на планинските водачи в България“ получи награда за проекта „Обновяване на заслон „Кончето“ в Пирин. Доброволците са събрали средства, планирали са проекта за обновения заслон, транспортирали са материали до високопланинското място. Изпълнението на целия проект е отнело две години, като 220 членове на асоциацията и любители на планината са помогнали с доброволния си труд, а дарителите са около 300. Подновяването на заслона „Кончето“ е с цел да повиши сигурността на хилядите туристи във високите части на Пирин.  Инициативата „Да спасим кестените“, реализирана от Организацията на българските скаути, беше отличена за акцията на над 200 доброволци, предимно деца и младежи, които са защитили чрез природосъобразни методи болни кестени във Варна, Шумен и Русе.  Националният конкурс „Доброволческа инициатива“ се организира за осма поредна година от фондациите „Национален алианс за работа с доброволци“ и „Лале“. Тази година номинирани за наградата бяха общо 58 проекта, осъществени от неправителствени организации, училища, читалища, неформални групи от градове и села в цялата страна. Всеки пети проект е бил свързан с дейността на младежи, а за пръв път сред номинираните има и три детски градини. Доброволчеството е заразно, а това, че в него се включват деца, е голям ресурс за бъдещето, заяви Ренета Венева – председател на „Национален алианс за работа с доброволци“.  ", "date": "2018.12.05", "title": "Радев: Успехът се измерва и със стореното за другите "}
{"url": "http://epicenter.bg/article/Parlamentat-prie-ostavkata-na-Ivaylo-Moskovski-kato-deputat/169954/2/0", "text": "Парламентът прие оставката на Ивайло Московски като депутат, предаде репортер на Агенция „Фокус“. „За“ гласуваха 146 народни представители, трима се въздържаха.  Ивайло Московски е депозирал оставката си на 30 октомври, като не е посочил мотиви. Той се върна в парламента след като освободи поста министър на транспорта заради тежката катастрофа край Своге в края на август.   Оставките си като министри подадоха и Николай Нанков и Валентин Радев. Нанков стана зам.-регионален министър, а Радев - народен представител. Очаква се Ивайло Московски да стане вицепрезидент на Черноморската банка за търговия и развитие. Кандидатурата му за поста беше представена от финансовия министър Владислав Горанов в началото на октомври.    ", "date": "2018.12.05", "title": "Парламентът прие оставката на Ивайло Московски като депутат"}
{"url": "http://epicenter.bg/article/-quot-Afis-quot--Nad-50---ot-balgarite-smyatat--che-po-niska-tsena-na-toka-shte-spre-zamarsyavaneto-na-vazduha/169955/2/0", "text": "Повече от една трета (36%) от жителите на страната усещат влошаване на качеството на въздуха в населеното място, в което живеят. Три пъти по-малко – 12%, констатират подобрение на чистотата на въздуха. За всеки втори няма особена промяна.  Замърсяването силно зависи от степента на урбанизация на конкретното населено място. Чистотата на въздуха се влошава далеч по-малко в селата (15%), докато този дял обхваща 48% от жителите на големите градове (57% в София) и 36% на малките.  Важно е да се отбележи и това, че въздушното замърсяване е по-силен дразнител за хората от по-високите подоходни групи. Например, тези с над 1000 лв. доход на член на домакинството констатират замърсяване в 64% от случаите.  Помолени да посочат две мерки, които биха допринесли най-много за по-чист въздух в тяхното населено място, анкетираните най-често посочват по-ниска цена на електричеството (56%), следвано от намаление на движението с коли (39%), спиране на дим от индустриално производство (23%), домашно отопление с газ (20%). Централното топлоснабдяване, газификацията и електрическото отопление намаляват нуждата от отопление с дърва и въглища.  Другите отговори всъщност са свързани с изброените дотук – по-достъпният обществен транспорт е ефикасна алтернатива на личните автомобили. Вярно е и обратното – по-слабото движение на лични коли в градовете облекчава трафика и ускорява развитието на обществения транспорт.  Отговорите силно зависят от конкретната ситуация в населено място. Специално в групата, при която преобладава оценката за по-силно замърсяване през последните години, проблемът с колите силно се доближава до този с цената на електричеството (съответно 50 и 53%). Това подсказва, че най-силно действащият фактор през последните години е все по-силната доминация на личния автомобил над обществения транспорт. Може да се обобщи: от сравнително чист в мащабите на континента въздух в големите градове,   поради цялостен отказ от активна урбанистична политика.  Подобна абдикация е типична за Източна Европа, така че близко до България се нареждат Унгария, Румъния, Гърция. Чертите ѝ са:  - Изравняване на цените на обществения транспорт с тези на индивидуалния, въпреки че масовият транспорт е по-ефективен в енергийно и екологично отношение;  - Намаление на линиите на автобусите, трамваите и тролейбусите;  - Повишение на цената на електричеството за домакинствата, което тласка към отопление с твърдо гориво;  - Отказ от централно топлоснабдяване, следвайки „пазарни“ критерии;  - Допускане на неограничен внос на коли „втора ръка“ от страни, в които те са забранени за движение, защото замърсяват;  - Отказ от уредба, стимулираща газификацията на градовете;  - Растящото социално неравенство, което прави отоплението с ток непосилно за част от населението в градовете.  В тази връзка, опитите в последно време да се ограничат замърсяващите коли чрез общонационални екологични данъци целят по-скоро фискален ефект, отколкото екологичен, защото не са диференцирани събразно с големината на населеното място. Те всъщност слагат спирачка на междуградската мобилност, която замърсява въздуха за минимум хора, а в същото време не намаляват трафика в градовете.   ", "date": "2018.12.05", "title": "\"АФИС\": 56% от българите смятат, че по-ниска цена на тока ще спре замърсяването на въздуха "}
{"url": "http://epicenter.bg/article/Arhitekt--Pri-parvite-schupeni-kraka-po--quot-Graf-Ignatiev-quot--kolchetata-shte-badat-premahnati-/169985/2/0", "text": " Въпросът е защо се случва в тази суматоха и защо всички са толкова изненадани.   Това каза за предаването „Хоризонт до обед“ по БНР арх. Димитър Паскалев от група „Град“. Според него е късно дефектът при ремонта на улицата да бъде трансформиран в ефект.  „ Той не е на едно архитектурно бюро и на едно правителството, той е вопиюща нужда. Затова критичността е много висока. На всичкото отгоре   като поръчители на този продукт, точно това, което ще се случи. В много от случаите ние сме напълно изненадани какво се случва,“ коментира той.  Причина за появата на ограничителите по улицата е и  през които преминава трамвай, въпреки че те са познати в Европа, сподели архитектът.  „  и обезпечаване на трамваите с технология, която да гарантира сигурността на пешеходците при тяхното хаотично движение в пешеходното пространство, каквито технологии имат съвременните автомобили,“ коментира Паскалев.  , каза още той.  „Наистина е възможно, в контекста на направеното до момента, каквото бяха ремонтите на Южния парк, на \"Витошка\" и други да кажем: „Да, хубаво е!“, но сравнявайки с постиженията на нашите конкурентни градове в цяла Европа, с които ние се мерим, определено можем да кажем, че  смята Паскалев.  Ръководството на общината не е подозирало какъв ще бъде крайният продукт, защото архитектите не са визуализирали точно какво ще се случи с ремонта.  \"  но и не само. Те (общината б.р.) бяха изненадани и се налага в момента да се оправдават за това, което се случва. Обектът явно се бори за коледно откриване и строителният хаос е в разгара си\", допълни архитектът.  \"  Никой не е очаквал това, което ще се случи, да се случи и то се случва по най-страшния начин,\" обобщи Димитър Паскалев.  ", "date": "2018.12.05", "title": "Архитект: При първите счупени крака по \"Граф Игнатиев\", колчетата ще бъдат премахнати "}
{"url": "http://epicenter.bg/article/Boyan-Chukov--Naprezhenieto-okolo-Ukrayna-e-za-myastoto-na-razloma-na-Evraziya-/169989/2/0", "text": "„Шарл дьо Гол виждаше Евразия от Брест до Владивосток, но очевидно тази Евразия няма да стане или по-точно ще има едно разделение на Евразия, като границата ще минава някъде по Днепър, през Украйна.“ Това каза днес пред БНР анализаторът Боян Чуков, коментирайки напрежението между САЩ и Русия заради Украйна.  Според него в този план активизирането на НАТО има за цел да не се допусне разделянето на Украйна по никакъв начин.  „Има и още един фактор, който обяснява действията, но на Русия“, каза Чуков в предаването „12+3“ на програма „Хоризонт“.  „Крим има огромен проблем, който се нарича вода. Река Дон не е в състояние да снабди Крим с вода, има го Днепър, но той е под контрола на украинската държава. Ако украинците спрат водата на Крим, означава, че в рамките на 2 години населението ще изпита много сериозни проблеми“.  Чуков посочи, че руският политик Владимир Жириновски е казал вчера, че с въвеждането на военно положение в 10-те области по границата с Русия и Черно море „Порошенко показа къде не управлява Украйна и всички тези територии трябва да се присъединят към Русия“. Жириновски често пъти казва това, което другите не искат или не могат да си позволят да кажат, допълни той.  Според анализатора САЩ не искат в момента пряк сблъсък с Руската федерация, а Украйна е тяхна марионетка.  „Когато говорим за САЩ, трябва да е ясно, че те имат политики, а не една външна политика – една е на Тръмп, друга е на Пентагона и на тази част от Америка, която е под контрола на дълбоката държава“, каза Чуков. И припомни, че неотдавна приключиха ученията „Анаконда“, по границата с Русия – в Полша и Прибалтика, в които става дума за операция, която цели завладяване на руския ексклав Калининград. „Т.е., войските от двете страни се готвят за горещ сблъсък“, каза той.  Според него голямата разлика от времето на Студената война е, че тогава е имало комуникация между лидерите на СССР и САЩ, а сега се прави всичко възможно Тръмп и Путин да не седнат на една маса и да се разберат.    Чуков разказа, че пред 2001 г. тогавашният военен министър Доналд Ръмсфелд вика своя приятел адмирал Цебровски, като му поставя задача за реорганизиране на армията, за да изпълни концепцията на Буш-младши за разделяне на света – на държави, включени в глобалната икономика, и на държави извън нея. Тези, които са извън глобалната икономика, трябвало да бъдат разрушени.  „На тази база започнаха събитията в Ирак, Либия, Сирия. Но се стигна дотам, че Сирия бе първата, която устоя на този натиск благодарение на Русия“, каза Чуков.  „Франция е втората държава, включена в глобалната икономика, която започва да се съпротивлява на либералната концепция за глобализация на света“, добави той.  „Вчера в Брюксел е имало мероприятие на германския фонд „Маршал“ на което е говорил Майк Помпео – държавният секретар на САЩ. Той е казал, че Тръмп смята националната държава за най-добрата защита за националните интереси и демократическите ценности. Но Меркел и Макрон казват, че ако искаме да вървим напред, много от държавите трябва да започнат да се лишават от своя суверенитет. Тук не става дума не за идеология, а как ще изглежда светът в обозримо бъдеще,“ съобщи анализаторът.  Според Чуков подновеният сблъсък между САЩ и Русия говори, че и в двете страни има сили, които действат заедно и са противници на Тръмп и Путин.  „Всички говорим в какво тежко състояние е Доналд Тръмп. Но ситуацията на Путин също се влоши много сериозно в последните месеци, след като бе вкаран в клопка с пенсионната реформа и понесе много критики. Разрушено бе едно табу – руският президент да не бъде атакуван,“ каза още Боян Чуков.  Анализаторът смята, че в Америка има движение напред в икономиката и Тръмп може да отчете някакви резултати, Китай – въпреки търговската война планира ръст 6,8-7%, докато Руската федерация през следващите няколко години планира ръст 1,5-1,8%.  „Въпросът е какво Путин ще прави с икономическия блок в правителството на Медведев и със самия премиер. Защото негативите на либералите в управлението започват да се стоварват върху главата на самия Путин“, каза Боян Чуков. И обясни, че „Тръмп и Путин са ситуационни съюзници като етатисти, като хора, които са се изправили срещу либералните глобалисти“.  Според Чуков въпреки пречките двамата лидери се опитват да комуникират. На вечерята на Г-20 в Аржентина те говорили 15 минути, а освен това се срещнали съветниците им Юрий Ушаков и Джон Болтън, които обсъдили Украйна, Сирия, договора за ракетите със среден обсег и цялата панорама в двустранните отношения.  ", "date": "2018.12.05", "title": "Боян Чуков: Напрежението около Украйна е за мястото на разлома на Евразия "}
{"url": "http://epicenter.bg/article/Krasimir-Valchev--Edin-ili-dva-dni-mrasen-vazduh-nyama-da-provokirat-zabolyavaniya-u-uchenitsite/169994/2/0", "text": "Един или два дни превишение на фините прахови частици във въздуха няма да провокират заболявания у учениците. Това каза министърът на образованието и науката Красимир Вълчев по време на заседание на парламентарната комисия по образование и наука, предаде репортер на Агенция „Фокус“. Във връзка с това, че в последните дни в много градове на страната има мръсен въздух и какви мерки е разпоредило МОН относно този проблем, Вълчев отговори, че този въпрос буди все по-голяма тревога. „Да се обявят тези дни за неучебни е крайна мярка. Обсъдихме със съответните институции възможните мерки за реакция по отношение на учениците и това, което специалистите ни казаха, е, че не можем да очакваме от един или два дни да се провокират заболявания у учениците. От друга страна, има рискови групи деца – например с бронхиална астма, към които трябва да се подходи с максимална степен на предпазливост. Затова имаме система за София, която не просто регистрира нивата на фините прахови частици, но може и да прогнозира за три дни напред, и от нея може да се види, че проблемът е предимно в София“, каза още образователният министър и уточни, че за утре и вдругиден системата показва, че няма да има превишение на нормите, но за петък такова се очаква.  Вълчев обясни, че инструкциите, които се дават на училищата, са децата да не се извеждат навън и да не се извършват дейности на открито. „А по отношение на децата с хронични проблеми, ще предложим те да могат да бъдат освобождавани от училище в тези дни по решение на родителите“, заяви той.  ", "date": "2018.12.05", "title": "Красимир Вълчев: Един или два дни мръсен въздух няма да провокират заболявания у учениците"}
{"url": "http://epicenter.bg/article/Parlamentat-prie-parviya-ot-zakonite-za-horata-s-uvrezhdaniya-/169995/2/0", "text": "Парламентът прие първия от законите за хората с увреждания, предаде Агенция „Фокус“. Окончателно депутатите приеха Закона за хората с увреждания. Утре предстои второто гласуване на Закона за личната помощ. Третият закон за хората с увреждания е този за социалните услуги.  Със Закона за хората с увреждания беше създаден Съвет, който да наблюдава прилагането на Конвенцията за правата на хората с увреждания. Народните представители решиха Националният съвет за хората с увреждания да се ръководи от вицепремиер, каквото беше искането на майките на деца с увреждания.  Парламентът въведе индивидуална оценка на потребностите на хората с увреждания. Оценката ще се изготвя по настоящ адрес от специализиран отдел в дирекциите „Социално подпомагане“.  Хората с увреждания ще имат право на финансова помощ за медицински изделия, за балнеолечение или рехабилитация. На децата и учениците с увреждания ще се предоставя подкрепа за развитие в системата на образованието. Хората с увреждания над 18 години ще получават финансова подкрепа, обвързана с линията на бедност. Досега помощта се получаваше на база гарантиран минимален доход.  Със закона се въвежда работна квота за назначаване на работници и служители с трайни увреждания. Работодатели с 50 до 99 работници трябва да назначат едно лице с увреждане. Работодатели със 100 и над 100 работници- две лица на сто от състава. Глоба от 1000 до 2000 лева ще се налага на работодателите, неизпълнили квотите за назначаване на хора с увреждания.  От 1 януари 2021 година досегашната Агенция за хората с увреждания към социалния министър се преобразува в Държавна агенция към Министерски съвет.  До 31 март 2019 година Министерски съвет трябва да приеме Правилник за прилагането на Закона за хората с увреждания. В същия срок изпълнителните директори на „Социално подпомагане“ трябва да сформират специализираните отдели за индивидуалната оценка на потребностите на хората с увреждания.    Доволни сме, но истинската победа ще бъде утре, когато Законът за личната помощ бъде приет, коментира пред журналисти омбудсманът Мая Манолова.  „Всъщност битката е за началото на реформата, за промяна в политиките по отношение на хората с увреждания. Каузата на майките на палатките е свързана със Закона за личната помощ, който очакваме депутатите да приемат утре. Празникът ще бъде утре. Никулден - хубав ден и християнски празник, надявам се, че ще имаме хубав повод да благодарим, да сме щастливи, да празнуваме и да съберем палатките“, каза още омбудсманът.  От своя страна представители на протестиращите майки заявиха, че ако Законът за личната помощ бъде приет в договорения при последната среща с премиера Борисов вид, те ще вдигнат палатковия лагер, за да го преместят пред сградата на Министерство на здравеопазването, защото битката им продължава за реформа в ТЕЛК. Според тях докато отпусканата помощ зависи от ТЕЛК-а в този му вид, нещата няма да бъдат справедливи.  Имаме един нов закон, който гарантира правата на всички хора с увреждания и им дава нови форми на подкрепа, каза министърът на труда и социалната политика Бисер Петков.  „Аплодисментите са за народните представители, които приеха окончателно Закона за хората с увреждания и за всички, които имат принос, за да се стигне до тук. Знаете колко дълго продължи работата по този законопроект - няколко месеца, но положителното е, че имаме един нов закон за хората с увреждания, който гарантира правата на всички хора с увреждания и дава нови форми на подкрепа. За първи път финансовата подкрепа е обвързана с линията на бедност и размера ѝ е определен в самия закон, защото сега се определя в подзаконов акт. Само за тази месечна финансова подкрепа, която е диференцирана в 5 групи в бюджета на МТСП за следващата година са предвидени 426 млн. лв. За сравнение ще кажа, че разходите за интеграционни добавки тази година са 152 млн. лв.“, заяви министър Петков.  Той добави, че с този закон се отговаря на редица изисквания на ратифицираната през 2012 г. Конвенция за правата на хората с увреждания.  „Не по-малко важно е, че в закона са предвидени мерки за заетост за хората с увреждания, което е тяхната реална интеграция. Убеден съм, че с приемането на закона се поставя основата за цялостна реформа на политиката за хората с увреждания. Очаквам утрешния ден НС да гласува и втория законопроект за личната помощ, а днес МС одобри и третия законопроект за социалните услуги. През тази година може да се поздравим с една значителна промяна в правната рамка за хората с увреждания“, каза още социалният министър.  ", "date": "2018.12.05", "title": "Парламентът прие първия от законите за хората с увреждания "}
{"url": "http://epicenter.bg/article/Andrey-Raychev--GERB-shte-padne-ot-vlast--ako-izgubi-evropeyskite-izbori/170001/2/0", "text": "\"ГЕРБ водят с 1-2%, но усилията са почти равни. Червените в гласоподаватели имат малко под 1 милион привърженици, а ГЕРБ малко над милион. Не ми се вярва ГЕРБ да издържат до май с тези скандали. Валери Симеонов им направи \"меча\" услуга - той превърна скандалите в протести\", каза социологът Андрей Райчев в предаването \"Плюс-минус\" по Нова телевизия.  \"Въпреки трусовете, разместване \"на върха\" не се очаква\". По време на парламентарните избори личността на Нинова донесе допълнително 150 - 200 000 гласоподаватели на ГЕРБ, просто защото хората не я искат за премиер. Нормално е политическите сили да се изравнят в проценти в някакъв момент, но управлението ерозира от скандали. Това заяви политическият анализатор от Института за дясна политика Георги Харизанов.  \"Разкритието на публична декларация не е скандал\", коментира Харизанов темата за апартамента на Владислав Горанов.  \"В момента никой не мисли за кметските избори, а те са важни. Европейските избори не са популярни в България. Обикновено гласуват 2,5 милиона българи. ГЕРБ ще падне от власт, ако изгуби европейските избори\", допълни Райчев.  \"Мая Манолова успя с едно изречение \" аз съм на ваша страна\" да се превърне от мразена и нападана жена в народна любимка\", каза още той.", "date": "2018.12.05", "title": "Андрей Райчев: ГЕРБ ще падне от власт, ако изгуби европейските избори"}
{"url": "http://epicenter.bg/article/Borisov-i-Tsatsarov-otchitat-uspeshna-aktsiya--spipani-sa-desetki-pistoleti-i-avtomati-/169960/3/0", "text": "Зам.-главният прокурор Иван Гешев, шефът на ГДБОП Ивайло Спиридонов и прокурорът от Спецпрокуратурата Евгения Станкова разкриват резултатите от нова акция на двете звена пред журналисти. В пресконференцията участват и премиерът Бойко Борисов, главният прокурор Сотир Цацаров и вътрешният министър Младен Маринов.  Става въпрос за заловени огромни количества оръжия. При акцията има арестувани, предава ПИК.  На кадрите, показани от Спецпрокуратурата, се виждат десетки пистолети, автомати и пликове с муниции. Оръжията са открити в гараж в столичния квартал \"Редута\".  Някои от автоматите са открити в село Габарево, Община Павел баня. При операцията има и намерени наркотици.  \"Не съм виждал друг път такова количество оръжие. Става въпрос за 82 автомата\", разкри премиерът Борисов. \"Толкова много оръжия хванахме, колкото специалните бригади нямат. И като качество, такива заглушители специално правени като за специалните части и баретите. Една рота автомати, пистолети, гранатомети, бяха изброили 40 хил. патрона. Една част сме си я платили като контролирана доставка\", каза още премиерът.  \"Това, което виждате пред себе си, онагледява защо показателят организирана престъпност се счита за закрита в ежегодните доклади на Европейската комисия\", коментира в началото на брифинга зам.-главният прокурор Иван Гешев. \"Когато някои хора обикалят в студиата и твърдят, че няма правосъдие и няма борба с организираната престъпност, не вярвайте на всичко, което казват, а вярвайте на очите си\", добави шефът на Спецпрокуратурата.  \"Хората, участвали в групата, са с висящи присъди, освен организаторът на групата, който е с 1 присъда на първа инстанция\", разкри Иван Гешев.   Огромните количества оръжие са били изнасяни от завода в Казанлък, уточни заместникът на главния прокурор Иван Гешев, цитиран от Агенция „Фокус“. „Става въпрос за 3 досъдебни производства, които са се случили благодарение на добрата оперативна работа на ГДБОП и придобитата своевременно качествена оперативна информация. Резултатът от съвместната работа, виждате пред себе си. Преди 3 години някои от вас си спомнят случая с над 50 автомата „Узи“. Хората, които бяха привлечени са с влезли в сила присъди, освен организаторът, който е с присъда за 3 години лишаване от свобода. На адреса му не беше констатирано оръжие и беше добре обезопасен, но беше ясно, че складът е използван за целта, за която колегите имаха информация“, заяви Гешев. По думите му миналата събота лицето е било задържано при влизане в гараж на територията в София.  „Бяха намерени десетки автомати „Scorpion“. Беше намерен и 8 кг черен барут. Има десетки спусъци за РПГ. Част от автоматите са обезопасени. Налице са и десетки хиляди патрони. Вчера беше проведена друга съвместна операция с ГДБОП, пак с десетки автомати, свързани с изнасяне от завода в Казанлък“, допълни той и уточни, че тази група е свързана с друга, която произвежда неистински документи за самоличност.  „Намерени са на израелски паспорти, канадски, италиански и всякакви други. Вчерашните двете реализации – още се работят, има задържани за 24 часа, но няма привлечени към наказателна отговорност. Собственикът на търговското предприятие е задържан под стража в понеделник от Специализирания наказателен съд. Собственикът на склада беше задържан и по първото дело, той отново е в ареста. Не съм информиран как изглежда килията му“, каза още Иван Гешев.  Ще възложим проверка на целия завод „Арсенал” в Казанлък, каза още Иван Гешев. „Продължаваме да работим как е изнасяно оръжието от завода „Арсенал”-Казанлък. Имало е вътрешен начин. Оръжието категорично е излязло по нелегален начин от завода”, заяви Гешев. По думите му източникът на проблема е изнасянето. „Задържани са 7 човека. Доколкото ми е известно, има бивши служители”, каза още Иван Гешев.    \"Интересно е, че откритите заглушители се ползват само от специалните части в България\", информира зам.-главният прокурор.     \"Това оръжие може да въоръжи няколко роти от българската армия, от това, което е останало от нея\", каза още Иван Гешев.  Главен комисар Ивайло Спиридонов оповести количеството на откритите оръжия, взрив и боеприпаси. \"Ще изкажа благодарности към отдел \"Контратероризъм\" за оперативната работа. Това пред вас (оръжията) няма как да бъде използвано за друго, освен за тероризъм. Те биха стигнали до всяка точка на планетата, нашите усилия са свързани с предотвратяване такива оръжия да стигат до вътрешността на Европа\", заяви шефът на ГДБОП.  \"Ще посоча щрихи какво е намерено, не можете да видите повечето от нещата: общото количество автомати Калашников е 65, 37 Скорпион, 43 пистолета различни марки, 8 кг черен барут - стана ясно мощността му и какво би могло да стане при евентуалното му взривяване, 2 сандъка със запалки за гранати - една такава запалка има мощност 3 конски сили, 470 цеви за различни оръжия, 2 пушки помпи, 14 дръжки със спусък за РПГ. Патроните тепърва ще се броят - около 50 000 патрона, възможно е да излязат 100 000, говорим за някакъв диапазон в момента\", изброи той.  \"Ще започна с история. Първата реализация с голямото количество оръжие е резултат от оперативна работа на Контратероризъм с въпросното лице, задържано преди с 50 автомата Узи. Доста усилия хвърлиха колегите, за да стигнат до този склад. Това лице в момента е с прехвърлени фирми на негови роднини и няма как да даде обясни оръжията в помещение, което се обитава от него самия\", продължи Ивайло Спиридонов.  \"Такива лица с такава високорискова дейност като търговия с огнестрелни оръжия за нас са постоянно наблюдение и особен интерес. Имаме неща, които още трябва да бъдат изчистени по този казус и колегите продължават работа в момента\", допълни директорът на ГДБОП.  Директорът на ГДБОП главен комисар Ивайло Спиридонов уточни, че изброените по-горе оръжия излизат от завод \"Арсенал” в Казанлък. \"Ще извършим сериозна проверка в завод \"Арсенал”, допълни и Иван Гешев.  Прокурор Евгения Станкова даде подробности за акцията по задържането на лицата.  \"За първото досъдебно производство веществените доказателства са пред вас - лицето е задържано на 30 ноември при излизане от подземния гараж, където са оръжията. В момента е задържан, в условия на неотложност е извършено изземване. Цяла нощ на територията на подземния гараж разследващите са извършвали претърсване и изземване, приключили в ранните часове на 1 декември. Лицето е привлечено като обвиняем за държане на огнестрелно оръжие, взривни вещества и боеприпаси в голямо количество. Касае се за голям обем оръжие и взрив, който по своето естество създава опасност и за населението, ако същият не бе намерен и иззет в рамките на делото ни\", изтъкна прокурор Станкова.  \"За другото досъдебно производство (в Казанлък) - започнало е по оперативна информация, че от септември 2017 е налице организирана престъпна група за придобиване, разпространение на оръжие, боеприпаси, взривни вещества. Образувано е досъдебно производство с действия по разследване, вчера същото бе реализирано, претърсени са 9 адреса, задържани за 24 часа са 7 лица.  Като вчера при задържането в тях са намерени 10 автомата Калашников и пистолети, като всичките веществени доказателства са общо 17 автомата Калашников, 15 пистолета и 12 цеви за огнестрелно оръжие. Ще бъде преценено към колко лица ще бъдат задържани за 72 часа\", завърши Евгения Станкова.   ", "date": "2018.12.05", "title": "Борисов и Цацаров отчитат успешна акция, ГДБОП спипа десетки автомати и пистолети"}
{"url": "http://epicenter.bg/article/Sdruzhenie--Proizvedeno-v-Balgariya-quot--2018-e-oshte-edna-propusnata-godina-/169981/4/0", "text": "   страната ни се тресеше от скандал след скандал, като действията на правителството и на премиера бяха насочени към тяхното потушаване в ръчен режим, на парче и често едностранно, в интерес само на една от страните.  Независимо от активното говорене от страна на управляващата коалиция, липсваха сериозни и нужни реформи в икономиката, съдебната система, образованието, здравеопазването. Продължават да остават нереформирани важни за обществото ни системи.    Темпът на растеж е недостатъчен и не позволява догонване на средните за ЕС показатели за обществено-икономическо развитие. В редица отношения изоставането се задълбочава.   Приетият бюджет за 2019 година цели запазване на статуквото, няма и намеци за провеждане на реформи. В него не са заложени политики за дългосрочно икономическо развитие, липсва сериозна инвестиционна програма  Намираме това за изключително погрешно.   Вместо да се провежда политика на съкращаване на раздутите административни разходи, на съкращаване на огромния, за размерите на страната ни, административен апарат, на залагане на резерви и буфери, които да са от полза при едни по-трудни години, а те неминуемо предстоят, бюджетът е дефицитен, разходната му част е рекордно голяма.   Управленческото верую, че проблемите се решават само чрез наливане на още и още средства, обрича страната на колапс още при следващата циклична криза.    Това, че се залага увеличение на заплатите на служителите в бюджетния сектор, в образователната система е правилно. Но дори да приемем такъв секторен подход, то това следва да става за сметка на съкращаване на раздутия държавен апарат, а не чрез увеличаване на разходите в системата. Налага се изводът, че това не е бюджет на развитието, а бюджет с предизборни цели. Подчиняването на икономическото развитие на страната на тесно-партиен политически интерес неминуемо води до отдалечаване от средния стандарт в ЕС.   Независимо от поетите предизборни ангажименти и програмни документи, представителите на мнозинството в Парламента не провеждат системна и настъпателна политика в защита на малките и средните предприятия в страната и срещу монополизацията в икономиката.  Българските малки и средни производители биват дискриминирани в собствената им страна. Монополните и картелните практики на част от едрия бизнес се ползват с подкрепата (едва ли безвъзмездна) на управляващите.  Некомпетентността взема връх в законотворчеството.    За съжаление, действията ѝ са по-скоро реактивни, липсват свежи, оригинални и смислени от икономическа и политическа гледна точка идеи, които да са подредени в една ясна програма, която да заинтересова широката българска общественост. Стремежът към по-голяма социална справедливост и намаляване на неравенствата  заслужава подкрепа само ако се основава на ускоряване на развитието на икономиката и оптимизация на държавния харч. Всяка политика на увеличено разпределение и преразпределение, която не се основава на ускорение, в крайна сметка резултира в обедняване.    Наблюдава се и изостряне на противоречията между САЩ и Русия, САЩ и Китай. Сериозни проблеми се наблюдават и в отношенията между САЩ и ЕС. Самият ЕС е на кръстопът вече 4-та година. Неспособността на  националните и европейските лидери да мислят в перспектива, да взимат и отстояват решения, които са от полза на европейските граждани, засилиха центробежните сили - както в отделни европейски страни, така и в ЕС като цяло. , в някои страни радикализиращ се дори до национал-фашизъм. Европейският съюз  е  пред избор, как да продължи занапред. Предстоящите избори за ЕП ще бъдат сериозен тест, какво бъдеще ни чака в Европа. Но те все повече изглеждат като завръзка, а не като развръзка на проблемите на общността.    чрез облекчаване на затормозените и излишни процедури по отношение на малкия и среден бизнес, въвеждане на  мълчаливото съгласие като антикорупционна мярка. Тази задача е особено актуална. Доказателство за това е по-нататъшното влошаване на условията за правене на бизнес в България. Съгласно изследване на Световната банка „DoingBusiness”, България, през 2018 в сравнение с 2017 година, е с девет места по-надолу в класацията и вече е 57-ма. През 2015г. България бе  на 37-мо място.   А ускорение е невъзможно без: Сдружение „Произведено в България – съюз на малкия и среден бизнес” приветства някои стъпки, предприети от настоящето и предишните правителства и постигнатия напредък по отношение възприемането на политиките, заложени в Акта за малкия и среден бизнес.    Като цяло административния и бюрократичен натиск върху малкия и среден бизнес остава неприемливо висок, а вече десетгодишното отсъствие на политика за ускорено развитие на българското производство обрича страната ни.   Продължаваме да настояваме за дългосрочна надпартийна политика в посока развитие на родното производство и укрепване на малкия и средния бизнес, на микропредприятията и семейното предприемачество.", "date": "2018.12.05", "title": "Сдружение „Произведено в България\": 2018 е още една пропусната година!"}
{"url": "http://epicenter.bg/article/ISA--Balgariya-v-kraya-na-2019---protesti--skandali-i-voyna-mezhdu-institutsiite/169927/11/0", "text": "Институтът за стратегии и анализи (ИСА) публикува политическия си анализ за събитията в България, в Европа и в света през месец kfe;l,r 2018 година под заглавие:   - РОКАДАТА В КАБИНЕТА ПРОПУКА УПРАВЛЯВАЩАТА КОАЛИЦИЯ, БЕЗ ДА ВКАРА НОВА ЕНЕРГИЯ - ПРОТЕСТИТЕ – ЕМОЦИОНАЛЕН ЗАРЯД И ПРЕДРЕВОЛЮЦИОННИ ФОРМИ - БИТКАТА СРЕЩУ ПРЕЗИДЕНТА РАДЕВ ДОБИВА ШИПЧЕНСКИ ИЗМЕРЕНИЯ - БОРИСОВ ИГРАЕ УМЕЛО НАВЪН, НО ВСЕ ПО-ТРУДНО БАЛАНСИРА МЕЖДУ РАЗЛИЧНИТЕ РОЛИ - БСП РАЗТВАРЯ ВЕТРИЛОТО, ЛИНИЯТА НА НИНОВА ДАВА ПЪРВИ РЕЗУЛТАТИ - ДПС ЗАСИЛИ РЯЗКО ОПОЗИЦИОННИЯ ТОН, ДАДЕ СИГНАЛ ЗА ПРЕДСРОЧНИ ИЗБОРИ   Предлагаме ви резюме от:   Политическата динамика в страната продължава да се ускорява.  противоборствата се засилиха, а улицата започна да се намесва в политическия процес. Случващото се около приемането на най-важния закон за годината – бюджетът, показа, че има нова политическа ситуация. Коренно различни са атмосферата и контекстът в Народното събрание.  – среднощни обсъждания, ярко противопоставяне, сблъсък на противостоящи си визии. Опозицията демонстрира съвсем различно поведение спрямо миналата година по време на гласуването на бюджета. Всичките им предложения бяха отхвърлени от управляващите.  Действията на управляващите ще срещнат засилващи се контрадействия от страна на опозицията.  воюва на три фронта, които вече не може да затвори: Нинова, Йончева и Радев.  показа, че вече имат алтернативни политики, трупат самочувствие, говорителите ѝ станаха по-резки и нападателни. Социал-консервативната линия на Нинова започва да дава резултати.  смени окончателно тона и мина в конкретна институционална атака със свои искания и предложения като заговори за три избора през 2019 година – предсрочни парламентарни, евровот и местни избори.   , в която не се подбират средства. Мостовете между премиер и президент към момента изглежат изгорени. Някои депутати и публични говорители минаха всякакви граници на нормалното общуване и затънаха в цинично говорене и уличен език. , защото държавният глава е в по-изгодна позиция - както институционална, така и рейтингова.    който изненадващо се оказа с положителен превес за България и въпреки забележките, отчете напредък в борбата срещу корупцията и промените в съдебната власт.   . Оставката и наследничката му бяха гласувани без участието на лидера на ПГ на Обединени патриоти Волен Сидеров и без депутатите от „Атака”. За сметка на това към мнозинството се присъединиха народните представители на „Воля”. Смяната няма потенциал за създаване на сътресения в управляващото мнозинство, но е показателна за процесите, които започнаха да се развиват, и е средносрочна заплаха за управлението като легитимност, предвидимост, яснота.  Въпросът е не дали, а кога ще има предсрочни избори и то през 2019 г.  между ролята си на премиер, мандатоносител, помирител на коалицинните партньори, партиен лидер..   През месеца отчетливо се открои тенденцията на фокусирана атака върху   Вътрешните им проблеми ги направиха универсална мишена.    които буквално покриха цялата територия на страната. Това е първият подобен месец от началото на този управленски мандат. Исканията на различните групи варират в целия диапазон през социални, професионални, лични, политически. Букетният им характер и невъзможността да бъдат задоволени всички искания  Всичко това показа, че Някои действия на управляващите катализират протестния потенциал, а не го отслабват.   Разпоредената от прокуратурата проверка на финансовия министър, която заформи историята   Корупцията при издаване на български паспорти засегна сериозни европейски интереси. Сигурността е топ тема за всяко европейско правителство от 2014 година насам и подобен пробив няма да бъде простен или отминат без последствия. Публикациите не спират, включително в европейски официози, а въпросът бе поставен и официално от втората по големина група в Европарламента. Всичко това  За София Шенген е поставен на карта.   Скандалът с обитаваното от 2012 година, без да се плаща наем, луксозно жилище на  Финансовият министър в повечето случаи е вторият човек в правителството. Неговото делегитимиране или отстраняването му винаги е свързано с правителствено сътресение, а често - и с криза, предшестваща падането на кабинета.    с бързо темпо седмици преди официалната церемония в Маракеш (10-11 декември). От него засега се отказаха Австрия, България, Италия, Унгария, Полша, Чехия, Словакия, Естония, а извън ЕС - САЩ, Австралия, Швейцария, Израел.  по отношение на документа, въпреки заявеното след Коалиционен съвет намерение за оттегляне.   Приемането на стратегия за минаване на „Турски поток” към България и заявките от страна на „Газпром” за това изглеждат странно на фона на традиционната и последователна турска позиция, че  „Турски поток” свършва на Черноморското крайбрежие на Турция, защото Турция никога не е приемала политиката на транзитьор, а на самостоятелен търговец на всякакви ресурси. Реално България и Русия нямат допирателна по трасето на „Турски поток”. Въпреки това решението на „Газпром” да участва в процедурата за резервиране на мощности по проекта за разширяване на националната газотранспортна мрежа на България от българско-турската до българско-сръбската граница, изпълняван от компанията \"Булгартрансгаз\", е обнадеждащо за България. Премиерът подчерта, че продължаването на втората тръба на \"Турски поток\" през България трябва да става едновременно с изграждане на интерконектора с Гърция и при спазване на всички изисквания на ЕК.    (задържането на украинските кораби) е част от трупащото се напрежение по серия от теми между двете страни през последните няколко месеца (икономически, църковни, туристически, геополитически) и кризисната предизборна кампания в Украйна.   Сделката на кабинета на Тереза Мей и правителствата на ЕС бе одобрена на Европейски съвет, макар и с минорен тон.   Финансовият министър призна, че има правителствен доклад, според който икономическата ситуация ще се влоши вследствие на напускането.   Правата на огромната българска общност на Острова не са заплашени. В момента тече интересна промяна на образа на българския емигрант в публичното пространство, която се развива в положителна посока. На срещата на Г-20 (лидерите на 20-те най-влиятелни страни на света с 85 % от БВП на планетата) в Буенос Айрес доминират глобалните теми, свързани с устойчивото развитие, конфликтите (военни и търговски), екологията, неравенствата. .    Анализът е изготвен от авторски колектив: -политолог -Изпълнителен директор на Институт за стратегии и анализи, -Институт за стратегии и анализи. Международни наблюдатели:   (Русия, Македония),   (Албания Гърция, Косово, Сърбия)   СЪДЪРЖАНИЕ:       ФИНАНСОВИЯТ МИНИСТЪР ДЕМОТИВИРА ДЪРЖАВНАТА АДМИНИСТРАЦИЯ ПРОТЕСТИТЕ – ЕМОЦИОНАЛЕН ЗАРЯД, НОВ ПРОФИЛ И ПРЕДРЕВОЛЮЦИОННИ ФОРМИ РОКАДАТА В КАБИНЕТА ПРОПУКА УПРАВЛЯВАЩАТА КОАЛИЦИЯ, БЕЗ ДА ВКАРА НОВА ЕНЕРГИЯ ИЗБОРЪТ НА ИЗТРЕБИТЕЛИ ЗА ВВС СЕ ИЗПРАВЯ ПРЕД СЛОЖНА ДИЛЕМА ПАРЛАМЕНТЪТ ПРОДЪЛЖАВА ДА ТРУПА ЗАГУБА НА ЛЕГИТИМНОСТ БИТКАТА СРЕЩУ ПРЕЗИДЕНТА РУМЕН РАДЕВ ДОБИВА ШИПЧЕНСКИ ИЗМЕРЕНИЯ     МАЯ МАНОЛОВА В АКЦИИ И КОНТРААКЦИИ ПРИ ЗАСИЛЕН ИНТЕРЕС СЛУЧАЯТ ИВАНЧЕВА-ПЕТРОВА ВЛЕЗЕ В ТУРБО ДИНАМИКА СИСТЕМАТА БОНУС-МАЛУС СЕ НУЖДАЕ ОТ ПЪЛНА РЕВИЗИЯ     ГЕРБ – БОРИСОВ ИГРАЕ УМЕЛО НАВЪН, НО ВСЕ ПО-ТРУДНО БАЛАНСИРА МЕЖДУ РАЗЛИЧНИТЕ РОЛИ БСП РАЗТВАРЯ ВЕТРИЛОТО, ЛИНИЯТА НА НИНОВА ДАВА ПЪРВИ РЕЗУЛТАТИ СКАНДАЛИТЕ В „ОБЕДИНЕНИ ПАТРИОТИ“ СЛЕДВАТ СТАБИЛЕН АЛГОРИТЪМ ДПС ЗАСИЛИ РЯЗКО ОПОЗИЦИОННИЯ ТОН, ДАДЕ СИГНАЛ ЗА ПРЕДСРОЧНИ ИЗБОРИ „ВОЛЯ“ ДЕ ФАКТО Е ЧАСТ ОТ УПРАВЛЯВАЩОТО МНОЗИНСТВО ИЗВЪНПАРЛАМЕНТАРНИ ПАРТИИ ПРОТО-ПРОЕКТЪТ НА СЛАВИ ТРИФОНОВ УМРЯ     СЪЕДИНЕНИТЕ ЩАТИ – ПАТ СЛЕД ИЗБОРИТЕ ТРЕТИ МЕСЕЦ НА ЕСКАЛАЦИЯ В ОТНОШЕНИЯТА МЕЖДУ РУСИЯ И УКРАЙНА КОСОВО ЗАПОЧНА ИКОНОМИЧЕСКА ВОЙНА СЪС СЪРБИЯ НАПРЕЖЕНИЕ МЕЖДУ АТИНА И ТИРАНА СЛЕД УБИЙСТВО НА ГРЪЦКИ ЕКСТРЕМИСТ МАКЕДОНИЯ И БЯГСТВОТО НА НИКОЛА ГРУЕВСКИ    ", "date": "2018.12.05", "title": "Анализът на ИСА: Скандали, протести и война между институциите нанасят сериозен удар върху властта"}
{"url": "http://epicenter.bg/article/Milen-Getov---svidetel-na-tri-epohi/169942/6/0", "text": "На 6 декември един от ветераните на българската журналистика, кинодокументалистика и телевизия – режисьорът Милен Гетов, навършва 93 години. Повече от седем десетилетия от живота му са посветени на журналистическата професия, работил е в във всичките й жанрове – преса, радио, телевизия.   Първия си журналистически материал написва за вестник \"Фронтовак\" през 1945 г. като  участник във Втората Световна война. След завръщането си от фронта завършва  българска филология в Софийския университет, а по-късно специализира драматургия и режисура.   Милен Гетов е създател на повече от 1000 кинопрегледа, пътеписи и документални филми. Работата му в Националната кинематография  го среща с едни от пионерите на българското филмово изкуство: Васил Гендов, Борис Грежов, Борис Борозанов, Александър Вазов, Иван Фичев, Антон Маринович, Захари Жандов и много други.  Милен Гетов е създател на документалните филми за футболните легенди Гунди и Котков.   През 1968 г. започва работа в Българската национална телевизия като журналист, драматург и режисьор. Негови са документалните сериали  \"История на киното\", съвместно Георги Стоянов - Бигор и \"България в културното огледало на Европа\" по сценарий на Драган Тенев. Като режисьор и сценарист Милен Гетов снима детския сериал по произведения на Джани Родари \"Разни приказки за игра\",  документалната поредица \"България в културното огледало на Европа' , игралния сериал по Йоханес Марио Зимел - \"Признавам всичко\".   Творческият почерк на Милен Гетов оставя трайна следа в телевизионния театър. Негови са спектаклите \"Защитата на Сократ \" с Иван Кондов,  \"Балдуин Фландърски\" и \"Константин и Фружин\" по поетичните текстове на Радко Радков, в които за първи път телевизионна постановка е снимана в натура – на крепостта „Бабини Видини кули“.   Милен Гетов е режисьор на телевизионната колекция филми по романите на Богомил Райнов: \"Бразилска мелодия\" (1974), \"Един наивник на средна възраст\" (1976), \"Реквием за една мръсница\" (1976), \"Умирай само в краен случай\" (1978), \"Тайфуни с нежни имена\" (1979). Заедно с професор Драган Тенев създават телевизионното предаване \"Минаха години\", което близо 8 години е сред най-популярните проекти на БНТ.   „Не забогатях, няма да оставя на деца и внуци апартаменти, вили и автомобили, нито чекови книжки, но им оставям най-важното, което ми завеща и баща ми: доброто име и чистата съвест! Колкото и обезценени да са днес, те винаги ще останат като златно покритие на човечеството, ако иска да оцелее“, споделя в едно от своите интервюта Милен Гетов.    ", "date": "2018.12.05", "title": "Милен Гетов - свидетел на три епохи"}
{"url": "http://epicenter.bg/article/Terorizmat-struva-na-sveta-52-mlrd--dolara/169945/7/0", "text": "Броят на жертвите на тероризма в света е намалял с 44% в сравнение с пиковите значения през 2014 г. и в края на 2017 г. е достигнал 18,8 хиляди души. Това се казва в доклада „Глобален индекс на тероризма“, който беше представен в Лондон от Института за икономика и мир.   Авторите на доклада отбелязват, че броят на хората, загиващи от ръцете на терористите, намалява трета година поред. Една от основните причини за това е продължаващото отслабване на терористичната групировка „Ислямска държава“ в Ирак и Сирия, където абсолютните показатели демонстрират най-осезателно подобрение. В Сирия броят на убитите от терористите хора за една година е намалял почти наполовина – 1,1 хиляди жертви през 2017 г. срещу 2,1 хиляди през 2016 г. и 2,7 хиляди през 2015 г. В Ирак през 2017 г. са убити 4,5 хиляди души в сравнение с почти 9,8 хиляди година по-рано. „Данните за Сирия свързваме с успехите на операциите срещу ИД и очакваме тази тенденция да продължи. ИД губи все повече територия и източници за финансиране. Едновременно с това през 2017 г. „Ислямска държава“ е била най-активната терористична групировка. Второто място е за „Джебхат ан-Нусра“, която също е осъществила редица нападения“, заяви основателят на Института за икономика и мир, бизнесменът Стив Килелеа. „Лицето на тероризма е променливо. Едни групировки изчезват, но постоянно се появяват нови. През 2017 г. терористичните атентати с човешки жертви в света са били осъществени от 169 групировки. От тях 42 или са нови организации, или такива, които през последните три години не са убивали“, добави той. Глобалният тероризъм е струвал през 2017 г. на световната икономика 52 милиарда долара, което е с 42% по-малко, отколкото година по-рано. Терористични нападения с жертви са осъществени в 67 държави. Прави впечатление увеличаването на броя на терористичните атентати, извършени от десни радикали в САЩ и Западна Европа. От 2013 до 2017 г. броят на осъществените от тях нападения е достигнал 172, а жертвите – 66. Само за 2017 г. десните радикали са убили 17 души. /ТАСС    ", "date": "2018.12.05", "title": "Тероризмът струва на света 52 млрд. долара"}
{"url": "http://epicenter.bg/article/Varna-e-Evropeyski-grad-na-sporta-prez-2019-godina/169979/8/0", "text": "Варна получи приза Европейски град на спорта за 2019 г. на официална церемония в Европейския парламент в Брюксел вчера.   \"Благодаря от името на кмета Иван Портних за оказаната чест. През 2017 г. Варна бе Европейска младежка столица, затова следващата стъпка логично бе да спечелим новата титла. Подготвили сме спортен календар с над 200 събития, от които над 50 са международни\", заяви Кристиан Димитров, директор на дирекция \"Спорт\" в Община Варна, който получи приза.   Варна бе поздравена от Жан Франческо Лупатели - президент на Федерацията на европейските столици и градове на спорта - (ACES), от Тибор Наврачич - еврокомисар по образование, култура, младежта и спорта, Андрей Ковачев, евродепутат.    През юни кметът Иван Портних посрещна във Варна делегация от международни експерти от Асоциацията на европейските столици и градове на спорта (ACES), които направиха оглед на спортната инфраструктура по повод кандидатурата на Варна.   \"Варна е град с богати спортни традиции, гордеем се не само със своите олимпийски и световни шампиони, но и с активния масов спорт, в който се включват хиляди граждани“, заяви тогава кметът пред гостите. Той припомни, че през годините Варна е била домакин на шахматна олимпиада, на 28 световни и 36 европейски първенства, на стотици международни турнири, ралита, регати. Спортните клубове, регистрирани на територията на община Варна, са 275, с около 30 000 картотекирани състезатели.    През 2019 г. проектобюджетът на Община Варна предвижда проектиране и изграждане са три нови спортни комплекса - във Владиславово, във Виница, на ул. \"Студентска\", спортна инфраструктура в кварталите и в училищата.   По време на церемонията София предаде титлата Европейска столица на спорта 2018 на Будапеща, а курортният комплекс „Албена“ получи приза Европейски курорт на спорта. Днес в Париж официално ще бъде обявен Абу Даби като световна столица на спорта 2019, съобщи евродепутатът Андрей Ковачев.  ", "date": "2018.12.05", "title": "Варна е Европейски град на спорта през 2019 година"}
{"url": "http://epicenter.bg/article/Skulptorat-Zhivko-Sedlarski--Nay-strogata-roklya-e-za-zhenata-politik-/169940/10/0", "text": "  Когато жените въздишат и мечтаят за най-красивите и модерни дрехи, може да използват името на любим дизайнер, обръщайки се към любимия, но ето че и тази тенденция е разбита. Прекрасните рокли, които пленяват и нежния, и силния пол, са дело на скулптор - Живко Седларски.   Роден в Елхово, завършва Национална художествена академия, но не успява да устои и на курса по анатомия в Медицинска академия, който завършва, а след това практикува и в Берлинската художествена академия.   От 1991 г. живее и работи във Франция заедно със съпругата си Мая, но успява да се радва на България поне 6 месеца в годината, докато отлива металните си творби. От тях има вече на три от континентите - в музеи, галерии, частни колекции, а пластиките му красят паркове, градини, замъци и красиви къщи. Студент, видял негова скулптура, не се поколебал и си я купил... на разсрочено плащане. \"Не можах да му откажа!\", смее се талантливият българин.   От 2008 г. фасадата на Българския културен център в Париж се озарява от плакет на Христо Ботев, дарение от Живко Седларски. През същата година стартира и серията му \"Рокля\", първата от които е \"Дъга в нощта\", изработена от полирана неръждаема стомана по поръчка за частен парк, висока 3,20 м.    \"По принцип нямам проблеми да се разделям безболезнено с произведенията си, но щом някоя от роклите намери нов собственик, съпругата ми Мая веднага ме \"шамаросва\" с думите \"Ти продаде най-хубавата!\", коментира скулпторът, признавайки, че изработката на една рокля му отнема 18 месеца. \"Направя ли я веднъж малка - край, виждам я голяма и започвам!\", излива романтични нотки душата на скулптора. Пленен от небето и звездите, творецът кръщава роклите си \"Андромеда\", \"Серена\", \"Полъх\", \"Жената на рибаря\", а \"Пенливата рокля\" е изработена по поръчка на френски производител на шампанско.   \"Щом движението е уловено, това е висш пилотаж!\", коментира проф. Любомир Стойков. По негова покана Живко Седларски ще участва в ревю-спектакъл на Академията за мода по повод десетото издание на годишните награди \"БГ модна икона\".   Провокиран да опише каква рокля ще създаде за жена политик, скулпторът отговори искрено и с усмивка: \"Това ще е най-строгата рокля!\"   В момента Живко Седларски работи по най-мащабния си проект, който ще покрива 840 кв.м. Става дума за два пешеходни тунела - \"Океан\" и \"Джунгла\" в Китай, Суджоу, където се строи най-високият небостъргач в страната, а туристите, които пожелаят да го видят, първо ще виждат тунелите, защото това е единственият възможен маршрут към тях.   Междувременно скулпторът работи по проект, посветен на българската народна носия, но това е всичко, което казва за него и се оправдава, че още е много рано. Живко Седларски е един от тримата европейски творци, избрани да участват в представителна изложба на Клуба за изкуства на Съвета на Европа през 2007 и 2011 г.     ", "date": "2018.12.05", "title": "Скулпторът Живко Седларски: Най-строгата рокля е за жената политик!"}
{"url": "http://epicenter.bg/article/Kakvo-da-prigotvim-za-praznichnata-trapeza-na-Nikulden---traditsionni-retsepti/169987/9/25", "text": "В деня на свети Никола на трапезата освен рибник и обредни хлябове, трябва да има и постни ястия: варена царевица, жито, постни сърми, чушки, боб.     Необходими продукти: риба - 350 г шаран масло - 60 г прясно моркови - 100 г целина - 1/2 глава (50 г) + листа лук - 50 г магданоз - 60 г магданозени корени картофи - 250 г домати - 150 г девесил дафинов лист черен пипер на зърна лимони сол   Начин на приготвяне: Шаранът се почиства и се измива. Залива се със студена вода, посолява се и се вари 10-15 минути. Бульонът се прецежда и се кипва отново. Към него се прибавя предварително накълцаните и задушени в мазнина лук, моркови, целина и магданозени корени.   След 10-тина минути се добавят нарязаните на кубчета картофи, шарана, обелените и ситно нарязани червени домати, листата от целина, черния пипер, дафиновия лист и девесилът.   Когато картофите омекнат, чорбата се отстранява от котлона и се поръсва със скълцан магданоз. Посолява се на вкус и се поднася с резенчета лимон.     Необходими продукти: шаран - 1, 500 кг ориз - 1 каф чашка стар лук - 1 глава пушен бекон - 300 г гъби - 300 г лимони - 1 бр. домати - 1 бр. бяло вино - 150 мл сол черен пипер пушен червен пипер - на вкус магданоз девесил мента   За украса: маслини лимони - 1 бр. зелена салата - листа зелен лук - пера   Начин на приготвяне: Почистеният и измит шаран се осолява, натрива се със смлян пипер и се полива със сока от един лимон. След което се прибирав хладилник, за да се приготви плънката.   Лукът, беконът, домата и гъбите се нарязват на дребно. Прави се запръжка, към която се прибавят ориза и чаша хладка вода. Пържи се до прозрачност.   Към сместа се добавят гъбите и пушения бекон и се долива ощя малко вода. След няколко минути се слага и виното.  Готви се до изпаряване на алкохола.   След като плънката е полуготова, се овкусява със сухите и зелените подправки.   Шаранът се пълни с изстиналата плънка, зашива се с конец и се слага върху хартия за печене в подходяща тава. Отгоре се намазва с олио и се поръсва с червен пипер.   Рибата се пече на 200 градуса в началото, а после се намалява на 180-150 градуса.   Шаранът е готов, щом придобие приятен кафеникав загар.          ", "date": "2018.12.05", "title": "Какво да приготвим за празничната трапеза на Никулден - традиционни рецепти"}
{"url": "http://epicenter.bg/article/-IzPley-Koleda--s-PROFON/169941/10/0", "text": "Къде е пресечнта точка между хип-хопа и детската класика „С червените ботушки“? Kак  се вписва Коледа в най-обичаните песни на P.I.F. и „Остава“? Това са част от въпросите, на които ПРОФОН щеoтговори с кампанията си „ИзПлей Коледа“ през декември.   В нея обичани артисти записват видео поздрави с  фрагмент от култова за сезона песен като JingleBells, а целта на дружеството за колективно управление на сродни права е да покаже как Музиката създава разликата в усещането за празник, независимо дали изпълнението е само с глас, или акустичен инструмент.   Верни на схващането, че в този период от годината хората са най-истински и споделящи с близките си, видеата  са любителски заснети и показват творците без грим и сценична поза, в уютна за тях среда.      В кампанията „ИзПлей Коледа“ участие взеха артисти от широка жанрова палитра и продуцентски компании , членове на ПРОФОН.  „Монте мюзик“ подкрепи идеята с прекрасни изпълнения на Деница Караславова, Рафаел Пашамов и Искрен Тончев-Искрата, а благодарение на  „Ара мюзик“ за пръв път пред широка публика своя поп потенциал ще разгърнат фолклорните звезди Дения Пенчева, както и внучките на голямата Гуна Иванова  - Ива и Велислава Костадинови.   Видео урок по фристайл на коледна тема феновете на ПРОФОН във Фейсбук ще получат от Явор Янакиев-100 Кила, група Jeremy?, ангелогласната Нели Рангелова и изключителни музиканти като китариста Васил Крумов (Графа, Михаела Филева) и Дани Милев.   Кампанията „ИзПлей Коледа“ ще обхване всички канални за комуникация на ПРОФОН в социалните мрежи, като премиерата на видеата ще се случва всеки делничен ден във Фейсбук страницата на дружеството. Стартът на „ИзПлей Коледа“ е днес с прекрасните LaTiDaи изпълнението на JingleBells по кавър на Франк Синатра. Бети, Яна и Деси  записаха клипчето специално за ПРОФОН в бекстейджа на НДК и минути преди втория концерт на Графа в зала 1.   Гледай видеата от „ИзПлей Коледа“ първо  . Последвай ПРОФОН в Инстаграм  Намерете ни в       ", "date": "2018.12.05", "title": "„ИзПлей Коледа“ с ПРОФОН"}
{"url": "http://epicenter.bg/article/Savinden/169890/2/0", "text": "На 5 декември българската православна църква чества празника на Св. Сава Освещени.    Светецът, основател на много манастири в Палестина и на знаменитата лавра, известна под неговото име, се родил в областта Кападокия през ІV век от богати и знатни родители. Едва18-годишен той се поселил в манастир, където получил образование и станал монах.   През дългия си и свят живот преп. Сава странства, стремейки се към пълна самота за да може всецяло да се предаде на молитва и богомислие. Живейки в манастири и в близките до тях пещери, накрая Сава се установява в една крепост на Силоамският поток, където в постоянна молитва и съвършено уединение прекарва няколко години. По Божия промисъл при него започват да идват и други, които желаят тих и усамотен живот. Постепенно цялата долина на Силоамският поток се заселва с пустиножители. Оставили всички грижи за тукашния живот, те възлагали своите надежди само на Бога.   Самият преп. Сава починал тихо в пещерата си на 94-годишна възраст през 533 година.   Обозначен ясно в народната традиция, празникът в деня на Свети Сава съвпадат и с един по-особен момент от живота на човека – раждането на Новата година, на надеждата за берекет, здраве и щастие.   Старо поверие разказва, че Сава и Варвара били две светици-девици, чиято мисия била да се грижат за здравето на децата. Понякога те се възприемали и като орисници, които имали пръст в съдбата на новородените. Според други народни предания Сава не бил брат на Варвара, а жена, свързана с царството на мъртвите и света на болестите. Затова на този ден жените ходят на гробищата, палят свещи, раздават варено жито, ябълки и хляб за душите на умрелите. Празника предците ни свързват и с магическото време, когато гадателки и баячки правят магии и заклинания, най-често за задомяване и против безплодие.   В полунощ се събирали девойките за женене, като всяка носела торба с брашно и сито. Заедно с гадателките отивали на тайно място, по тайна доба. Докато момите пресявали брашното, възрастните жени ги учели как да държат ситото изправено, как да си избират подходящ съпруг, как да се задомят щастливо, да си родят здрави деца. Изричали магически заклинания, с надеждата, че желанията им ще се сбъднат. Обредните практики на Св. Сава са сходни като тези за Св. Варвара, защото двете сестри подготвят всичко за деня на брат им Никола. \"Варвара вари, Сава пече, Никола иде с голямата лъжица и гости гощава\", казва народната приказка. Сава е свързана и с плодовитостта, за това на този ден яловите булки изпълнявали ритуал заедно с най-старата жена в дома.   Жената, която искала дете правела обреден хляб. Започвала да пресява брашно със сито обърнато наопаки, а най-старата жена й казвала \"Обърни, чедо, ситото, че да ти се обърне корема\".   Предците ни изпитвали страхопочитание към Св. Сава, защото вярвали, че \"засява\" болестите по хората, от там идва и израза \"Варвара заварява болестите, а Сава ги разсява\".    На този ден празнуват именниците - Сава, Савка, Владислав, Владислава, Слав, Слави, Славка, Славчо.  ", "date": "2018.12.05", "title": "На Савинден се приготвя никулденската трапеза, правят се магии за задомяване и против безплодие"}
{"url": "http://epicenter.bg/article/Stefan-Sofiyanski--/169950/2/0", "text": "Ремонтът на столичната ул. \"Граф Игнатиев\" е изначално сбъркан, категоричен е бившият кмет на София Стефан Софиянски. Той коментира в сутрешния блок на телевизия Bulgaria ON AIR оставката на заместник – кмета по транспорта Евгени Крусев. И посочи, че обикновено от ГЕРБ постъпват така - търсят някой, който да е отговорен и \"да изгори\", но който обезателно да не е от ГЕРБ.   Според Софиянски има две принципни грешки с ремонта на „Графа“. Първата - след няколко години улицата ще бъде заобиколена от няколко спирки на метрото, както и тролейни спирки по близките булеварди и в един момент трамваят ще се окаже ненужен. Затова, според него, е трябвало да се изчака няколко години да се пусне продължението на метро и да се види какво наистина трябва да се направи и ако е нужно да се премахнат трамвайните линии. Втората - грешен управленски подход. Трябва да има човек, който разбира от строителство. Софиянски е категоричен, че не Фандъкова и Крусев са виновните и напомни, че всичко, което се извършва като ремонти е гласувано и от Столичния общински съвет. „Г-жа Йорданка Фандъкова я познавам от времето, когато аз бях кмет. Работил съм с нея. Тя си има кръвта на София“, добави  той. „За да си кмет на София, за да работиш за София, трябва да си живял и да си роден в този град. Това касае всеки един град. Трябва от дете да обикаляш улиците, трябва да познаваш пулса на града. Чувам, че Мая Манолова я спрягат за кмет на София. Ами тя от онзи ден живее в столицата“, каза още Стефан Софиянски.    ", "date": "2018.12.05", "title": "Стефан Софиянски: Ремонтът на „Графа“ е изначално сбъркан"}
{"url": "http://epicenter.bg/article/Andrey-Novakov--Paketat-za-mobilnost-e-diskriminatsionen-i-vreden/169951/2/0", "text": "Европейският парламент вече два пъти отхвърли пакета за мобилност, което е ясен знак, че предложението е дискриминационно. Не разбирам защо министрите на транспорта са взели толкова лошо решение. Те на практика призовават да внедрим устройство, което още не е измислено, а водачите да почиват на паркинги и хотели. Европейският парламент ще трябва да подхване тази тема. Моята задача е да отложа този въпрос във времето. Това заяви в ефира на БНТ евродепутатът Андрей Новаков относно последните промени, касаещи споразумението за реформата в международните пътни превози. ,,Осем държави не са подкрепили пакета, което бих казал, че е значителна част. Румънците са приели позиция да не гласуват срещу проекта, което е грешка, тъй като това е един вреден проект'', заключи Новаков.    ", "date": "2018.12.05", "title": "Андрей Новаков: Пакетът за мобилност е дискриминационен и вреден"}
{"url": "http://epicenter.bg/article/Elen-Gerdzhikov--Ostavkata-na-Krusev-ne-e-priznavane-na-vina/169952/2/0", "text": "Оставката на Евгени Крусев не е заради ремонта на \"Графа\", а заради настъпили съмнения за нарушаване на процедурата по Закона за обществените поръчки. Оставката му в никакъв случай не е признаване на вина. Това е морален акт и възможност да изчисти името си. Това е достойна мъжка постъпка. Ако има нарушение, то ще излезе в резултат от тази проверка на прокуратурата и нека всеки отговорен по веригата да си поеме отговорността.   Това сподели в студиото на БНТ председателят на Столичния общински съвет Елен Герджиков във връзка с подадената вчера оставка на зам.-кмета на София Евгени Крусев. ,,Има внушения в обществото, според които са вложени по-евтини и некачествени материали, което не е вярно. По договор се плаща това, което е по ремонта, а не това, което е по проекта'', поясни Герджиков. ,,Ремонтът на \"Графа\" продължава със забързани темпове, като той е изпълнен на около 90 процента. Да, имаше известни затруднения, имаше забавяне поради обективни причини. Сега основната задача е пускането на трамвая, което предстои в най-скоро време. Както знаете, загражденията вече са премахнати по настояване на бизнеса'', каза още той. ,,Зеленият билет е мярка от механизма на Общинския съвет за по-чист въздух. Все пак трябва да кажа, че този механизъм е в процес на разработване, т.е. той може да бъде променен. Ако се наложи да се въвежда по-рано, ние от Общината ще преразгледаме тази мярка. А и няма как само общината или само държавата да изчистят въздуха, трябва участие и на цялото общество'', посочи Герджиков и заяви, че през вчерашния ден близо 70 000 души са си закупили зелени билети за градския транспорт.  ", "date": "2018.12.05", "title": "Елен Герджиков: Оставката на Крусев не е признаване на вина"}
{"url": "http://epicenter.bg/article/-Blagodetelka--na-Nankov-pecheli-ot-evroproekti/169953/2/0", "text": "Дамата, предоставила жилище на бившия регионален министър Николай Нанков е бивша негова съдружничка, гръмна разследване на \"Дума\". Всекидневникът припомня, че скандалите с използваните без да се плаща наем апартаменти започна от финансовия министър Владислав Горанов, но после стана ясно, че в същия казус е и друг управленски кадър - бившият министър на регионалното развитие и строителството Нанков, който сега е зам.-министър във ведомствата.   „Зам.-министърът на регионалното развитие Николай Нанков също като министър Владислав Горанов се оказа в категорията на безвъзмездните ползватели, пише в декларацията му тази година, подадена пред антикорупционната комисия\", съобщи преди дни вестник \"Сега\". В декларацията си за 2017 г. (когато беше регионален министър) той е вписал два имота - собствена къща в Априлци и ползване на 1/3 от апартамент в София. От пресцентъра на регионалното министерство са предоставили на всекидневника разясненията на Нанков, че къщата е фамилна собственост, дарена на министъра от баща му през 2017 г. \"А апартаментът в София, в който живее безвъзмездно още от 2011 г., е на Тодорка Сотирова - дългогодишна семейна приятелка. Сотирова е предоставила покрив на Николай Нанков в София, а в замяна ползва безплатно част от къщата му в курортното селище Априлци\".   Интересното в случая е коя е \"дългогодишната семейна приятелка\" Тодорка Сотирова. Освен въпросния апартамент в Драгалевци тя притежава още (заедно с внука си Васил) два имота в София, закупени през лятото на настоящата година. Тя е и майка на успешната предприемачка Елка Сотирова-Владимирова, която е била управител и мажоритарен собственик на фирмата \"Африт\" ООД, в която първоначално съдружник е майката на Николай Нанков - Валя, а от 2008 до 2009 г. и самият бивш регионален министър, който после прехвърля дяловете си на свой земляк. През 2017 г. Елка Сотирова, която обитава останалите 2/3 от въпросния апартамент в Драгалевци, е едноличен собственик на фирмата, но само преди година я прехвърля на друго лице. През последните години \"Африт\" е изпълнител на 14 проекта по линия на еврофондовете и е неизменен изпълнител или консултант на фирми, работещи по обществени поръчки. Интересно е, че освен в Ловешка област реализира дейности и на територията на Варна, Стара Загора, Смолян и др. В същото време \"Африт\" е била съсобственик на консорциума АДД ДЗЗД - София, който изпълнява дейности по обществени поръчки за стотици хиляди левове в Благоевградско, в дружеството \"Кюстендил ОПОС 2017\", чиито договори за обществени поръчки са в Кюстендил и в \"АК Варна транс\" ООД, което печели поръчки във Варна. От своя страна внукът на \"дългогодишната семейна приятелка\" - Васил Владимиров (син на Елка Сотирова), е собственик на две фирми, регистрирани със седалище в имота на ексминистъра в град Априлци (\"Аквафонс\" и \"Филоксения\"), но с адрес за кореспонденция - апартаментът в Драгалевци. Там пък директно е регистрирана третата му фирма \"Медиаблистър\" ЕООД, която е сред изпълнителите на проекти по линия на Европейския фонд за регионално развитие и има разрешение да търгува с цветни метали от 2017 г. Проверката на ДУМА показва, че и двете фирми - на майката и на сина, не кандидатстват, а са изпълнители по проекти с европейски средства.    ", "date": "2018.12.05", "title": "„Благодетелка“ на Нанков печели от европроекти"}
{"url": "http://epicenter.bg/article/Tsvetanov-razgovarya-s-bivshiya-direktor-po-operatsiite-na-Agentsiyata-za-borba-s-narkotitsite-Maykal-Broun/169956/2/0", "text": "Председателят на парламентарната група на ГЕРБ и заместник-председател на партията Цветан Цветанов се срещна с бившия директор по операциите на Агенцията за борба с наркотиците на САЩ (ДЕА) Майкъл Броун, който в момента работи в сферата на сигурността и прогностичния анализ. Срещата се проведе в началото на работното посещение на Цветанов в САЩ, където той ще участва в Интерпарламентарния форум по сигурността във Вашингтон по покана на конгресмена Робърт Питингер, съобщиха от пресцентъра на ГЕРБ.  В рамките на работната среща Цветан Цветанов и Майкъл Броун отчетоха доброто сътрудничество между българските и американските правоохранителни органи и по-специално отличното партньорството в сферата на противодействието на наркотрафика.  И двете страни се обединиха около мнението, че откриването на представителство на ДЕА в България през 2012 г. е повишило капацитета на правоохранителното сътрудничество в региона. Множеството успешни операции срещу наркотрафика отбелязват възходящия тренд на двустранното сътрудничество.  Броун и Цветанов се обединиха около извода, че двустранното сътрудничество между САЩ и България в борбата с наркотрафика, трансграничната престъпност, в т.ч. прането на пари и трафика на хора, са пример за отлично сътрудничество за много други държави.  Цветан Цветанов отправи покана към Майкъл Броун да посети България в удобно за него време през 2019 г.   ", "date": "2018.12.05", "title": "Цветанов разговаря с бившия директор по операциите на Агенцията за борба с наркотиците Майкъл Броун"}
{"url": "http://epicenter.bg/article/Nikolay-Nankov--Nyamam-absolyutno-nikakvi-narusheniya-na-morala-i-zakona--spya-spokoyno-/169966/2/0", "text": "Защото винаги съм бил на страната на истината, както и защото съм откровен по природа, без всякакво притеснение реших да не мълча, а да дам информация по въпросите, които от известно време витаят в публичното пространство. Това написа във Фейсбук бившият министър на регионалното развитие Николай Нанков по повод разследване на в. \"Дума\", според което бивша негова съдружничка му е предоставила безвъзмездно жилище.  Всъщност всички отговори са отдавна в съответните регистри и нито един от тях не ме е притеснявал и не ме притеснява.  Надлежно съм декларирал още през 2015 г. свързаност с физическото лице, с което преди 9 години сме били съдружници, както и това е упоменато в декларациите при проучванията, правени ми във връзка с достъп до класифицирана информация. Въпреки че бизнесът на бившата ми съдружничка няма връзка с проекти, управлявани от МРРБ.  1. Не, нямам общ бизнес с Тодорка Сотирова или нейни близки.  Да, член на моето семейство, а след това и аз, съм имал общ бизнес с близка на Тодорка Сотирова в далечните вече 2008 – 2009 г., когато съм бил далеч от политиката и публичния живот.  2. На адреса на апартамента, част от който ми е предоставен безвъзмездно от Сотирова, има регистрирано едно дружество и знам за това.  3. На адреса в гр. Априлци, където е родната ми къща, прехвърлена ми през 2017 г., са регистрирани две дружества, свързани с роднина на „семейната приятелка“, които не развиват дейност, видно от публикуваните годишни финансови отчети на електронната страница на Агенция по вписванията – търговски регистър на адрес www.brra.bg, която е публична и всеки може да направи справка относно тези обстоятелства.  4. Предвид справката в търговския регистър и очевадната липса на каквото и да било дейност, следва логично въпросните дружествата, регистрирани на двата адреса в гр. Априлци, да не изпълняват дейности, включително и по европроекти и обществени поръчки. След направена справка същото важи и за дружеството, регистрирано на адреса в гр. София.  На критиците си ще кажа, че нямам абсолютно никакви нарушения, които да са в разрез със закона или с морала. Вечер спя спокойно и пожелавам на всичките си „доброжелатели“ да са в същия мир със себе си и съвестта си.  ", "date": "2018.12.05", "title": "Николай Нанков: Нямам абсолютно никакви нарушения на морала и закона, спя спокойно "}
{"url": "http://epicenter.bg/article/Borisov-pred-ministrite--Mnogo-orazhie-hvanahme--i-spetsialnite-brigadi-nyamat-tolkova--VIDEO--/169969/2/0", "text": "Лично от премиера Бойко Борисов днес министрите от правителството научиха за двете спецакции срещу незаконното разпространение на оръжие в страната. В началото на заседанието на кабинета той накратко разказа на подчинените си за двете операции, предаде бТВ.  „Толкова много оръжие хванахме, колкото специалните бригади нямат – а и същото по качество”, посочи министър-председателят.  Той обърна внимание на военния министър Красимир Каракачанов, че част от автоматите са били „с такива заглушители, Краси, като за специалните части, баретите”.  На последвалия коментар да се ползва заловеното за превъоръжаване на армията, Борисов посочи, че става дума за „една рота автомати, пистолети, гранатомети”.  „Бяха броили до 40 000 патрона, че до 40 000 могат и сега наново, повече са”, допълни премиерът.  ", "date": "2018.12.05", "title": "Борисов пред министрите: Много оръжие хванахме, и специалните бригади нямат толкова (ВИДЕО) "}
{"url": "http://epicenter.bg/article/V-chetvartak-shte-e-yasno-imeto-na-noviya-zamestnik-kmet-na-Sofiya-/169971/2/0", "text": "В четвъртък ще е ясно името на новия заместник-кмет на София. Това обяви кметът Йорданка Фандъкова след заседанието на Министерски съвет, предаде Нова тв.  Според нея, личната и политическа отговорност за скандалите покрай ремонта на ул. “Граф Игнатиев” е в това, че се е лишила от много важен човек в екипа си, отговорен за големи проекти, в лицето на подалия оставка Евгени Крусев.  По темата с мръсния въздух Фандъкова отчете, че вчера са продадени около 74 000 зелени билета. Общината ще започне и програма за подновяване на инсталациите за отопление на 5000 семейства в столицата.   Припомняме, че зам.-кметът по транспорта на Столична община Евгени Крусев вчера подаде оставка. Той обясни, че е получил призовка от покуратурата във връзка с проверката на ремонта на ул. „Граф Игнатиев“ и е призован в качеството си на обвиняем.  „Считам, че най-отговорната и мъжка позиция в случая е да си подам оставката, за да може разследващите да си свършат изцяло работата“, заяви той. „Категорично мога да заявя, че ще си защитя името. Точно това е целта на действието ми в момента“, обяви Крусев.  „Оказваме пълно съдействие на всички разследващи органи, които се занимават с ремонта на ул. „Граф Игнатиев“. Изпратили сме цялата документация, която е изискана. Ще продължим да оказваме пълно съдействие“, обясни той.  Крусев обяви, че e връчил оставка, воден от желанието си да улесни работата на прокуратурата.  „В качеството си на възложител на процедурата нося отговорност и ще продължа да я нося и в хода на проверката на Прокуратурата“, коментира Евгени Крусев.  ", "date": "2018.12.05", "title": "В четвъртък ще е ясно името на новия заместник-кмет на София "}
{"url": "http://epicenter.bg/article/Ninova--Otgovorat-na-API-na-iskaneto-ni-za-proverka-na-magistralite-e-opit-sluchayat-da-se--zamete--/169974/2/0", "text": "Получихме отговор от АПИ на искането ни за проверка на строителството на някои отсечки от магистралите. Чак след 30 дни, но все пак отговор. За нас той е опит да ни се „хвърли прах в очите“ и да се „замете“ случаят. Това каза на брифинг в Народното събрание лидерът на БСП Корнелия Нинова, предаде репортер на Агенция „Фокус“.  „В него се съдържат неверни твърдения. Абсурдно е да не може да се направи проверка на вече построен път. Твърди се, че такива проверки могат да се правят само по време на строителството“, обясни тя.  „Неприемливо е твърдението, че такива проверки, трябва да се правят от лаборатория, посочена от изпълнителя. Тоест строителят да проверява сам себе си“, коментира Нинова и уточни, че това не може да гарантира обективност.  „Неприемливо е опозицията да дава експерти на АПИ, за да решат проблема. Това предложение означава две неща - или некомпетентност, която АПИ признава, че не може да се справи, или е поредният опит да ни накарат да се сговорим“, заяви лидерът на левицата.  „Настояваме за трета независима страна, която да бъде европейска независима лаборатория, не оперирала досега в България“, каза още Корнелия Нинова.  Камарата на строителите организира подписка сред своите работници за преустановяване необоснованите и неподкрепени с доказателства публични твърдения за корупция и злоупотреби в строителството, каза още Корнелия Нинова.  „Защо не направите подписка срещу ОЛАФ, а сте тръгнали да правите подписка срещу опозицията“, коментира тя. „Уважаеми строители, когато казваме нещо не просто твърдим необосновано, а се подписваме с имената си и подписите си“, заяви лидерът на левицата.  „Такова твърдение с имена и подписи е подадено в Прокуратурата. Там има сигнал със същите твърдения за злоупотреби и съмнения за корупция от ОЛАФ“, обясни Корнелия Нинова.  „Това ще бъде прецедент и в европейската политическа история - подписка не срещу управленско решение или процедура, проведена от управляващи, а срещу опозицията и то защото търси истината“, обяви тя. „Ние искаме независима европейска лаборатория да каже фактите, а органите да се заемат оттам нататък“, каза още Корнелия Нинова.  \"Какво ще направим, след като получихме писмото на АПИ - ще посочим от къде да бъдат взети „ядките“, конкретните точки. В писмото ни до АПИ вече сме посочили отсечките от магистралите\", каза говорителят на ПГ на \"БСП за България\" Елена Йончева.  „Ще се направи проект за организация на движението по време на взимането на „ядките“. Той ще бъде съгласуван и одобрен от АПИ“, посочи тя и допълни, че всички отсечки, посочени от БСП са построени или ремонтирани през последните 5 години.  „Няма да създаваме експертна група, защото считаме, че европейската лицензирана лаборатория ще вземе необходимите „ядки“. Тя ще ни даде информация за качеството на пътната настилка, за дебелината на пластовете и качеството на материалите, които са вложени. Дали качеството и дебелината отговарят на техническите изисквания“, заяви Елена Йончева.  „След получаване на АКТ 16 няма никакво законово основание, което да забранява извършването на техническа експертиза. Когато има съмнения и видими повреди на пътя, е необходимо да бъде извършена такава техническа експертиза“, обясни тя. „Не са изключени недобросъвестно съставени протоколи по отношение на качеството. Не са изключени недобросъвестно направени лабораторни изследвания“, каза още Елена Йончева.  ", "date": "2018.12.05", "title": "Нинова: Отговорът на АПИ на искането ни за проверка на магистралите е опит случаят да се „замете“ "}
{"url": "http://epicenter.bg/article/Balgariya-se-vazdarzha-ot-prisaedinyavane-kam-Globalniya-pakt-za-migratsiyata-/169975/2/0", "text": "Министерският съвет реши Република България да се въздържи от присъединяване към Глобалния пакт за безопасна, регулирана и редовна миграция. Страната ни няма да участва със свои официални представители в Междуправителствената конференция за приемане на Пакта, която ще се проведе в Маракеш, Мароко, на 10 и 11 декември. Правителството също така взе решение при последващо гласуване на резолюция в Общото събрание на ООН за утвърждаване на вече приетия пакт Постоянният представител на Република България в ООН да гласува с „въздържал се“. Това съобщиха от правителствената информационна служба.  Темата за по-ефективното управление на миграционните процеси е от основно значение за Република България. На този етап българското правителство смята, че решението за неприсъединяване към Глобалния пакт за безопасна, регулирана и редовна миграция защитава в най-пълна степен интересите на страната и нейните граждани.  Република България ще продължи да изпълнява вече съществуващите и поети международноправни задължения в областта на правата на човека, както и да упражнява засилен контрол на националните граници.  ", "date": "2018.12.05", "title": "България се въздържа от присъединяване към Глобалния пакт за миграцията "}
{"url": "http://epicenter.bg/article/Mineralni-bani-uchastva-v-nadprevarata-za-tretite-godishni-nagradi-v-oblastta-na-turizma/169976/2/0", "text": "Община Минерални бани участва в четири категории за Третите годишни награди в туризма, връчвани от Министерството на туризма.   Община на 2018 г. за балнео и спа е първата от категориите. В тази категория са номинирани общо 4 общини. Останалите три са Велинград, Сандански и Сапарева баня. Втората номинация е за Туристическа атракция / обект, където община Минерални бани е представена от Терариума. В тази категория със свои обекти се състезават общо 22 общини. Третата номинация, с която Минерални бани влезе в надпреварата, е Фестивалът „С хоро на гроздобер” в категорията Духът на България.   Минерални бани е номинирана и в категорията Община за културно-исторически туризъм, където се надпреварва с общините Ардино, Велики Преслав, Дряново, Копривщица, Сапарева баня, Петрич, Пловдив, Самоков и Стара Загора. Днес е последният ден на онлайн гласуването, което ще определи победителите в третите Годишни награди в туризма, връчвани от Министерството на туризма. Всеки участник може да се включи в надпреварата с едно свое предложение в рамките на всяка категория. За Минерални бани все още можете да гласувате директно от тук:", "date": "2018.12.05", "title": "Минерални бани участва в надпреварата за третите годишни награди в областта на туризма"}
{"url": "http://epicenter.bg/article/Protestirashti-pred-Stolichna-obshtina-iskat-bezplaten-transport-pri-mrasen-vazduh-/169977/2/0", "text": "Десетки протестиращи са се събрали пред сградата на Столична община заради мръсния въздух в столицата. Сред исканията на организаторите на протеста са напълно безплатен градски транспорт в дни с голямо замърсяване, както и да се ограничи ползването на лични автомобили, когато се отчита превишаване на нивото на фини прахови частици в атмосферния въздух, предаде Агенция \"Фокус\".  Пред журналисти в МС кметът Йорданка Фандъкова сподели, че се е запознала с част от исканията на протестиращите днес.  \"И те всъщност са същите, като мерките и програмата на Общината за по-чист въздух. Готова съм, ако има нова мярка, която не е включена в нашата програма, да я коментираме и да можем да я включим. Защото ние сме проучили целия европейски опит, но се изисква време\", каза Фандъкова.  По думите й мярката \"зелен билет“ е важна. Кметът отчете, че вчера са продадени над 74 000 \"зелени билета“ от Центъра за градска мобилност (ЦГМ).  \"Искам да благодаря на всички граждани, които откликнаха на призива. Разбира се, далеч съм от мисълта, че благодарение на въвеждането на „Зеления билет“ въздуха днес е по-чист, знаем, че атмосферните условия доведоха до това. Но това са стъпки и усилия, защото трябва да е ясно, че абсолютно всички трябва да се включат в мерките“, каза още Фандъкова пред журналисти в Министерски съвет.  \"Втората част, която е много съществена, това е подмяната на отопление – вместо нискокачествени въглища и мокри дърва, гражданите да могат да се отопляват с екологично гориво“, каза още кметът на София.  Преди два дни от ЕК беше одобрен проект на Столична община, с който ще подменим отоплителната инсталация на около 5000 домакинства, припомни Фандъкова.  „Преди два дни беше одобрен първият проект на Столичната община от ЕК, което ще ни позволи да започнем работа по подмяната на отоплителната инсталация на около 5000 домакинства на територията на общината. Вече е отворена и ОП „Околна среда“, която да ни позволи да подменим отоплителните инсталации и на още 15 000 домакинства“, каза още Фандъкова и посочи, че това на практика са малко по-малко от половината домакинства в Общината, които се отопляват на твърдо битово гориво.  „Насочваме усилията към домакинства и граждани, които нямат достатъчно възможности сами да инвестират в това, като точните критерии ще бъдат обявени. Включваме подмяна на отоплението с отопление с отопление на газ, отопление с централно топлоподаване, с електричество и където тези варианти не са възможни, включваме и печки на пелети. За съжаление, в програмите не са включени възможности да се поставят филтри, които по наши наблюдения дават ефект. Но ще обмислим и по друг начин да финансираме тази мярка“, заяви Фандъкова.  Тя обясни, че Столична община вчера е изпратила писма с препоръки на лекари до училища и детски градини, в които се посочва, че не добре деца да имат активности навън, когато се отчитат превишения с фини прахови частици.  ", "date": "2018.12.05", "title": "Протестиращи пред Столична община искат безплатен транспорт при мръсен въздух "}
{"url": "http://epicenter.bg/article/Kmetat-na-Momchilgrad-i-Filiz-Hyusmenova-se-sreshtnaha-s-nashentsi-v-Antverpen/169980/2/0", "text": "Поредица от срещи с нашенци, живеещи в Белгия, проведоха кметът на община Момчилград Сунай Хасан и заместник-председателят на ЦС на ДПС и водач на евролистата на партията Филиз Хюсменова.   Двамата посетиха Антверпен, където има компактна общност на емигранти от района на Момчилградско и Кърджалийско. Десетки нашенци дойдоха на срещата, която се проведе в кафе \"Балкан\". То е собственост на момчилградчанина Ерол Осман и на Гюнай Юмер от село Мост. \"Въпреки, че са далеч от родния край, тези хора живеят с проблемите на региона и живо се интересуват от това какво се случва в него и какви проекти се реализират\", заяви Сунай Хасан. При разговорите станало ясно, че ако преди 15-20 години нашенци са работели като наемници, повечето от тях вече развиват успешен бизнес в Белгия. Пример за това са собствениците на \"Балкан\", които имат кафенета и в градовете Брюксел и Гент. Филиз Хюсменова увери присъстващите на срещата, че винаги могат да разчитат на подкрепа от евродепутатите от ДПС. Евродепутатката подари живо цвете на съпругата на Ерол Осман.", "date": "2018.12.05", "title": "Кметът на Момчилград и Филиз Хюсменова се срещнаха с нашенци в Антверпен"}
{"url": "http://epicenter.bg/article/Vitsepremierat-Mariyana-Nikolova-shte-predsedatelstva-NSTS-/169982/2/0", "text": "Правителството измени свое решение № 289/2017г. за определяне на представителите на Министерския съвет в Националния съвет за тристранно сътрудничество.   Във връзка с настъпилите персонални промени в Министерския съвет, заместник министър-председателят по икономическата и демографската политика Марияна Николова е определена за председател на Националния съвет за тристранно сътрудничество. Това съобщиха от правителствената информационна служба.    Министерският съвет определи Карина Караиванова за представител на Република България в Съвета на директорите на Европейската банка за възстановяване и развитие. Решението влиза в сила от 1 март 2019 година. Към момента представител на Република България в Съвета на директорите на Европейската банка за възстановяване и развитие с РМС № 223/2016 г. е Калин Митрев.  Карина Караиванова има богат професионален опит в работата с международните финансови институции, в частност с Европейската банка за възстановяване и развитие и ще представлява ефективно интересите на Република България.  Европейската банка за възстановяване и развитие е един от най-големите инвеститори в България, с която страната ни поддържа дългогодишни отношения на ползотворно сътрудничество. От началото на дейността си у нас, от 1993 г. до 31.10.2018 г., ЕБВР е предоставила инвестиции в размер на 3.847 млрд. евро за финансиране на 249 проекта в различни сектори на икономиката на страната. Инвестициите в частния сектор представляват 56 % от актуалния портфейл на банката в България.  ЕБВР е създадена през 1991 г. с цел да допринесе за икономическия прогрес и да подпомогне прехода към пазарно ориентирани икономики на страните от Централна и Източна Европа, приели да съблюдават принципите на плуралистичната демокрация. Акционери в нея са 67 държави и 2 междудържавни институции - Европейският съюз и Европейската инвестиционна банка. Акционерният капитал на ЕБВР е 30 млрд. евро. Република България участва в капитала на ЕБВР с 237,11 млн. евро.    Правителството предлага на Президента на Република България да издаде Указ за награждаване на акад. Михаил Белчев с орден „Стара Планина“ – първа степен за изключително големите му заслуги в областта на културата и изкуството.  Акад. Михаил Иванов Белчев е български естраден певец, композитор, поет и режисьор. Той е автор на повече от 50 песни, между които най-популярни са: „Булевардът“, „Младостта си отива“ и „Не остарявай, любов“. Негови са текстовете на шлагери като „След десет години“, „Жалба за младост“, „И утре е ден“ и много други. Има издадени десетки албуми, сред които: „Къде сте, приятели“, „Двойник“, „Преквалификация“, „Късна любов“, „Мила моя“, „Прераждане“.  Белчев е носител на Първата национална литературна награда „Георги Джагаров“ (2004 г.), на „Златна книга“ от Европейския форум на експертите в сътрудничество с Академия на международно признати лидери в науката и културата (2008 г.) и на Почетна награда на Министерство на културата - „Златен век“ за заслуги към Българската култура (2011 г.).  През 2004 г. Михаил Белчев е удостоен със званието „Почетен гражданин на София“.  Правителството прие Национална пътна карта, която определя графика за улесняване на високоскоростни мрежи от пето поколение (5G) и други технологии за високоскоростен интернет и иновативни услуги. Документът е свързан с изпълнение на задълженията, съгласно Решение (ЕС) 2017/899 на Европейския парламент и на Съвета за използването на радиочестотна лента 470-790 MHz в Съюза.  Предвижда се освобождаване на радиочестотна лента 470-694 MHz, която е ползвана за нуждите на националната сигурност и отбрана, както и за излъчване на каналите на ефирната телевизия. Утвърден е времеви график за преместване на телевизионните канали в друга радиочестотна лента.  Одобрен е отчетът за изпълнение на Национална програма за намаляване въздействието на радон в сгради върху българското население 2013-2017 г.  В изпълнение на Националната програма за намаляване въздействието на радон в сгради върху българското население 2013-2017 г. беше проведено първото систематизирано Национално проучване на годишната обемна активност на радон на територията на България. Проучването ще послужи като основа за следващите действия в областта на разработването и провеждането на държавната политика по намаляване на риска от облъчване от радон.   Данните от проведените измервания бяха предоставени и съгласно Договора за Евратом за събиране и предоставяне на информация за нивата на радиоактивност в околната среда. Публикуването на данните в атласа на Европа е доказателство за успешно изпълнение на задачите на Националната програма за намаляване на въздействието на радон в сгради върху българското население 2013-2017 г.  Една от основните цели на програмата беше и разработване на националното законодателство в областта на радон. Изготвен е проект на Наредбата за техническите изисквания към сградите за защита от радон. С приемането на тази техническа наредба се очаква постигането на следните резултати: Изпълнение на разпоредби от директива 2013/59/ЕС, отнасящи се до облъчване от радон в закрити помещения; подпомагане на проектанти, консултанти, строители и възложители с ясни технически изисквания и правила за изпълнение на технически мерки за превенция и защита на българското население от облъчване с радон в закрити помещения; подпомагане осведомеността на гражданите за нивата на потенциална вероятност от проникване на радон, при които е необходимо да се предприемат превантивни мерки в сградите.    Правителството утвърди разходите за командировки в страната за третото тримесечие на 2018 г. на министрите и заместник-министрите, на областните управители, на председателите на държавни комисии, агенции и институции.  За командировки на министрите и заместник-министрите в страната са изразходвани общо 11 902,30 лв., за командировки на председателите на държавни агенции и техните заместници – 1 898,26 лв., за командировки на председатели и членове на държавни комисии – 781,09 лв., за командировки на ръководителите на държавни институции – 160 лв. и за командировки на областни управители – 4 753,96 лв.  Осигуряват се средства за физическо възпитание и спорт в училищата по изкуствата и по културата към Министерството на културата  Правителството одобри допълнителни разходи по бюджета на Министерството на културата за 2018 година за изплащане на минимални диференцирани размери на паричните средства за физическо възпитание и спорт. Сумата в размер на 25 483 лв. е за физическо възпитание и спорт на учениците от държавните училища по изкуствата и по културата към Министерството.  С друго правителствено Постановление се осигуряват 91 980 лв. за изплащане на стипендии и еднократно финансово подпомагане на ученици, обучаващи се в училищата по изкуствата и по културата към Министерството на културата, както и за изплащане на стипендии на ученици от общински училища по Програмата на мерките за закрила на деца с изявени дарби от държавни, общински и частни училища през 2018 г.  Разходите и по двете Постановления са в рамките на предвидените средства за съответната дейност по централния бюджет за настоящата година.    Правителството одобри допълнителни трансфери в размер на 58 860 лева по бюджетите на общините и на МОН за изплащане на стипендии по Програмата на мерките за закрила на деца с изявени дарби от държавни, общински и частни училища през 2018 година.  С три постановления през 2018 година по бюджетите на общините и на МОН са предоставени общо 500 985 лв. по Програмата.  С настоящия документ се одобряват допълнителни средства, които ще бъдат преведени по бюджетите на общините и на МОН за 2018 г. във връзка с издадени от министъра на образованието и науката заповеди и искания на общините.  За постъпили искания от 12 общини за финансиране на предоставени 55 стипендии по Програмата през 2018 г. необходимите средства са в размер на 44 415 лв. За издадени 19 заповеди от министъра за отпускане на стипендии на ученици в държавни училища през 2018 г. средствата са 11 205 лв. За три издадени от министъра заповеди и одобрени три стипендии на ученици в частни училища на територията на гр. София, необходимите средства за 2018 година са 3 240 лв. и се предоставят на Столична община. Това се налага в резултат на извършени промени в Наредбата за условията и реда за осъществяване на закрила на деца с изявени дарби, с което е дадена възможност и на учениците в частните училища да получават стипендии, като подават заявление до съответния министър, предложил мярката, по която е класиран ученикът.    Постановлението няма да доведе до пряко или косвено въздействие върху държавния бюджет, тъй като необходимите 58 860 лв. са в рамките на разчетените за тази дейност в централния бюджет средства за 2018 година.  Правителството одобри допълнителни разходи по бюджета на Министерството на вътрешните работи за 2018 г. за финансирането на проекти, свързан с изпълнението на неотложни мерки за 2018 г. за присъединяването на Република България към Шенгенското пространство, на обща стойност 2 076 000 лв.  Средствата по Постановлението са за дейности, които са от първостепенно значение за ефективно изпълнение на мероприятията по противодействие на засиления миграционен натиск по границите на Република България и целят строителни дейности и повишаване на техническата обезпеченост на граничните контролно-пропускателни пунктове.  Съгласно друго правителствено Решение се одобряват допълнителни разходи по бюджета на МВР в размер на 2 130 500 лв. за подобряване на административното обслужване на гражданите в отдел „Пътна полиция“ при СДВР и секторите „Пътна полиция“ при ОДМВР Пловдив, Варна и Бургас.  Министерският съвет одобри също така вътрешнокомпенсирани промени по бюджета на Министерството на вътрешните работи за настоящата година, които целят увеличаване на разходите по политиките в областта на противодействието на престъпността и опазването на обществения ред и политиките в областта на управлението и развитието на системата на МВР.  Правителството одобри промени по бюджета на Министерството на регионалното развитие и благоустройството за 2018 г. Чрез тях ще се компенсира недостигът в размер на 2 755 000 лв. за изпълнението на приоритетни дейности и проекти за реконструкция и рехабилитация на водоснабдителни и канализационни системи и съоръжения. Допълнителните средства ще бъдат инвестирани в поддръжката, модернизацията и изграждането на техническа инфраструктура.  Недостигът ще бъде компенсиран чрез намаление на разходите по бюджетните програми на МРРБ „Геозащита, картография и кадастър“ (1 600 000 лв.) и „Ефективна администрация и координация“ (1 155 000 лв.).  Промяната е в рамките на утвърдените разходи по бюджета на МРРБ за 2018 г.    Правителството одобри допълнителни разходи за 2018 г. по бюджета на Държавен фонд „Земеделие“. Парите ще се използват за възстановяване на средства по изпълнението на мерките, свързани с националните доплащания и държавните помощи.  Осигуряването на допълнителен финансов ресурс ще позволи насочване на по-съществен размер на подкрепа към земеделските стопани, в момент, в който те имат необходимост от допълнително финансиране с оглед създалата се неблагоприятна климатична и епизоотична обстановка в страната.    Правителството увеличи с 350 000 лв. утвърдения с чл. 35, ал. 2 от Закона за държавния бюджет на Република България за 2018 г. показател по бюджета на Комисия за защита на конкуренцията (КЗК) за максимален размер на ангажиментите за разходи, които могат да бъдат поети през 2018 година.  С постановлението се дава възможност както да бъдат сключвани нови договори, а също и да бъдат поемани ангажименти с незабавна реализация, свързани с дейността на КЗК.    Правителството одобри финансирането на публична общинска инфраструктура по реда на Закона за насърчаване на инвестициите (ЗНИ).  От бюджета на Министерството на икономиката на Община Елин Пелин ще се предоставят средства в размер до 353 740 лв. за изграждането на пътна връзка към складово - логистична база на Кооперация „Панда“ в с. Равно поле, където се изпълнява инвестиционният проект на Кооперация „Панда“ - „Логистичен център Office 1 Superstore“.  Новоизградената инфраструктура ще бъде публична общинска собственост на община Елин Пелин и ще се ползва от всички физически и юридически лица, обслужващи складовата база „Логистичен център Office 1 Superstore“, изпълняващи спедиторска, транспортна и товаро-разпределителна дейност, собственици и ползватели на съседни или намиращи се в близост имоти.  Съгласно друго правителствено решение от бюджета на Министерството на икономиката на Община Ямбол ще се предоставят средства в размер до 661 900 лв. за изграждане на елементи на общинска инфраструктура. Тя ще се бъде общодостъпна за ползване и ще осигури достъп от Околовръстен път Запад на гр. Ямбол до четири имота източно от него. В момента там се реализира инвестиционният проект на „Баумит България“ ЕООД „Нова производствена инсталация на Баумит България за производство на продукти за строителната промишленост“.  Пътната конструкция и габарита са съобразени с транспортните средства обслужващи разширението на индустриалната зона, което ще я направи по- привлекателно и за други инвеститори.    Дирекция „Национален фонд“ в Министерството на финансите ще извърши проверки за верификация на разходи на Управляващия орган (УО) по Оперативна програма „Наука и образование за интелигентен растеж“ (ОПНОИР) в качеството му на бенефициент в рамките на Приоритетна ос 4 „Техническа помощ“, реши правителството.  След обсъждане на различни възможни варианти за верификация на разходите, в т.ч. възлагане на дейността на външен изпълнител, избран по реда на Закона за обществените поръчки, се предлага настоящият вариант, а именно верификацията да бъде извършвана от дирекция „Национален фонд“, Министерство на финансите, като за целта се подпише оперативното споразумение, с което да бъдат уредени правата и задълженията на страните по споразумението с цел осигуряване спазването на принципа на разделение на функциите чрез осигуряване на адекватно разделение на отговорностите при извършване на управленски проверки на разходите по тази ос.  Предимството на предлагания вариант е свързан основно със съществуващия изграден административен капацитет в дирекция „Национален фонд“ по отношение сертификация на разходите както от ЕСФ, така и от ЕФРР в рамките приключилия (2007 -2013) и текущия програмен период 2014-2020. По-специално тя разполага с необходимия професионален и административен опит по отношение проверката на допустимостта и законосъобразността на разходите, което ще допринесе за качественото и навременно извършване на верификацията на разходите. В допълнение дирекцията е не само функционално независима от Управляващия орган, но и има опит в извършване на контролни функции и дейности по отношение на разходите декларирани от всички управляващи органи на оперативни програми в България.  Предложените изменения не засягат целите на програмата, финансовата рамка и размера на отпуснатото европейско и национално финансиране, а касаят единствено промени, произтичащи от препоръки в рамките на извършен тематичен системен одит, с цел подобряване функционирането на системата.  Правителството предостави безвъзмездно за управление на Министерството на икономиката част от имот - публична държавна собственост за осъществяване на дейността му. Имотът се намира в ж.к. „Изток“, ул. „Лъчезар Станчев“ № 13 и представлява три помещения от сградата. Досега имотът е управляван от Министерството на здравеопазването, но вече е с отпаднала необходимост за ведомството.  Съгласно друго правителствено решение на община Лъки се прехвърлят безвъзмездно имоти - частна държавна собственост, намиращи се в землището на село Манастир в общината. Те представляват водностопански съоръжения и са с обща площ 17,8 дка. Имотите ще бъдат предоставени от общината на ВиК ЕООД гр. Пловдив за изграждане на обект „Допълнително водоснабдяване на гр. Лъки“.  Имот-публична държавна собственост се обявява за имот - частна държавна собственост и се прехвърля безвъзмездно в собственост на община Русе. Поземленият имот с площ от 1 031 кв. м и построени в него пет сгради се намира на ул. „Александровска“ № 29 в общинския център. Той ще бъде използван от общината за създаването на единна инфраструктура с цел обособяването на места за провеждане на образователни и младежки дейности от общината съгласно приетия Общински годишен план за младежта на община Русе. Ползвателите - учебни заведения, студентски, ученически клубове и ученици, ще бъдат допускани без заплащане. Имотът досега е управляван от Регионалния инспекторат по образованието – Русе към Министерството на образованието и науката, но е с отпаднала за ведомството необходимост.  От публична в частна държавна собственост се променя статутът и на имот, управляван Министерството на земеделието, храните и горите за нуждите на Териториално поделение „Държавно горско стопанство – Троян“. Имотът се намира в град Троян и представлява терен с площ 459 кв. м заедно с построената в него сграда със застроена площ 105 кв. м. Той не се използва от горското стопанство и промяната на статута ще даде възможност за по-ефективното му използване и извършване на разпоредителни действия с него.  С друго Решение на правителството статутът на имоти в село Царев брод се променя от публична държавна на частна държавна собственост. Имотите представляват пет сгради, част от психоневрологична болница в селото. Промяната в техния статут се предприема с цел уреждане на съществуващи дългогодишни сложни правни и фактически отношения между собствениците им, Държавната психиатрична болница - Царев брод и Католическата монашеска общност „Сестри Бенедиктински“, и предоставяне на възможност за предприемане на последващи разпоредителни действия с тях.  Променя се също статутът на имот в гр. Лом, предоставен за управление на Държавно предприятие „Пристанищна инфраструктура“. Имотът с площ 1153 кв. м, заедно с построената в него четириетажна административна сграда, става частна държавна собственост. В момента той е предоставен за управление на Държавно предприятие „Пристанищна инфраструктура“, но не се ползва за нуждите на пристанището за обществен транспорт с национално значение. С решението на правителството се дава възможност за по-голяма оперативност и гъвкавост при управлението на имота. Ще се създадат предпоставки за реализиране на допълнителни приходи, включително чрез отдаване под наем на помещения от административната сграда.  Имот - публична държавна собственост, преминава в управление на областния управител на област Благоевград съгласно Закона за държавната собственост. Досега той е бил в управление на Висшия съдебен съвет, но се отнема от ведомството поради отпаднала необходимост за съдебната власт. Имотът с площ 100 кв. м. се намира в град Благоевград и представлява самостоятелен обект в сграда с предназначение за парокотелна централа.    Правителството прие решение за назначаване на Богомил Балкански, гражданин на Република България, за почетен консул в Сан Франциско с консулски окръг, обхващащ територията на Силициевата долина, щата Калифорния.  Кандидатурата на Богомил Балкански е предложена от българската общност в Силициевата долина.  Балкански живее в САЩ от 1991 г. Той е вицепрезидент в „Гугъл“, където играе важна роля за разработването на нови продукти и ръководи екипите за маркетинг, продажби и обслужване на клиенти. Балкански е инвеститор в български стартиращи софтуерни компании, както и във фондове за рискови инвестиции в технологични компании в Силициевата долина и в България.    Правителството предлага на Народното събрание да ратифицира Протокола за присъединяване към Споразумението за търговия между Европейския съюз и неговите държави-членки, от една страна, и Колумбия и Перу, от друга страна, с оглед присъединяването на Еквадор.  Присъединяването на Еквадор укрепва правната рамка на търговските отношения с ЕС и улеснява взаимната търговия и инвестиции. С този акт се постигат поставените цели в хода на преговорите за премахване на високите мита, справяне с техническите пречки пред търговията, либерализиране на пазарите на услуги, закрила на важните географски означения на ЕС, отваряне на пазарите за обществени поръчки, включване на ангажименти за прилагане на стандартите в областта на труда и околната среда и предлагане на ефективни и бързи процедури за уреждане на спорове.  България е заинтересована от допълнително либерализиране на търговията с Еквадор, като освен премахване на митата, от особена важност е намаляването на нетарифните пречки пред търговията. По този начин българските износители ще получат по-добър пазарен достъп до южноамериканската страна.  Министерският съвет даде съгласие за сключване на споразумения за предоставяне на безвъзмездна финансова помощ за проекти в Босна и Херцеговина, Република Македония, Република Молдова и Грузия. Средствата са на стойност 877 303 лева и се отпускат по линия на официалната помощ за развитие и хуманитарната помощ.  Проектите ще бъдат в областта на здравеопазването, образованието и съвременните технологии. Сред тях са оборудване на имиграционен център (Босна и Херцеговина), на център за деца с аутизъм (Република Македония) на терапевтичен комплекс за деца с увреждания (Грузия), както и осигуряване на компютри за 19 училища (Молдова).  Финансирането ще бъде осигурено от одобрените средства от бюджета на МВнР, предназначени за официална помощ за развитие и хуманитарна помощ.  Официалната помощ за развитие е важно средство за насърчаване на устойчивия растеж на развиващите се страни, подпомагане на интегрирането им в световната икономика и изграждане на по-справедливи и демократични общества. Като държава - член на ЕС, България активно се ангажира в международното сътрудничество за развитие като в рамките на Средносрочната програма за периода 2016-2019 г., страната ни финансира проекти в от Западните Балкани, Черноморския регион, Афганистан, Монголия, Виетнам и други.    Правителството одобри и позицията на страната ни за участие в заседанието на Съвета на Европейския съюз по заетост, социална политика, здравеопазване и потребителски въпроси, формат „Здравеопазване“, което ще се проведе на 7 декември в Брюксел. Заседанието ще стартира с приемане на предложение за Препоръка на Съвета за засилване на сътрудничеството в борбата срещу болести, предотвратими чрез ваксинация. В рамките на обсъжданията по част „Разни“ Комисията ще представи информация за постигнатия напредък на Съвета на здравните министри на базата на доклада, изготвен от Председателството, по Предложението за Регламент за оценка на здравните технологии.  На 7 декември в Брюксел предстои да заседава и Съветът на ЕС „Правосъдие и вътрешни работи“. Във формат „Правосъдие“, в частта на заседанието, свързана с обсъждането на законодателни актове е предвидено постигането на общ подход по три акта - Директивата относно договорите за продажба на стоки, Регламента относно компетентността, признаването и изпълнението на решения по брачни въпроси и въпроси, свързани с родителската отговорност, и относно международното отвличане на деца (Брюксел IIа) и Регламента относно заповедите за предоставяне и запазване на електронни доказателства. Ще бъде разисквана и темата за запазването на данни от електронни комуникации. Съветът ще заседава и във формат „Вътрешни работи“, като сред разглежданите документи ще бъдат: Регламент за изменение на Регламента за Европейска гранична и брегова охрана; Директива за връщането; Проект на Регламент за превенция разпространението на терористично съдържание онлайн.  Съветът на ЕС по заетост и социална политика ще заседава на 6 декември в Брюксел. Очаква се да бъде постигнат Общ подход по две законодателни досиета - предложението за Регламент за създаването на Европейски орган по труда (EOT) и по проекта за Директива относно канцерогените и мутагените по време на работа (трети пакет). В дневния ред на заседанието е предвидено и приемане на проекта на Препоръка относно достъпа на работниците и самостоятелно заетите лица до социална закрила. Очаква се Съветът да приеме проект на Заключения относно равенството между половете, младежта и цифровизацията.  В рамките на Съвет „Общи въпроси“, който ще заседава на 11 декември в Брюксел, министрите ще обсъдят актуалното състояние на преговорите по следващата Многогодишна финансова рамка (МФР) на Съюза. Ще продължи и подготовката на заседанието на Европейския съвет на 13-14 декември с обмен на мнения по темите от дневния ред - МФР, Единен пазар, миграция и други въпроси, вкл. противодействието на дезинформацията, външни отношения, борба срещу расизма и ксенофобията и граждански консултации по бъдещето на Европа. Ще бъде представена 18-месечната програма на Съвета на ЕС за периода 1 януари 2019 г. - 30 юни 2020 г. Програмата е съгласувана от следващото Трио ротационни председателства на Съвета - Румъния, Финландия и Хърватия. Европейската комисия ще представи Годишния обзор на растежа, с което се поставя началото на новия цикъл на Европейския семестър за координация на икономическите и социалните политики за 2019 г.  Правителството одобри и резултатите от заседанието на Съвета на Европейския съюз по икономически и финансови въпроси (ЕКОФИН), което се проведе на 6 ноември в Брюксел, Белгия. Съветът проведе дискусия по предложението за директивата за данък върху приходите от някои цифрови услуги. На заседанието Европейската сметна палата представи своя годишен доклад за изпълнението на бюджета на Европейския съюз за финансовата 2017 г. Финансовите министри, участвали в ЕКОФИН, одобриха заключенията на Съвета за статистиката на ЕС. Заключенията за финансирането на борбата с изменението на климата също бяха одобрени, те ще послужат като мандат на ЕС за 24-тата конференция на страните по Рамковата конвенция на ООН по изменение на климата (СОР24), която ще се проведе през декември в Катовице, Полша.    „Гекон“ ООД ще търси и проучва метални полезни изкопаеми в площ „Злогош“, разположена на територията на общините Кюстендил, Трекляно и Земен, области Кюстендил и Перник. Разрешението за търсене и проучване се предоставя за три години. За този срок титулярят ще вложи минимум 6,4 млн. лв. в търсещо-проучвателните дейности.  В площ „Теди“, разположена в землището на с. Телиш, област Плевен, „Кварц 5“ ЕООД ще търси и проучва неметални полезни изкопаеми - индустриални минерали за срок от три години. За това време дружеството ще вложи минимум 44 хил. лв. в търсещо-проучвателните дейности.  „Еврострой В.Т. комерс“ ЕООД ще вложи минимум 28 800 лв. за проучване на строителни материали в площ „Сашево-2“, разположена в землището на с. Петко Каравелово, област Велико Търново. Разрешението за проучване се предоставя за срок от шест месеца.  За срок от една година „ДС Строй груп“ ЕООД ще проучва строителни материали в площ „Луковицата-3\", разположена в землището на с. Грохотно, област Смолян. Дружеството ще вложи минимум 25,5 хил. лв. в проучвателните дейности.  Също за срок от една година „Орбелус Консорциум“ ООД, гр. София, ще проучва строителни материали в площ „Ботушчето“, разположена в землището на гр. Добринище, област Благоевград. Разрешението за проучване се предоставя за 1 година, като за този срок титулярят ще вложи минимум 25 хил. лева в проучвателните дейности.  „Пътища М“ ЕООД ще проучва строителни материали в площ „Лютичето“, разположена в землището на с. Моравица, област Враца. Разрешението за проучване се предоставя за срок от една година. През този период „Пътища М“ ще вложи минимум 31 хил. лв. в проучвателните дейности.  Варненското дружество „ЗСК-Девня“ АД ще проучва строителни материали в площ „Петров дол“, разположена в землището на с. Петров дол, област Варна. Разрешението за проучване се предоставя за срок от една година. През този период „ЗСК-Девня“ АД ще вложи минимум 20 хил. лв. в проучвателните дейности.   В площ „Калината“, разположена в землището на с. Рогош, област Пловдив, „Вени – Трансстрой“ ЕООД ще проучва строителни материали за срок от дванадесет месеца. За това време дружеството ще вложи минимум 26 200 лв. в проучвателните дейности.  „Строител-Криводол“ ЕООД ще проучва строителни материали в площ „Въртешница”, разположена в землището на с. Лиляче, област Враца. За 1-годишния срок на проучването дружеството ще вложи минимум 43 хил. лв. в проучвателните дейности.  С друго правителствено решение „МИЛДЕТ ШИШКОВ – ЗСНМ“ ЕООД, с. Крибул, получи концесия за добив на скалнооблицовъчни материали - гнайси, от находище „Скрибин“, община Сатовча, област Благоевград. Концесионната площ е с размер 48.2 декара. За 35-годишния срока на действие на концесията се очакват постъпления от концесионни плащания в размер на 480 хил. лв. По закон приходите от тях постъпват в държавния бюджет и в бюджета на общината по местонахождение на концесионната площ - в случая Община Сатовча. За осигуряване на производствената си дейност кандидат - концесионерът предвижда да инвестира над 151 хил. лв.    Министерският съвет възложи на министъра на околната среда и водите да предприеме действия за изпълнение на предложенията на Главния прокурор на Република България за изменение и допълнение на концесионния договор от 21.12.2001 г. с „Юлен“ АД за предоставена концесия с предмет особено право на ползване върху част от територия, изключителна държавна собственост - част от територията на Национален парк „Пирин”, община Банско, „Ски зона с център Банско“.  С решението се възлага мандат на министъра на околната среда и водите да проведе преговори с концесионера „Юлен” АД за изменение и допълнение на концесионния договор при спазване на действащото законодателство, като се съобрази с предложенията на Главния прокурор на Република България.   След постигането на взаимно приемливо решение, министърът на околната среда и водите следва да внесе в Министерския съвет проект на решение за даване на съгласие за изменение и допълнение на концесионния договор в съответствие със Закона за концесиите.    Правителството одобри допълнителни разходи в размер на 5 000 000 лева по бюджета на Министерството на здравеопазването за 2018 г., с целево предназначение за държавни лечебни заведения за болнична помощ-търговски дружества, за закупуване на дълготрайни материални активи по „Политика в областта на диагностиката и лечението“, бюджетна програма „Осигуряване на медицинска помощ на специфични групи от населението“.  Проектът е в съответствие с действащото в страната законодателство в областта на медицинската помощ и с целите, набелязани от действащите стратегически документи в сектора, основните от които са Националната здравна стратегия 2020 и Концепция „Цели за здраве 2020“.  Очакваните резултати от приемането на постановлението са свързани с подобряване на функционирането на системата за оказване на болнична помощ в страната с фокус върху онкологичната болнична помощ. Ще се подобри достъпът и ефективността на диагностиката и определянето на терапията за лечение. Ще се повиши качеството на живот, на пациентите.    Правителството прие решение за одобряване на хуманитарна помощ за Афганистан в размер на 100 000 евро поради рекордната за последните години суша в страната.   Финансирането ще бъде осигурено от одобрените средства от бюджета на МВнР за 2018 г., предназначени за официална помощ за развитие и хуманитарна помощ.   Съгласно поетия ангажимент, още с присъединяването си към Европейския съюз, България е длъжна да се ангажира с предоставянето на безвъзмездна официална помощ за развитие. Тази помощ трябва да бъде 0.33% от брутния национален доход на България за отпусканите средства за официална помощ за развитие.   През 2017 г. и през първото тримесечие на 2018 г. страната ни предостави 200 000 евро хуманитарна помощ, като средствата бяха разпределени за изпълнение към Международната организация по миграцията, Детския фонд на ООН и Службата на ООН за координиране на хуманитарните дейности.    Правителството одобри допълнителни разходи/трансфери за 2018 г. за изплащане на стипендии по Програмата на мерките за закрила на деца с изявени дарби от държавни, общински и частни училища през 2018 г.  Средствата на обща стойност 57 645 лв. са предназначени за изплащане на стипендии на ученици от държавни спортни и общински училища за постигнати спортни успехи през третото тримесечие на годината. Сумата е в рамките на разчетените за тази дейност в централния бюджет средства за 2018 г.    Правителството одобри вътрешнокомпенсирани промени на утвърдените разходи по области на политики/ бюджетни програми по бюджета на Министерството на околната среда и водите за 2018 г.  Вътрешнокомпенсираната промяна между утвърдените разходи по области на политики и бюджетна програма „Администрация“ има за цел осигуряване финансирането на дейности свързани с управлението на отпадъците, подобряване качеството на атмосферния въздух, биоразнообразието, контролната и превантивна дейност.   Преразпределението на средствата е свързано основно с реализирани икономии по бюджетна програма „Администрация“, които средства се предлага да бъдат използвани за реализиране на задачи попадащи в обхвата на политика в областта на опазването и ползването на компонентите на околната среда.  Правителството одобри също така вътрешнокомпенсирани промени на утвърдените разходи по области на политики/бюджетни програми по бюджета на Министерството на труда и социалната политика за 2018 г. Изменението засяга разместване на утвърдените разходи между политиките и програмите, без това да променя общия размер на разходите по бюджета за 2018 г.  Вътрешното преразпределение ще доведе до преструктуриране на предварително разчетения финансов ресурс с цел обезпечаване на нормалното функциониране на основните структури към министъра на труда и социалната политика през 2018 г. и постигане на заложените основни стратегически и оперативни цели на министерството.    Министерският съвет прие Постановление за приемане на Правилник за прилагане на Закона за филмовата индустрия.  Целта на предлагания проект е да бъде осигурено прилагането на изискванията на европейското законодателство в областта на държавните помощи, съответно на изискванията на Регламент (ЕС) № 651/2014 на Комисията от 17 юни 2014 г. за обявяване на някои категории помощи за съвместими с вътрешния пазар в приложение на членове 107 и 108 от Договора (OB, L 187/1 от 26 юни 2014 г.), и на изискванията на Регламент (ЕС) № 1407/2013 на Комисията от 18 декември 2013 г. относно прилагането на членове 107 и 108 от Договора за функционирането на Европейския съюз към помощта de minimis (OB, L 352/1 от 24 декември 2013 г.).  Необходимо е да бъдат регулирани въпросите, свързани с процедурите по предоставяне на държавна помощ в областта на филмовата индустрия, дейностите на консултативно-експертните органи по чл. 8 от Закона за филмовата индустрия (като задължителни участници в тази процедура), както и други въпроси, свързани с процесите на производство, разпространение, фестивали и показ на филми.  Цели се да бъдат разписани условията и процедурите за прилагането на три схеми за помощ - две схеми за държавна помощ, прилагани на основание Регламент (ЕС) № 651/2014 и една смеха по Регламент (ЕС) № 1407/2013.    Правителството прие нов Устройствен правилник на Българския институт по метрология. С него ще се осигури съответствие между структурата на института и актуалните разпоредби на Закона за измерванията и нормативните актове по прилагането му. Ще има ясно разпределение на функциите по структурни звена в БИМ.   До момента разпределянето на ангажиментите, контролът и отговорностите за определени дейности се припокриваха от няколко административни звена в института. Преди новите промени, липсата на ясно разграничение и определяне на задълженията, координацията и контролът при осъществяването на основните функции се отразяваше тежко на работата на БИМ. В тази връзка новият правилник ще даде ясна регламентация и разпределение на функциите по структурни звена, с което се очаква работата на института да стане по-ефективна.    Правителството променя нормативни актове на Министерски съвет, с което се увеличава числеността на дирекция „Растениевъдство и биологично производство“ с 4 щатни бройки и дирекция „Морско дело и рибарство“ с 3 бройки в Министерството на земеделието, храните и горите.   Ще се увеличи също съставът на Изпълнителната агенция „Сертификационен одит на средствата от европейските земеделски фондове“ с две щатни бройки. В администрацията на агенцията, дирекция „Одитна дейност“ се разделя на две дирекции - „Одитни дейности по европейските земеделски фондове“ и „Одитни дейности по Европейски фонд за морско дело и рибарство“.  Необходимите 9 бройки се осигуряват чрез компенсирани вътрешни промени в системата на Министерството на земеделието, храните и горите, като се намалява числеността на персонала в други структури във ведомството.   По този начин ще се подобри осъществявания от министерството надзор върху производителите, преработвателите и търговците на биологични продукти и храни. Ще се осигури навременно изпълнение на Програмата за морско дело и рибарство 2014-2020 г. и администриране на дейностите по нея.  Правителството одобри изменение и допълнение в три нормативни акта - Наредбата за приобщаващото образование, Наредбата за държавните изисквания за придобиване на професионална квалификация „учител“ и Наредбата за финансирането на институциите в системата на предучилищното и училищното образование.  Промените в Наредбата за финансирането на институциите в системата на предучилищното и училищното образование са в два аспекта:  Първият е за подпомагане на храненето на децата в задължителното предучилищно образование и на учениците от I до IV клас в държавните и в общинските детски градини, училищата и центровете за специална образователна подкрепа. Предвижда се предоставяне възможност на обществените съвети към образователните институции, в чиито състави има и родители, да изразят мнението си при избора на вида закуска за децата и учениците. Решението за този избор ще се взема от педагогическите съвети в държавните и в общинските детски градини, училищата и центровете за специална образователна подкрепа.  Вторият е финансиране на дейностите по обща подкрепа за личностно развитие, свързани със занимания по интереси, организирани от държавните и общинските училища, чрез осигуряване на целеви средства от държавния бюджет. Заниманията по интереси ще се организират в съответствие с желанието на родителите на учениците и на самите ученици, съобразени със спецификата на заниманията и с възможностите на училището.  С промените ще се даде и възможност на първостепенните разпоредители с бюджет, финансиращи общинските училища, да се включат в организиране на изяви на общинско ниво и в подпомагането на дейности, като усъвършенстване на правилата за разпределение на средствата за работа с деца и ученици от уязвими групи, ще се конкретизират условията и редът за определяне на броя на паралелките и броя на учениците в тях.  С предложените промени в Наредбата за приобщаващото образование ще се преодолеят някои трудности, които възникват при прилагането й във връзка с воденето на определени документи, свързани с дейностите за обща и допълнителна подкрепа. Те са насочени и към въвеждане на регламенти, свързани със заниманията по интереси в училищата, както и с часовете за обучение чрез допълнителни модули за деца, които не владеят български език, увеличаване на часовете за допълнително обучение по български език и по други учебни предмети като част от общата подкрепа за личностно развитие в учебни дни и в неучебно време и увеличаване на часовете за дейности от общата подкрепа за целите на превенцията на насилието и преодоляването на проблемното поведение на учениците в неучебно време.  Допълненията в Наредбата за държавните изисквания за придобиване на професионална квалификация „учител“ предвиждат задължение на обучаващите се преди провеждане на текущата им педагогическа практика задължително да предоставят информация в електронен вид, свързана с населеното място, в което желаят да упражняват професията въз основа на придобитата професионална квалификация „учител“. Информацията от електронната платформа ще се използва за изготвяне на национална карта на педагогическите специалисти.  Постановлението е в синхрон с приоритетите, заложени в действащата национална стратегическа рамка на предучилищното и училищното образование, свързани с повишаване на обхвата на децата и учениците в предучилищното и училищното образование и с намаляване дела на отпадналите от училище и преждевременно напусналите училище. Създават се по-благоприятни условия за осъществяване на приобщаващото образование в системата на предучилищното и училищното образование.  Постановлението няма да доведе до пряко или косвено въздействие върху държавния бюджет, тъй като необходимите финансови ресурси ще се осигурят за сметка на предвидените средства по функция „Образование“ за съответната година.    Правителството прие промяна в списъка с пътни обекти, по които се изпълняват ремонтно-възстановителни дейности с вече отпуснати допълнителни разходи в размер до 150 млн. лв. по бюджета на Министерството на регионалното развитие и благоустройството за 2018 г.  Изменението се налага поради промяна в предварително определените прогнозни стойности при изготвянето на технологичните проекти и замяна на по-късно стартирали обекти с такива, които ще бъдат завършени до края на тази година.  Сред обектите, които се включват в списъка, са участъци от първокласните пътища Русе - Велико Търново и Севлиево - Велико Търново - Антоново, както и участъци от третокласната пътна мрежа, като например Микрево - Раздол - Клепало — граница с Република Македония.  Предложените нови обекти са пътни участъци с интензивен трафик, по които до момента са извършвани само локални ремонти на настилката. По този начин ще бъдат хомогенизирани пътните отсечки като ще има по-големи участъци с еднакво технико- експлоатационно състояние и така ще се осигури по-безопасно движение на превозните средства.    При предварително плащане на тол такса ще се издава маршрутна карта, която позволява на тежкотоварното превозно средство да премине еднократно разстояние в обхвата на платената пътна мрежа от начална до крайна точка, с допълнителни, предварително посочени междинни точки, които не могат да бъдат повече от четири. Това предвижда приетата от правителството Наредба за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние.  От 1 януари 2019 г. хартиените винетни стикери ще бъдат заменени с електронни, като цените няма да бъдат променяни. За леките автомобили се въвежда и уикенд винетка, която ще важи от 12.00 часа в петък до 23.59 часа в неделя на същата седмица. До 16 август винетка ще трябва да имат и водачите на тежкотоварни автомобили, а след тази дата те ще плащат тол такса.  Маршрутна карта могат да използват водачите на автомобили с тегло над 3,5 т, които не разполагат с бордово устройство или такова за спътниково позициониране, с което да се проследи изминатото разстояние, и не са сключили договори с доставчик на услуга за електронно събиране на такси за изминато разстояние или с доставчик на декларирани данни. Маршрутна карта може да бъде купена не по-рано от 7 календарни дни преди датата на пътуването, като е валидна за срок от 24 часа от декларираната начална дата и час на пътуването. Тя ще може да се купи по електронен път, чрез картово разплащане на терминали за самотаксуване или в пунктовете за продажба.  Размерът на тол таксата ще се определя въз основа на заявените начални, междинни и крайни точки на пътуване. Така ще се позволява и преминаването по платените републикански пътища при временна невъзможност да се ползва вече монтирано бордово устройство. Системата ще изчислява автоматично дължимата такса за изминат участък, която ще се плаща предварително, според данните за превозното средство, маршрута и планираната дата на пътуване.  Тол таксата за автомобили с тегло над 3,5 т ще се начислява в зависимост от действително изминатото разстояние, което ще се определя с точност до 100 метра. В случай, че е установено, че дадено пътно превозно средство се е намирало последователно в две отделни точки на платената пътна мрежа, се приема, че е изминало разстоянието между тях, преминавайки по най-краткия маршрут. Нивата на тол таксите ще се променят според екологичните категории на моторните превозни средства.  Предвижда се възможност при промяна на регистрационния номер на лек автомобил тя да бъде заявена в централното или в областните управления на Агенция „Пътна инфраструктура“, или по електронен път до 3 работни дни. В срок до 2 работни дни от получаване на заявлението новият регистрационен номер се отразява в електронната система за издадените електронни винетки след справка в Националния регистър на пътните превозни средства.  Отговорността при неправилно декларирани данни относно регистрационния номер на пътното превозно средство, категорията му или периода на валидност на винетната такса, е съответно на собственика или ползвателя, като в случай на неправилно декларирани данни, се счита че за пътното превозно средство не е заплатена дължимата винетна такса.  В наредбата са определени правомощията на Агенция „Пътна инфраструктура“ като лице, събиращо пътните такси, изискванията за регистрация към доставчиците на Европейска услуга за електронно събиране на такса за изминато разстояние, както и тези за регистрация към националните доставчици на услуги за електронно събиране на тол такси и доставчиците на декларирани данни.    Правителството одобри изменения и допълнения в Наредбата за условията и реда за съставяне на списък на медицинските изделия по чл. 30а от Закона за медицинските изделия и за определяне на стойността, до която те се заплащат.  С промените се въвеждат критерии и механизми, регулиращи пазара, ценообразуването, както и реимбурсирането на медицинските изделия. Това предложение е свързано със стремежа на НЗОК да осигури достъп на повече здравноосигурени лица до необходимите им медицински изделия, съобразени със здравословното им състояние. Цели се също преодоляване на съществуващата трайна тенденция за увеличаване на разходите на НЗОК за медицински изделия.  С измененията се дава възможност НЗОК да обезпечава, мониторира и контролира доставянето на медицински изделия и поддържането на съответни наличности от тях, посредством договорите, които ще сключва с производители/търговци на едро. Също така ще се осигурят по-висококачествени медицински изделия за здравноосигурените лица посредством въвеждане на изискване в наредбата медицинските изделия да се заплащат от обществен фонд в поне три от страните - членки на Европейския съюз, при същите индикации или заболявания, или да са заплащани от НЗОК през последните 10 години.  НЗОК ще има възможност да сключва договори с участниците, заявили съответни групи медицински изделия, прилагани в условията на болничната медицинска помощ, заплащани на производители или търговци на едро, представили най-разходоефективни за бюджета на НЗОК предложения, включващи определените от Националната здравноосигурителна каса съответни условия за доставка на медицинските изделия, отчитането им, заплащането, представяне на банкова гаранция и други. Това предложение отново е свързано със спазване на бюджетната дисциплина, стриктно придържане към нормите на Закона за публичните финанси, както и със стремежа на НЗОК да осигури достъп на повече здравноосигурени лица до необходимите им, съобразно здравословното им състояние медицински изделия.    Министерският съвет одобри проект на Споразумение между правителството на Република България и Организацията за икономическо сътрудничество и развитие (ОИСР) за извършване на преглед за присъединяване на страната ни към кодексите на Организацията за либерализация на движението на капитали и на текущите невидими операции. Също така правителството упълномощи министъра на финансите да подпише Споразумението при условие за последваща ратификация.  Предвижда се ОИСР да извърши техническа помощ, преглед и оценка за присъединяването. Прегледът се очаква да протече в период от 12 до 18 месеца след влизане в сила на Споразумението, като той ще бъде проведен от служителите на Секретариата на ОИСР, с подкрепата на екип от политически анализатори и експерти в областта на международните инвестиции и капиталовите потоци. Дейностите, на стойност 230 000 евро, които ОИСР ще извърши, ще се финансират чрез средства, осигурени по бюджета на Министерството на финансите за 2018 г.  Правителството вече ясно е декларирало намеренията си за засилено сътрудничество с ОИСР, като с РМС № 789 от 2017 г. е създаден постоянно действащ Междуведомствен координационен механизъм по кандидатурата на България за членство в Организацията.  Присъединяването към кодексите за либерализация на движението на капитали и на текущите невидими операции е неотменна част от пътя към пълноправно членство на страната в ОИСР. Държавата, която желае да се присъедини към кодексите на ОИСР, подлежи на преглед и оценка по същество в светлината на специфичните обстоятелства в страната, включително и нивото на икономическото и финансовото развитие.    Правителството одобри проекта на Закон за социалните услуги, с който се урежда предоставянето, ползването, планирането, финансирането, качеството, контрола и мониторинга на социалните услуги в България. Основните цели на законопроекта са гарантиране на достъпа до услуги, на тяхното качество и ефективност и на правото на живот в домашна среда и в общността, както и насърчаване на интегрирания подход и публично-частното партньорство.  За първи път се създава възможност за ползване на общодостъпни услуги от всички лица, а не само от уязвимите групи. Предвижда се облекчаване на достъпа на хората до социални услуги не само чрез подкрепата за информиран избор на услуга, правото на избор на доставчик и премахването на някои формални изисквания, но и със създаването на национална карта на социалните услуги, която да включва всички социални услуги, които се осигуряват чрез държавно финансиране. Ще бъдат въведени и обективни критерии за анализ на потребностите от услуги. Услугите, финансирани от Държавния бюджет, ще бъдат класифицирани в три основни групи - услуги на общинско ниво, които задоволяват потребностите на населението от общината; услуги на областно ниво, които задоволяват потребностите на лица от цялата област; услуги на областно ниво, които задоволяват потребностите на лица от цялата страна.  В законопроекта сериозно внимание се отделя на качеството на социалните услуги, като се предвиждат стандарти за организация и управление, за квалификация и професионално развитие на служителите и стандарти за ефективността на услугата с оглед постигнатите резултати за лицата, които я ползват, в отговор на потребностите им. Предвижда се лицензиране за всички частни доставчици на социални услуги. Заложено е да се създаде нова Агенция за качеството на социалните услуги към министъра на труда и социалната политика, която ще извършва лицензирането на доставчиците на услуги, ще контролира спазването на закона и стандартите за качество. Новата структура ще проверява за начина, по който общините и частните доставчици разходват средствата от държавния бюджет, ще проверява за спазване на правата на потребителите на социални услуги и ще извършва мониторинг на ефективността на национално ниво. Агенцията ще бъде създадена в рамките на щатната численост в системата на Министерството на труда и социалната политика, която включва и второстепенните разпоредители с бюджет.  Другият важен акцент в законопроекта е регламентацията на интегрирания подход и интегрираните междусекторни услуги, като се прави разграничение между интегрирано предоставяне на подкрепа и интегрирани услуги. В първия случай в основата са координационните механизми и взаимодействието, а при интегрираните услуги водеща е нуждата от обща организация и управление на услугата.  Акцент в законопроекта се поставя и върху професионалистите в сектора. За тях се предвиждат въвеждащи и надграждащи обучения, супервизия и стимули за професионално развитие. Ще се създаде етичен кодекс за служителите, които предоставят социални услуги и стандарти за работно натоварване.  Облекчава се режимът за създаване на услуги, които се финансират от държавния бюджет, като те ще се създават с решение на общинския съвет след предварително одобрение от Агенцията за социално подпомагане. Регламентират се и възможности за сключване па споразумения между общини за предоставяне на услуги за лица от няколко общини и за лица от цялата област. Създават се и правни възможности за публично-частно партньорство при предоставяне на социални услуги.    Министерският съвет реши Република България да се въздържи от присъединяване към Глобалния пакт за безопасна, регулирана и редовна миграция. Страната ни няма да участва със свои официални представители в Междуправителствената конференция за приемане на Пакта, която ще се проведе в Маракеш, Мароко, на 10 и 11 декември. Правителството също така взе решение при последващо гласуване на резолюция в Общото събрание на ООН за утвърждаване на вече приетия пакт Постоянният представител на Република България в ООН да гласува с „въздържал се“.  Темата за по-ефективното управление на миграционните процеси е от основно значение за Република България. На този етап българското правителство смята, че решението за неприсъединяване към Глобалния пакт за безопасна, регулирана и редовна миграция защитава в най-пълна степен интересите на страната и нейните граждани.  Република България ще продължи да изпълнява вече съществуващите и поети международноправни задължения в областта на правата на човека, както и да упражнява засилен контрол на националните граници.  ", "date": "2018.12.05", "title": "Вицепремиерът Марияна Николова ще председателства тристраннния съвет"}
{"url": "http://epicenter.bg/article/VMRO-prizovava-deputatite-da-se-obedinyat-sreshtu-paketa--Mobilnost--v-zashtita-na-balgarskiya-interes/169984/2/0", "text": "Народните представители от ВМРО отправят призив към всички партии в парламента да изразят обща позиция, а Народното събрание да излезе с декларация по предлагания пакет „Мобилност“, известен и като закона „Макрон“.   Предложенията по пакета „Мобилност“ ще ощетят българското семейство. У нас автомобилният транспорт осигурява около 17% от БВП на България и дава прехрана на поне 150 хиляди български семейства. Виждаме как Франция и Германия налагат силово своите интереси и желаят да откраднат тези шофьори и да фалират българските фирми, са част от аргументите на патриотичната формация.   Съобщените решения на Съвета по преговорите за пакет „Мобилност“ са в противоречие с българския интерес. Свидетели сме на драстичен и нагъл опит за унищожаване и кражба на българския бизнес чрез законодателството на Европейския съюз, извършван от правителствата на Франция и Германия. Драстично се нарушават правилата на свободната конкуренция и свободния пазар, заявяват Патриотите от ВМРО.   Българското правителство трябва остро да се противопостави на приемането на това законодателство. Включително като използва възможността да наложи вето на важно за Германия или Франция решение, каквото и да е то.   Заместник-председателят на ВМРО и депутат в 44-ото НС Искрен Веселинов коментира в профила си във „Фейсбук“, че пакетът „Мобилност“ трябва да бъде отхвърлен, защото е вреден. Планът „Макрон“ за мобилността спечели своята първа битка в институциите на ЕС. Той показа едно истински грозно лице на Съюза. Лице, което затвърждава прозвището на създателя си - „президент на богатите“. В случая на богатите нации. Последиците за България ще бъдат негативни - поминъкът на 150 000 семейства и 17% от БВП са застрашени.   Застрашен е, обаче, и европейският проект като цяло - рухва митът за общи ценности и изплува политика на нов тип империализъм - демографското ограбване на бедните от богатите нации. Потъпква се уж фундаменталният принцип на свободния пазар, за да се разбие един бизнес, а заетите в него волю-неволю да поемат на Запад, изоставяйки бащините огнища, коментира Веселинов.   Той е категоричен, че битката е загубена, но не и войната. Народното събрание трябва да излезе с декларация, за да покажем, че ЕС е обединение на равноправни нации, а не колониален проект. Иначе просто няма бъдеще, заяви още Веселинов.   От своя страна българският евродепутат Ангел Джамбазки декларира, че ВМРО подкрепя и ще помогне при организирането на всеки един справедлив протест пред ЕП и ЕК. Той настоява българското правителство да излезе с ясна и недвусмислена позиция по темата.   Припомняме, че евродепутатът Ангел Джамбазки пое като кауза борбата за българските превозвачи и синдикати. Той напомни от колко дълго време обяснява за този проблем и позицията му винаги е била, че страната ни трябва да се държи по друг начин, а именно да отстоява българския интерес в Европа.", "date": "2018.12.05", "title": "ВМРО призовава депутатите да се обединят срещу пакета „Мобилност“ в защита на българския интерес"}
{"url": "http://epicenter.bg/article/Vyatar-razseyva-opasno-mrasniya-vazduh-dnes/169943/2/0", "text": "Днес се очаква атмосферата да се раздвижи и да разбута мъглите, а с тях и мръсния въздух, който ни тормози дни наред. От запад на изток ще започнат валежи, които ще продължат през деня. Сняг се очаква по планините, в Предбалкана и на Североизток, съобщава Нова телевия. Температурите сутринта ще са между минус 4 до 1. В хода на деня времето се очертава меко с температури между 3 градуса на север до 8-9 на юг. В Северозапада студът създава условия за поледици. В областите на тази част на страната е в сила предупреждение за опасно време. Валежите ще спрат още тази вечер. Четвъртък, петък и събота ще е сухо с разкъсана облачност. Нова порция дъжд и сняг - чак от неделя нататък. Температурите постепенно ще се повишават с тенденция уикенда да достигнат стойности около 8-10 градуса. И тази сутрин въздухът над по-големите градове е замърсен с фини прахови частици в пъти над среднодневните норми. Най-тежко се диша в района на София, където станцията в Хиподрума измери рано тази сутрин стойности 3 пъти над допустимите.    ", "date": "2018.12.05", "title": "Вятър разсейва опасно мръсния въздух днес"}
{"url": "http://epicenter.bg/article/Kabinetat-predlaga-na-prezidenta-da-udostoi-pevetsa-Mihail-Belchev-s-orden--Stara-planina-/169944/2/0", "text": "Проекти на постановления за одобряване на допълнителни разходи по бюджетите на редица министерства ще одобри кабинета на редовното си заседание в сряда, предава репортер на БГНЕС.   По предложение на финансовия министър, правителството ще одобри проект на постановление за извършване на промени на утвърдените със Закона за държавния бюджет за 2018 г. максимални размери на ангажиментите за разходи, които могат да бъдат поети през 2018 г. Вътрешният министър е внесъл два проекта – единия за одобряване на вътрешнокомпенсирани промени на утвърдените разходи по области на политики/бюджетни програми по бюджета на МВР за 2018 г., а втория – за одобряване на допълнителни разходи по бюджета на МВР за 2018 г. за финансирането на проекти, свързани с изпълнението на неотложни мерки за 2018 г. за присъединяването на Република България към Шенгенското пространство. По бюджета на МРРБ също ще има одобряване на вътрешнокомпенсирани промени на утвърдените разходи за тази година.   Земеделският министър е внесъл проект на постановление за одобряване на допълнителни разходи за 2018 г. по бюджета на ДФ „Земеделие“ за възстановяване на средства по изпълнението на мерките, свързани с националните доплащания и държавните помощи. С няколко решения кабинетът ще се разпореди с различни имоти.   С друго решение кабинетът предлага на президента да удостои певеца Михаил Белчев с орден „Стара планина” първа степен. В началото на ноември тази година големият музикант и поет празнува 50 години на сцена с мащабен концерт на сцената на НДК.  ", "date": "2018.12.05", "title": "Кабинетът предлага на президента да удостои певеца Михаил Белчев с орден „Стара планина”"}
{"url": "http://epicenter.bg/article/Valeri-Simeonov-razkri-kakvo-sa-vzeli-kradtsite-ot-kashtata-na-bashta-mu---vino-i-tel-za-lozeto/169946/2/0", "text": "Бившият вицепремиер Валери Симеонов коментира в ефира на БТВ обира в къщата на баща му в село Бутан. Той снощи е присъствал на церемонията по запалването на коледната елха в селото. Той призна, че не посещава често къщата, но тя е добре я охранявана. По думите му камерите са заснели един от грабителите. Мъжът е с дълго криминално досие. „Разбито е стопанско помещение до къщата и са откраднали вино и тел за лозето. На втория ден са задържани. Еиният опитва да реже кабела на камерата и лицето му е заснето“, уточни Симеонов. Той добави, че това е селото на баща му. „Не можем да игнорираме случаите на криминални индивиди. Хората с основания отправят упреци. Мястото на такива хора е в затвора, а не на свобода. Аз съм привърженик за по-строгото прилагане на законите. Когато това не се прави страдат невинни хора“, подчерта той.   Кръстю Кръстев, началник на РУП-Козлодуй, заяви, че селото е спокойно. „Вършим си работата. Все още нямаме извършител, но скоро ще имаме. Това са безработни младежи от ромски произход. Един е влязъл в имота. Хората са безработни, без поминък“. 24 са обирите в селото за година.    ", "date": "2018.12.05", "title": "Валери Симеонов разкри какво са взели крадците от къщата на баща му - вино и тел за лозето"}
{"url": "http://epicenter.bg/article/Spornite-kolcheta-po--Grafa--Poiskani-ot-KAT/169947/2/0", "text": "Новите ограничители около трамвайното трасе на столичната улица „Граф Игнатиев” са по изискване на Пътната полиция, а избраната форма е с цел да са щадящи за погледа и да не се използват за сядане. Това обясни проектантът на спорното решение арх. Радомира Методиева в ефира на БТВ.   В социалните мрежи ограничителите бяха взети на подбив заради формата им, която без много фантазия поражда асоциации с надгробни паметници, мемориални плочи, перки на акули и т.н. „Асоциации може да се правят всякакви, всичко прилича на нещо в нашите измерения”, беше лаконичният отговор на арх. Методиева. Тя обясни, че конкурсният проект не е включвал подобни колчета, но „по нашия закон понятието „Споделено пространство” не е дефинирано и законово прието” и така от КАТ са поискали поставянето на ограничителите.   Защо точно тази необичайна форма? Методиева посочи, че на „Солунска” било експериментирано с кубчета, но веднага те били припознати „като места, удобни за сядане” и затова била предложена скосена форма, която да не позволява подобна злоупотреба с общинско имущество. На въпрос няма ли риск човек да се спъне в ниската гранитна призма и да се окаже именно върху релсите, тя заяви: „Това, което сме поставили, е възможно най-щадящото за погледа. Човек може да се спъне във всяко нещо, стремили сме се да има визуално единство в материалите. Цветно нещо няма как да е гранит”.    ", "date": "2018.12.05", "title": "Спорните колчета по „Графа” били поискани от КАТ"}
{"url": "http://epicenter.bg/article/GERB-i-BSP-v-spor-za-ostavkata-na-Krusev-i-remonta-na--quot-Graf-Ignatiev-quot-/169948/2/0", "text": "За мен оставката е достойно поведение, оттук нататък предстои компетентните органи да преценят дали има нарушения при обществените поръчки. Тук става въпрос за много сериозна отговорност спрямо доверието на софиянци. Това каза в сутрешния блок на Нова телевизия общинският съветник от ГЕРБ в Столичния общинския съвет Малина Едрева по повод вчерашната оставка на заместник-кмета по транспорта в Столичната община Евгени Крусев. Той е призован от прокуратурата като обвиняем във връзка с проверката, която се прави за ремонта на ул. \"Граф Игнатиев\". Ремонтът на централната градска част продължава. Решенията за него са вземани от редица експерти, заяви Едрева.   Тази оставка е малко закъсняла, каза общинският съветник от БСП в Столичния общински съвет Калоян Паргов. Изненадан съм от думите за отговорността на Крусев, тъй като този млад човек няма ресурса да поеме такава отговорност. Големият проблем не са само ремонтите, а най-вече контролът и качеството. Софиянци очевидно са бесни. Графът е голямо петно върху столичната инфраструктура. А кметът на София няма как да се крие зад зам.-кмет, защото тя назначава зам.-кметовете и трябва да ги контролира, подчерта Паргов. Това са политически мантри. Всеки зам.-кмет носи своите отговорности. Това е много мащабен проект, който се извършва за първи път в сърцето на града ни, посочи Едрева. По думите ѝ ограничителите на ул. \"Граф Игнатиев\", които предизвикаха бурна реакция в социалните мрежи, са използвани в Мадрид. По-важно е дали са функционални, каза общинският съветник от ГЕРБ. Очевидно, че тук има един голям урок – хората искат да бъдат питани за детайлите, особено когато имаме един голям проект в центъра на града, който се ползва от всички. Чувството за диалог е загубено, заяви Калоян Паргов.    ", "date": "2018.12.05", "title": "ГЕРБ и БСП в спор за оставката на Крусев и ремонта на \"Граф Игнатиев\""}
{"url": "http://epicenter.bg/article/Eksperti--Razhodite-za-balgarskite-prevozvachi-shte-sa-poveche-sled-evropeyskata-reforma/169949/2/0", "text": "Това, което се случи в Брюксел през изминалата вечер, не удовлетворява българската страна, но има и успехи. Най-сериозният успех, който можем да отчетем е, че няма да се прибира превозното средство на всеки 4 седмици. Това заяви председателят на Съюза на превозвачите в България Йордан Арабаджиев в ефира на БТВ.   Общата позиция на транспортните министри в Брюксел предвижда водачите на камиони да нямат право да спят в шофьорските кабини на територията на целия Европейски съюз. Те ще трябва да правят и почивка минимум от пет дни между три серии превози в друга държава за седмица. И въпреки че облекчението на регламента за 4-те седмици се счита за успех за България, той все пак е предпоставка за генериране на загуби. Това на практика ще задължи българските водачи да оставят камионите си на платен паркинг и да пътуват от Централна Европа към България, което предполага разход не само на време, но и на пари.   „Икономическа логика няма никаква. Търсят се някакви социални мотиви за това решение, но всъщност няма нищо социално в това един шофьор да пътува хиляди километри да се върне в България, да почива тук 45 часа, след което отново да се върне в Западна Европа”, посочи Мадлен Кавръкова, която е правен съветник към Съюза на превозвачите в България. „Ако един превозвач с пет камиона оперира в ЕС, на всеки 4 седмици водачите му трябва да се прибират в България. Той ще трябва да организира първо камионът да бъде близо до летище, да бъде по възможност празен, а това не винаги е възможно. Оттам нататък този камион като е на паркинг, той генерира разход от 50-100 евро на ден, трябва шофьорът да се придвижи от паркинга до летище, после да пристигне до София. Ако е от Варна, от София трябва да стигне до Варна и чак тогава да започне да почива 45 часа. 4-5 дни този камион ще бъде извън пазара и ние точно в това виждаме дискриминацията”, добави Йордан Арабаджиев. Според експертите българските превозвачи не са желани в Западна Европа, тъй като са конкурентноспособни, работят добре, на добри цени и имат нов автопарк. Недоволни от договореното в Брюксел останаха и други страни в Европа, сред които Унгария, Полша, Литва, Латвия, Ирландия и Малта.", "date": "2018.12.05", "title": "Експерти: Разходите за българските превозвачи ще са повече след европейската реформа"}
{"url": "http://epicenter.bg/article/Parlamentat-otryaza-Valeri-Simeonov-v-bitkata-sreshtu-kvotite-za-hora-s-uvrezhdaniya-/169990/2/0", "text": "Само НФСБ и един от \"БСП за България\"застанаха зад работодателите и тяхното нежелание парламентът да приема задължителна квота за приемане на работа на хора с увреждания. Парламентът отхвърли предложението на Валери Симеонов този текст от Закона за хората с увреждания да отпадне на второ четене, 58 депутати не се съгласиха с него, а други 36 не го подкрепиха и се въздържаха, предаде Канал 3.  Така опозиция и управляващи приеха фирмите да наемат поне един служител с увреждане, ако имат персонал от 50 до 99 души, а над 100 - да са длъжни да запълнят квота от 2%. Първоначалният вариант преди второто гласуване предвиждане по-малките фирми да бъдат задължени да назначават дори по двама души с увреждания. Преди гласуването лидерът на НФСБ иронизира инициаторите на текста, че работодателите са изкарани \"злодеи, които имат привилегията да се наричат предприемачески функционери\".  \"Не мога да приема, че през механизма на санкциите, на задължителни квоти, ние трябва да налагаме по този начин на бизнеса принуда. Ние за пореден път подхождаме като мащеха към българския бизнес\", жалва се Симеонов в качеството си и на депутат, и на бизнесмен. Той се оплака, че бизнесът е трябвало да бъде насърчен по друг начин, чрез стимули, като намаляване на данъци, например.  \"Ние нищо не правим, освен да демонстрираме от една страна лицемерна загриженост, но да не постигаме нищо\", разкритикува бившият вицепремиер, който подаде оставка заради протестите, предизвикина от обидните му реплики по адрес на майките на деца с увреждания. Според Симеонов текстът за задължителните квоти ще стимулира фалшивите телкови решения, \"което пак ще бъде една форма на двуличие\".  \"Говорите за стимули - в сегашното законодателство съществуват достатъчно и това доведе дотам, че в бюрата по труда се приемат само със стимули, осигуровки и заплати за определено време. , Нищо друго не може да накара един работодател да наеме хора с увреждания\", опонира соцдепутатът Георги Гьоков. Оказа се обаче, че предложението не е от името на Обединени патриоти, а само на депутатите от НФСБ. Това уточнение направи Павел Шопов от \"Атака\", който заяви, че е ясно защо бизнесът не иска квотите - създават му неудобство.  \"Бизнесът се опитва да не поеме това задължение. Чувства се, че той не е част от този обществен механизъм. Бизнесът трябва да поеме част от своя ангажимент в обществото\", опонира на Симеонов Павел Шопов.  Лидерът на НФСБ обаче получи подкрепа от опозицията, и то от левицата.  \"Това е неработещ текст. Валери Симеонов е абсолютно прав. Сложени сме до стената. В пълен ступор, в пълен гипс изпаднахме покрай протестите\", даде му рамо соцдепутатът Петър Кънев, също от позицията на предприемач, както напомни председателстващата заседанието Нигяр Джафер. Кънев посочи, че му е ясно, че предложението няма да мине и ще се въведат квоти, за да се успокои протестът. Но попита къде ще отидат парите от предвидените в закона глоби от 30% от минималната работна заплата, ако фирмата не спази квотата.  Не знаем къде отиват, за какво ще се ползват, в общия кюп ли отиват, но приемаме поредното неработещо предложение, разкритикува Кънев.  Обществото, като цяло, трябва да преодолее онези предразсъдъци, насложени през годините, опонира шефът на социалната комисия д-р Хасан Адемов. Той изтъкна, че отношението към хората с увреждания е и белег за зрелостта на едно общество. \"Тези хора са достойни, те искат да се освободят от зависимостта на социалната система\", защити квотите за хора с увреждания депутатът от ДПС.  ", "date": "2018.12.05", "title": "Парламентът отряза Валери Симеонов в битката срещу квотите за хора с увреждания "}
{"url": "http://epicenter.bg/article/Otnovo-prognoza-za-zamarsyavane-na-vazduha-v-Sofiya-v-petak/170003/2/0", "text": "Отново прогноза за замърсяване на въздуха в София в петък. Според сайта на Столична община,   ще има в района на \"Дружба\" и \"Надежда\", а в \"Павлово\" и \"Хиподрума\" повече от два пъти. Междувременно, група протестиращи се събраха пред Столичната община, за да протестират срещу мръсния въздух. Те поискаха и по-гъвкави условия, за да бъде пуснато зеленото билетче. Някои от протестиращите поискаха и изцяло безплатен градски транспорт. Председателят на Столичния общински съвет – Елен Герджиков обеща, че    След два дни на две станции в София са измери над 200 микрограма прахови частици при новма 50. Според прогнозата, налична на сайта на Столична община, в петък има опасност от умерено и средно замърсяване – до 150 микрограма. Какво трябва да стане, за да бъде пуснат отново зеленият билет, обясни Лорита Радева, председател на екокомисията.   \"Ако тогава на 4 станции в един ден имаме замърсяване на над 200 микрограма - на следващия ден въвеждаме зелен билет отново\", поясни Радева. Именно тези механизми станаха повод за протест пред общината – протестиращите се събраха да искат по-малко условия за зеления билет, по-чист въздух безплатно пътуване.   \"Градският транспорт е заплатен чрез нашите данъци. Всеки ден ни тероризират да плащаме отново билетчета, според нас билетите са кражба\", сподели един от протестиращите.   Председателят на Столичния общински съвет – Елен Герджиков каза, че механизма за зеления билет ще бъде обсъден.   \"Част от исканията са абсолютно смислени и логични. Механизмът не е свещена крава, той може да бъде променен и ние сме готови да обсъдим всяко конкретно предложение по механизма. Стига то да е разумно и да е изпълнимо\", подчерта Герджиков.   За вчерашния ден са продадени почти", "date": "2018.12.05", "title": "Отново прогноза за замърсяване на въздуха в София в петък"}
{"url": "http://epicenter.bg/article/-quot-Shanel-quot--se-otkazva-ot-ekzotichnite-kozhi/169957/10/84", "text": "Модна къща \"Шанел\" се отказва от крокодилската и змийска кожа, съобщи АФП, цитирана от Дир.бг     Луксозната марка рядко използва кожа от крокодили, гущери, змии, а и пухкави кожи, но въпреки това реши да забрани употребата им.   Забраната се е наложила, защото става все по-трудно да бъдат доставяни кожи, които отговарят на стандартите за етика и качество на модната къща, пише в комюникето на \"Шанел\". Изборът е на модната къща, не е наложен от клиентите.   \"Това решение ни предизвиква да измислим ново поколение суперлуксозни продукти\", които разчитат на творчеството, на уменията и майсторството ни, от това, на което е способно ателието ни, заяви \"Шанел\".   Забраната е само за екзотичните кожи, но художественият директор на модната къща Карл Лагерфелд каза, че в колекциите кожите с косъм се използват толкова рядко, че той вече не си спомня кога за последния път е създавал такъв модел.   От кожите с косъм вече се отказаха модните къщи \"Версаче\", \"Гучи\", \"Армани\", \"Майкъл Корс\", \"Дона Каран\".", "date": "2018.12.05", "title": "\"Шанел\" се отказва от екзотичните кожи"}
{"url": "http://epicenter.bg/article/Kevin-Hart-shte-e-vodesht-na-tseremoniyata-po-vrachvane-na-nagradite--quot-Oskar-quot-/169963/10/100", "text": "Американският комедиен актьор Кевин Харт, известен с филми като \"Джуманджи: Добре дошли в джунглата\", ще е водещ на церемонията по връчване на наградите \"Оскар\" за 2019 година, съобщи самият Харт в Инстаграм, предадоха Асошиейтед прес и ТАСС, цитирани от Дарик.   Церемонията ще бъде излъчена по Ей Би Си на 24 февруари. \"Изключително се радвам да кажа, че най-после дойде и моят ред да водя връчването на \"Оскарите\". Да се присъединя към легендарния списък от водещи на тази сцена е нещо невероятно\", написа Харт броени часове, след като сп. \"Холивуд рипортър\" пусна статия, в която нарича длъжността водещ на \"Оскарите\" като \"най-малко желаната работа в Холивуд\".   Американската академия за киноизкуство, която връчва наградите, потвърди в Туитър това решение и заяви, че много се радва на реакцията на 39-годишния актьор. Обикновено името на водещия на церемонията се обявява от самата академия.", "date": "2018.12.05", "title": "Кевин Харт ще е водещ на церемонията по връчване на наградите \"Оскар\""}
{"url": "http://epicenter.bg/article/Ofitsialno--Uilyam-i-Keyt--Megan-i-Hari-shte-posreshtnat-Rozhdestvo-zaedno-s-kralitsata/169964/10/99", "text": "Херцозите на Кеймбридж – принц Уилям и Кейт Мидълтън, противно на очакванията, ще прекарат Коледа в двореца Сандрингам, графство Норфолк. Там кралската двойка ще се радва на компанията на кралица Елизабет II и на щастливите бъдещи родители – принц Хари и Меган, херцогиня на Съсекс, пише „Дейли мейл“.   Новината за местонахождението на кралската двойка идва ден, след като медиите разпространиха информация, че Кейт и Уилям ще посрещнат Рождество Христово със семейството на Катрин. Фактът, че двамата внуци на Нейно величество ще бъдат заедно до своята височайша баба по време на традиционните тържества на кралското семейство се възприема от медийните коментатори като знак на солидарност и разбирателство между двете двойки.   Новината за посрещането на един от най-големите християнски празници от херцозите на Кейбридж и херцозите на Съсекс на едно и също място идва и броени седмици, след като в медийното пространство плъзна слуха, че между двете двойки има напрежение. Въпреки че не е тайна, че Кейт и Меган не се радват на близко приятелство, някои доклади твърдят, че двойката е имала значително отпадане, което е засегнало близките отношения на съпрузите им.   Спекулацията бе предизвикана месец, след като 34-годишният Хари и 37-годишната Меган напуснали двореца Кенсингтън, разположен в центъра на Лондон, който двойката обитавала съвместно с Уилям и Кейт. Впоследствие се оказа, че причината за това не е раздор в отношенията между братята, както някои предположиха, а решението на бъдещите родители да предоставят на бебето и майката на Меган, която ще помага при отглеждането на внучето си, по-голямо пространство. Наследникът на Меган и Хари се очаква да се появи на бял свят през пролетта.   Освен слуховете за неразбирателство между двете кралски семейства, бе разпространена и новината за наличието на недоволство от страна на кралския персонал в двореца Кесингстън, предизвикано от отношението на Меган Маркъл към служителите в него. Вчера „Съндей мирър“ съобщи, че личната асистентка на Меган Мелиса Тубати е подала оставка, шест месеца след като е подписала договор за работа при нея. Повод за решението бил тежкият график и многобройните задачи, с които Меган я товарела, както и липсата на разбиране и отношение от страна на херцогинята на Съсекс към нея и останалите служители. Източник: woman.bg", "date": "2018.12.05", "title": "Официално: Уилям и Кейт, Меган и Хари ще посрещнат Рождество заедно с кралицата"}
{"url": "http://epicenter.bg/article/Melaniya-Tramp--Nina-Dobrev--Mila-Kunis-sa-sred-nay-uspelite-krasavitsi-sas-slavyanski-koreni-v-sveta/169967/10/100", "text": "Те са красиви, успели и известни в цял свят. Тези дами имат шеметна кариера в различни поприща, но това, което ги свързва, е, че всички те са със славянски корени. Сред тях има модели, актриси, а дори и една първа дама.  е родена в словенския град Севница. Красивата съпруга на американския президент Доналд Тръмп е първата американка от чужд произход, станала първа дама на САЩ от близо два века насам.   - Николина Константинова Добрева или   е родена през 1989 година в София, но живее в Канада почти цял живот, тъй като цялото ѝ семейство емигрира, когато тя е едва 2-годишна. Започва кариерата си като модел и участва в редица реклами. Световно известна става с ролята на Елена в хитовия сериал „Дневниците на вампира“.   - Всички я познаваме като   – една от най-красивите жени в Холивуд. Актрисата е родена на 14 август 1983 година в Чернивци, Украйна, като Милена Марковна Кунис. Мила и семейството ѝ се местят от Украйна в Лос Анджелис, когато бъдещата холивудска звезда е само на седем години.   -   е родена в Украйна. От модел и момиче на Бонд в \"Спектър на утехата\" Куриленко изведнъж се превърна в актриса, асоциирана със сериозни роли във филми, в които артистичните качества не са на заден план.   - От момента, в който през 2007 година родената като Ирина Валериевна Шайхлисламова от Еманжелинск за пръв път попада на страниците на Sports Illustrated, тя не само казва звучно и обещаващо Здрасти! на целия свят, но и съкращава фамилията си до запомнящото се    е актриса и певица, която едно време нашумя с кавъра на песента на Таркан – \"Kiss Kiss\". Тя е родена в Австралия и се представя като австралийка. Само че бащата на Холи е сърбин, а пълното й име е Холи Рейчъл Вукадинович.   -   е актриса, певица, моден дизайнер и модел. Родена е в Киев, Украйна в семейството на сръбски лекар и руска актриса.   -   е родена в Литвинов, Чехия. Започва кариерата си на модел, след като побеждава в конкурс за красота в Прага през 1989 г., когато е на 16 години. След като пристига в Париж, тя става един от най-търсените супермодели.   -   е по-известна със сценичното си име Лорд. Талантливата млада певица е родена в Нова Зеландия, но майка ѝ е хърватка на име Соня Йелич.   -   е вокалистка на Guano Apes. Гласът и лицето на Насич са олицетворение на по-тежката европейска музика. Сандра е родена в Гьотинген, Германия, но и двамата ѝ родители са хървати.   -   е чешка манекенка. Тя е родена в Теплице, Чехия. Според сайта Askmen.com тя е 18-тата по красота на планетата.   -   е руски супермодел, актриса и филантроп. Наричат я „руската пепеляшка“, тъй като от много бедно момиче постига световен успех и се превръща в едно от най-желаните рекламни лица в модния бизнес.   -   е чешки топмодел, известна с участието си във шоуто на Victoria’s Secret, както и с кариерата си на актриса.   Източник: Дарик  ", "date": "2018.12.05", "title": "Мелания Тръмп, Нина Добрев, Мила Кунис са сред най-успелите красавици със славянски корени в света"}
{"url": "http://epicenter.bg/article/Keyt-slozhi-lyubimata-tiara-na-Dayana-za-bal-v-Bakingamskiya-dvorets--Snimki-/169991/10/84", "text": "Херцогинята на Кембридж се появи с красива тиара, принадлежала на покойната принцеса Даяна, по време на бляскав прием в Бъкингамския дворец. \r\n \r\n 36-годишната Кейт бе заедно със съпруга си принц Уилям, кралица Елизабет II, принц Чарлз и херцогинята на Корнуол Камила. Дипломатическият прием в Бъкингамския дворец е едно от най-важните събития в кралския календар.   Кейт изглеждаше зашеметяващо в елегантна бяла рокля с блестящи елементи и набрани ръкави от тюл на британската дизайнерка Jenny Packham.   Смята се, че изящният тоалет е ново попълнение в гардероба на херцогинята. Бляскавите елементи отразяваха нежната светлина на залите в двореца, докато Кейт поздравяваше гостите.   Часове преди това Кейт бе домакиня на друго парти в Кенсингтън. Тя бе успяла да се освежи и да се погрижи за подходящата си бална визия с перлени обеци във формата на капка и тиарата на Даяна, която е ползвала и при други особено официални поводи.   Източник: Дир.бг", "date": "2018.12.05", "title": "Кейт сложи любимата тиара на Даяна за бал в Бъкингамския дворец (Снимки)"}
{"url": "http://epicenter.bg/article/Bilyana-Yotovska-pomaga-a-detsa-sas-spetsialni-potrebnosti/170013/10/0", "text": "Фитнес моделът Биляна Йотовска и младата дизайнерка Калина Стоянова застават зад благородната идея да помогнат на деца със специални образователни потребности в арт център „Angel Steps“. Събитието ще бъде на 9 декемви от 11:00 часа на бул. „Сливница 245“, съобщи авторката на идеята Силвия Симова.   В благотворителния ревю-спектакъл  „Деца помагат на деца“ ще дефилират малчуганите от Фондация „Ангелски деца“, които  наравно със своите връстници, ще представят спортния бранд на Biliana Yotovska label  и официалните рокли,специално изработени за случая от Kaya Design.   В центъра се провеждат занимания за деца със специални образователни потребности (СОП), като те се обучаватпо индивидуални програми с цел развитие на способностите и социалнитеим умения. Освен това се организират събития за тяхната интеграция и социализация. И тъй като всяко дете има нужда от любов и внимание, от адекватна среда,в която да учи, твори и да се развива, център Angel Steps създава именно такова място. В него всяко дете се чувства свободно да изрази себе си и да се развива такова, каквото е – различно и специално посвоему.    В навечерието на най-светлия християнски празник-Рождество Христово, ще покажем, че заедно можем да реализираме мечтите си. Спортните сетове и елегантните детски рокли, с които децата ще дефилират, ще бъдат предложени на търг от водещия Драгомир Драганов, а събраните средства ще отидат за подпомагане на Ангелските деца.     Как да се хранят здравословно ще запознае децата Биляна Йотовска и заедно с тях ще приготви различни комбинации полезни смутита. Тя е категорична, че родителите са тези, които трябва да изградят правилни хранителни навици, за да растат децата здрави и щастливи. С помощта на „Фреш Маркет“ всички гости ще могат да опитат здравословните напитки. Събраните средства от благотворителното събитие ще подпомогнат децата в тяхното бъдещо развитие. Входът е свободен!         ", "date": "2018.12.05", "title": "Биляна Йотовска помага на деца със специални потребности"}
{"url": "http://epicenter.bg/article/Sdruzhenie--Marinela--s-visoko-otlichie-za-blagotvoritelnost--quot-Zlatno-sartse-quot-/170016/10/0", "text": "В хотел „Хилтън” се проведе петото издание на Годишните награди за благотворителност и корпоративна социална отговорност на списание Business Lady.   Сдружение “Маринела” спечели отличието “Подкрепа на таланти и хора в неравностойно положение” в категория: НПО В ДЕЙСТВИЕ.   Директорът на сдружението, Ангелина Ангелова благодари за получената награда и изрази своята признателност към журито:   „Тази награда е изключително висока оценка за нашата работа през изминалата година. Екипът на хотел Marinela Sofia и сдружение “Маринела”, в партньорство успяха да осъществят събитие историческо по рода си, а именно България да бъде домакин за първи път на финала на VIII-то световно отборно първенство по шахмат за незрящи и слабовиждащи се. Само по себе си събитието значи много за българската общесвеност. Благодаря на бизнесдамата Маринела Арабаджиева, която повярва в проекта и осигури този огромен ресурс.”   Наградите \"Златно сърце\" имат за цел да възнаградят морално усилията на онези компании и отделни личности, които са допринесли най-много чрез средства и отделено време за дадена кауза. Те бяха присъдени за инициирани, реализирани и/или подкрепени обществено значими кампании и социални проекти в различни каузи, сред които - Подкрепа на беззащитните, НПО в действие, Зелена планета, Спортни инициативи, Културни проекти, Корпоративен гражданин, Устойчиво развитие, Информационни кампании за превенция и устойчивост, Медиите и социалните каузи, Здравеопазване и здравни инициативи и Цялостна социално отговорна политика.  ", "date": "2018.12.05", "title": "Сдружение „Маринела“  с високо отличие за благотворителност \"Златно сърце\""}
{"url": "http://epicenter.bg/article/Septemvri-shokira-Levski-s-gol-shedyovar-/170021/8/0", "text": "Левски и Септември завършиха 2:2 в мач от междинния 18-и кръг на Първа лига. Срещата се игра на Националния стадион \"Васил Левски\", предаде Канал 3.  Изненадващо, първото опасно положение в мача бе за сметката на Септември. В 15-та минута Божидар Митрев изби в гредата шут на Ишмаел Байду. В средата на първото полувреме гредата помогна и на Септември след шут на Жерсон Кабрал и неубедителна намеса на Янко Георгиев. Малко преди почивката и Станислав Костов уцели рамката на вратата.  Левски поведе след точно час игра. Кабрал намери отлично Костов в наказателното поле и нападателят не сгреши с глава отблизо. Иван Стоянов изравни в 66-та минута.  В 80-та „сините” получиха право да изпълнят дузпа за фаул на Байду срещу Иван Горанов. Жерсон Кабрал не сгреши при изпълнението ѝ и отново изведе Левски напред в резултата.  Само две минути по-късно Фабиано Алвеш от Септември бе изгонен за втори жълт картон. Дори и с 10 души на терена, домакините не се отказаха и успяха да изравнят в последните секудни с много красив гол със задна ножица на Мирослав Будинов.  ", "date": "2018.12.05", "title": "Септември шокира Левски с гол шедьовър "}
{"url": "http://epicenter.bg/article/Rodi-se-parvoto-bebe-sled-prisazhdane-na-matka-ot-pochinal-donor/169959/7/0", "text": "В Бразилия се е родило първото бебе след присаждане на матка от починал донор, съобщава в статия общомедицинското научно списание \"Лансет\", цитирано от ДПА и Франс прес. Здравото момиченце се е родило с цезарово сечение в Сао Пауло с тегло 2,5 кг на 15 декември 2017 г. \r\n \r\n \r\n \r\n \r\n Матката е била присадена през 2016 г. при продължила 10 часа операция на 32-годишна жена, страдаща от синдрома на Майер-Рокитански-Кюстер-Хаузер, която се е родила без матка. След раждането на бебето матката е била извадена, за да може да се прекрати тежкото имунопотискащо лечение.   Момиченцето е здраво и се развива нормално. Досега е имало 39 присаждания на матки от живи донори, довели до раждането на 11 бебета, но това е първи успешен случай на раждане след присадена матка от починал донор. Досегашни подобни опити в САЩ, Чехия и Турция са били неуспешни. \"Използването на починали донори може съществено да разшири достъпа до това лечение и това дава нова възможност за жените, страдащи от безплодие поради маточни фактори. Тази успешна демонстрация има няколко предимства спрямо присажданията от жив донор: тя се опира на по-голям потенциален брой донори, струва по-евтино и избягва рисковете за живия донор\", заяви доктор Дани Айзенберг, която е ръководила изследването в Университетската болница на Сао Пауло, цитирано от \"Лансет\".   Източник: Дарик", "date": "2018.12.05", "title": "Роди се първото бебе след присаждане на матка от починал донор"}
{"url": "http://epicenter.bg/article/Evropa-e-zaplashena-ot-susha/169965/7/0", "text": "През изминалите 20 години над 526 хиляди души са станали жертва на природните катаклизми, а щетите от тях достигат 3,5 трилиона долара. Това показва класация на страните по света според Индекса на глобални климатични рискове /KRI/.  Природните катастрофи през 2017 г. са отнели живота на над 11,5 хиляди души и са нанесли щети на сума над 375 милиарда долара. Най-много са пострадали от удара на стихиите Пуерто Рико, Хондурас и Мианмар.  Германия през 2017 г. пострада най-вече от циклони, придружени от ураганни ветрове, през есента, а също така от силни и продължителни порои, които смениха дългия период на суша през лятото. Стихията отне живота на 27 души, икономиката понесе щети за 3,6 милиарда долара.  В глобалната класация Федералната република заема 37 място. Русия, където за същия период са регистрирани 29 жертви и щети за 572 милиона долара, е изпреварила Германия само с три места и е на 34 позиция.  „Рекордната суша и необичайно високите температури през тази година, както се очаква, могат да доведат до това, че в следващия индекс на европейските страни ще им бъде отредено още по-голямо внимание“, заяви главният съставител на KRI Дейвид Екщайн.  Индексът KRI показва до каква степен отделните страни са пострадали от екстремните природни явление, като урагани и горещини, а също така наводнения и други природни катастрофи.  Анализаторите отчитат както броят на жертвите, така и икономическите щети в резултат на подобни явления.  За основа на изследването е взета признатата в цял свят база данни NatCatService, създадена от германската компания „Мюних Ре“ – един от лидерите на световния застрахователен пазар.   ", "date": "2018.12.05", "title": "Европа е заплашена от суша"}
{"url": "http://epicenter.bg/article/Srabsko-izdanie--TsRU-izprashta-natovaren-s-orazhiya-korab-za-kosovskata-armiya-/169968/7/51", "text": "По данни на водещото белградско издание „Вечернье Новости“ Централното разузнавателно управление (ЦРУ) на САЩ е изпратило кораб, натоварен с оръжия, за нуждите на бъдещата армия на Косово, предава Агенция \"Фокус\".  Съгласно представената информация, корабът вече е на път през Атлантическия океан с крайна дестинация пристанището Драч в Албания, където специалният товар ще бъде транспортиран до база на Косовските сили за сигурност (КСС).  „Вечернье Новости“ твърди, че оръжията са изпратени в рамките на постигната договореност за изпълнението на „мрачен сценарий“ Прищина да поеме контрола над северната част на Косово.  В допълнение, разкрива изданието, в бившата сръбска провинция обучават служители за използването на оръжията, изпратени от САЩ.  Припомня се, че правителството в Прищина възнамерява до 14 декември да обяви създаването на армия на Косово, в нарушение на всички международни споразумения.  ", "date": "2018.12.05", "title": "Сръбско издание: ЦРУ изпраща натоварен с оръжия кораб за косовската армия "}
{"url": "http://epicenter.bg/article/Moskva-preduprezhdava--Nyama-da-ostavim-bez-otgovor-izlizaneto-na-SASht-ot-dogovora-za-raketite/169970/7/97", "text": "Русия няма да остави без отговор излизането на САЩ от Договора за ликвидиране на ракетите със среден и малък обсег (РСМО). Това заяви днес началникът на руския Генерален щаб армейски генерал Валерий Герасимов на брифинг за чуждестранните военни аташета, предават ТАСС и БТА.  \"Бих желал да осведомя чрез вас вашите ръководители, че ако договорът за РСМО бъде разрушен, това няма да остане без отговор от наша страна\", каза той.  Според шефа на руския Генщаб изявлението на американския президент Доналд Тръмп, че Щатите смятат да напуснат този договор, е опасна стъпка, която може \"да повлияе негативно не само върху европейската сигурност, но и върху стратегическата стабилност като цяло\".  \"Като военни професионалисти вероятно разбирате, че не територията на САЩ, а страните, разположили на своя земя американски комплекси с ракети със среден и малък обсег, ще станат обекти за поразяване при ответни действия на Русия\", ако Щатите излязат от договора, заяви Герасимов пред аташетата.  За да спазят изискванията на Договора за стратегическите нападателни оръжия (СТАРТ-3, бел. ТАСС), САЩ са преоборудвали част от своите стратегически нападателни въоръжения, разположени на 14-те си подводници тип \"Охайо\" и на 41 тактически бомбардировача Б-52Ейч, и едностранно са ги изключили от обсега на това споразумение, каза началникът на руския Генщаб.  Според Валерий Герасимов това дава възможност на Щатите \"в най-кратки срокове да засилят потенциала на своите стратегически нападателни сили и да увеличат броя на бойните заряди с над 1200 единици\".  ", "date": "2018.12.05", "title": "Москва предупреждава: Няма да оставим без отговор излизането на САЩ от договора за ракетите"}
{"url": "http://epicenter.bg/article/Britanskite-deputati-prodalzhavat-debatite-po-sdelkata-za-Brekzit--Tereza-Mey-zasega-gubi-vota-/169973/7/0", "text": "Британските депутати продължават по-късно днес дебатите по сделката за Брекзит на Тереза Мей, след като първата сесия приключи след полунощ. В центъра на вниманието са въпросите на сигурността. Вчера правителството претърпя поражение и при трите гласувания в Камарата на общините, припомня БНР.  Основният дебат по сделката на Тереза Мей се забави много, след като преди това депутатите обсъдиха в рамките на около 5 часа внесената процедура за санкции на властите за неуважение към парламента заради отказа да публикуват пълния правен анализ за Брекзит.  Депутатите в крайна сметка гласуваха в полза на становището, че правителството е нарушило парламентарните правила, а правителството обеща да публикува правния съвет. В последвалия основен дебат бяха изложени добре познатите досега аргументи, като Тереза Мей заяви, че сделката ѝ не е перфектна, но е най-доброто, с което страната разполага, а нейните противници изтъкнаха, че сделката поставя страната в силна зависимост от ЕС.  Преди началото на дебатите днес парламентарният лидер на управляващите Андреа Лидсъм заяви:  „Мисля, че Тереза Мей заслужава нашата подкрепа точно сега и аз наистина призовавам всички мои колеги много внимателно да се вгледат в споразумението за Брекзит и политическата декларация, защото има много дезинформация и хората не разбират правилно част от съдържанието и последиците“.  Гласуването е следващия вторник, като сметките показват, че премиерът не разполага с необходимата подкрепа.  ", "date": "2018.12.05", "title": "Британските депутати продължават дебатите по сделката за Брекзит, Тереза Мей засега губи вота "}
{"url": "http://epicenter.bg/article/Vitseprezident-v--quot-Gugal-quot--stava-balgarski-pocheten-konsul-v-Silitsievata-dolina/169978/7/0", "text": "Правителството прие решение за назначаване на Богомил Балкански, гражданин на Република България, за почетен консул в Сан Франциско с консулски окръг, обхващащ територията на Силициевата долина, щата Калифорния. Кандидатурата на Богомил Балкански е предложена от българската общност в Силициевата долина.  Балкански живее в САЩ от 1991 г. Той е вицепрезидент в \"Гугъл\", където играе важна роля за разработването на нови продукти и ръководи екипите за маркетинг, продажби и обслужване на клиенти. Балкански е инвеститор в български стартиращи софтуерни компании, както и във фондове за рискови инвестиции в технологични компании в Силициевата долина и в България.   Източник: Новини.бг", "date": "2018.12.05", "title": "Вицепрезидент в \"Гугъл\" става български почетен консул в Силициевата долина"}
{"url": "http://epicenter.bg/article/Putin--Nyama-da-uchastvam-v-predizbornata-kampaniya-na-Poroshenko--/169988/7/97", "text": "Президентът на Русия Владимир Путин за пръв път коментира изявленията на Петро Порошенко, че се е опитвал да се чуе по телефона с него, но при всеки опит е получавал отказ от Кремъл. Според Путин, той няма намерение да участва в предизборната кампания на Порошенко, предават руските медии.  Именно като предизборни действия руският лидер разглежда последните стъпки на украинския президент, включително провокацията край Керченския пролив и въвеждането на военно положение в 10 региона на Украйна.  \"Работата не е в това, че аз не искам да говоря с Петро Алексеевич. Аз просто не искам да взимам участие в неговата предизборна кампания\", коментира Путин.  Според него Порошенко нарочно създава кризисни ситуации, прехвърля отговорността на Руската федерация, а след това се опитва да демонстрира, че успешно разрешава възникналите проблеми.  \"Това е доста семпла комбинация, а аз в такива комбинации не искам и няма да участвам\", категоричен бе Путин.  В своите многобройни интервюта в последно време Порошенко нееднократно твърдеше, че се е опитвал да се чуе с руския президент. Отказа на Владимир Путин да води телефонни преговори с него Порошенко обявяваше за \"отказ от опити да се намали напрежението\".  С поведението си руският лидер дава да се разбере, че не възнамерява да си говори с откровени марионетки на Запада, коментират в руските медии.  Президентските избори в Украйна трябва да се състоят на 31 март, освен ако не бъде удължено военното положение, въведено от Порошенко. Самият Порошенко по-рано заяви, че \"отлагането на изборите е в интерес на Путин\". Той обаче така и не успя да обясни в какво се изразява този \"интерес\".    ", "date": "2018.12.05", "title": "Путин: Няма да участвам в предизборната кампания на Порошенко! "}
{"url": "http://epicenter.bg/article/Evropeyskata-komisiya--Rusiya-e-osnovniyat-iztochnik-na-falshivi-novini-/169997/7/0", "text": "Русия е основният източник на дезинформация. Новият план за действие за борба с фалшивите новини, който Европейският съюз прие, има за цел главно да се бори с политиките на тази страна. Това бе обявено на пресконференция в Брюксел от еврокомисарят по единния цифров пазар Андрус Ансип, предаде Канал 3.  \"Ние трябва да бъдем единни и да обединим усилията си за защита на нашите демокрации от дезинформация. Свидетели сме на опити за намеса в избори и референдуми, свидетелстващи за това, че Русия е основния източник на тези кампании\", каза той.  Според него, в съответствие с плана за действие на Европейската комисия, държавите-членки трябва да подобрят координацията помежду си по този въпрос.  \"Предлагаме също да се укрепят групите за разобличение на фалшиви новини, да увеличим подкрепата за медиите и разследващите звена и да изискваме от онлайн платформите да изпълняват ангажиментите си. Борбата с дезинформацията изисква колективни усилия\", добави еврокомисарят.  Както съобщи пресслужбата на най-висшия изпълнителен орган на ЕС, Европейската комисия представи план за действие за засилване на борбата срещу дезинформацията в Европейския съюз и извън него.  ", "date": "2018.12.05", "title": "Европейската комисия: Русия е основният източник на фалшиви новини "}
{"url": "http://epicenter.bg/article/Siyarto--Budapeshta-shte-blokira-i-zanapred-vlizaneto-na-Ukrayna-v-NATO-/169998/7/0", "text": "Будапеща ще блокира и занапред дейността на Комисията Украйна - НАТО, използвайки това за инструмент в борбата за правата на унгарската общност в съседната страна. Това заяви унгарският външен министър Петер Сиярто след заседанията от първия ден на министерската среща на НАТО в Брюксел, предават ТАСС и БТА.  По думите на висшия дипломат Унгария ще блокира работата на комисията, \"докато Украйна не спре системно да нарушава човешките права на унгарската общност. Подложени сме на силен натиск, за да отстъпим от тази позиция. Ако се предадем, няма да имаме никакви други ресурси, за да участваме в живота на унгарската общност\", цитира думи на Сиярто украинската агенция УНИАН.  Министърът изтъкна, че защитата на малцинствените права е неотделима от проблемите на сигурността и стабилността. Унгария може да не използва \"правото си на вето, ако украниците направят необходимите стъпки за възстановяване на правата на унгарската общност, живееща на тяхна територия, както предвиждат двустранните споразумения и международното право. Топката е в полето на Украйна\", добави Сиярто.  ТАСС припомня изострянето в унгарско-украинските отношения, след като президентът на Украйна Петро Порошенко подписа миналия септември закон, според който от 2020 г. в образователните учреждения на страната ще се преподава само на държавния език. Унгарската общност бе възмутена от решението на конституционния съд в Украйна, признал за противоконституционен закона, предоставящ на унгарския статут на регионален език.  Напрежението нарасна отново заради видеозапис, показващ как унгарското консулство в Берегово издава унгарски паспорти на хора от Закарпатието. След това Киев реши да експулсира консула на тази страна от Берегово, където живеят много унгарци, а в отговор Будапеща обяви украински дипломат за персона нон грата.  На този фон Будапеща заплаши да блокира евро-атлантическата интеграция на Украйна и сближаването на страната с ЕС. Унгария официално лансира например преразглеждане на всички програми на НАТО в подкрепа на Украйна и блокира работата на Комисията Украйна - НАТО на равнище външни министри, пояснява ТАСС.  ", "date": "2018.12.05", "title": "Сиярто: Будапеща ще блокира и занапред влизането на Украйна в НАТО "}
{"url": "http://epicenter.bg/article/Slovakiya-ekspulsira-ruski-diplomat-zaradi-shpionazh-sreshtu-stranata-i-NATO-/170000/7/0", "text": "Словакия експулсира руски дипломат - това съобщи днес пред журналисти премиерът на страната Петер Пелегрини, предаде ТАСС. Брифингът му бе излъчен от братиславски интернет телевизии, уточни агенцията, цитирана от БТА.  \"Въз основа на информация, получена от военното разузнаване, на 22 ноември 2018 г. бе експулсиран дипломат от апарата на военния аташе към посолството на Руската федерация в Словакия. Той бе обявен за персона нон грата, тъй като е извършвал разузнавателна дейност против Словакия и НАТО\", заяви премиерът.  Руският дипломат е напуснал Словакия, преди да изтекат две денонощия от обявяването му за персона нон грата. Според Пелегрини експулсирането е било \"извършено учтиво, както е прието в дипломацията, според дипломатическите норми\".  \"Доволен съм, че молбата ни бе приета с уважение и споменатият (дипломат) напусна територията на Словакия\", каза той.  По думите на словашкия премиер страната му поддържа \"стандартни отношения\" с Русия и неотклонно изпълнява ангажиментите си към НАТО и ЕС.  Руското посолство в Братислава отказа да коментира изявленията на Петер Пелегрини.  ", "date": "2018.12.05", "title": "Словакия експулсира руски дипломат заради шпионаж срещу страната и НАТО "}
{"url": "http://epicenter.bg/article/Rusiya--Sazdavaneto-na-armiya-na-Kosovo-protivorechi-na-rezolyutsiyata-na-Saveta-za-sigurnost-na-OON-/170008/7/0", "text": "Реализирането на плановете на Прищина за създаване на Въоръжени сили нарушава резолюцията на Съвета за сигурност на ООН за разрешаването на косовския въпрос. Това се казва в коментар на Министерството на външните работи на Руската федерация, предават TACC и Агенция \"Фокус\".  „Прищина анонсира планове на 14 декември да приеме решение за създаване на косовски „въоръжени сили“. Подобна стъпка ще стане директно и грубо нарушение на Резолюция 1244 на Съвета за сигурност на ООН – единственият международен акт за разрешаването на косовския въпрос. Резолюцията предвижда пребиваване на територията на региона на многонационални контингенти под международен контрол“.  По този начин, обръщат внимание в МВнР на Русия, Прищина се подготвя да направи „още една дестабилизираща и провокационна стъпка след въвеждането на 100-процентни мита за стоки от Сърбия и Босна и Херцеговина.  „Създаването от косовските власти (между другото, в разрез с разпоредбите на собствената им \"Конституция\") на „армия\" може да доведе до най-сериозни последици не само за сръбското население в региона, но и за сигурността на балканския регион като цяло\", се посочва още в коментара.  „Разчитаме, че международните сили за Косово ще изпълнят мандата си и ако се появи такава структура, те незабавно ще предприемат всеобхватни мерки за неутрализирането и обезоръжаването й\", подчертава руското външнополитическо ведомство.  „Покровителите на Прищина в лицето на Европейския съюз и САЩ трябва да окажат влияние на своите подопечни, за да гарантират, че косовските албанци ще оттеглят провокативните решения и ще предотвратят ескалацията на напрежението“, отбелязват от МВнР на Русия.   ", "date": "2018.12.05", "title": "Русия: Създаването на армия на Косово противоречи на резолюцията на Съвета за сигурност на ООН "}
{"url": "http://epicenter.bg/article/Tramp-prizovava-OPEK-da-ne-sakrashtava-proizvodstvoto-na-petrol-/170014/7/0", "text": "Държавният глава на САЩ Доналд Тръмп призова членовете на Организацията на страните износителки на петрол (ОПЕК) да не приемат решение за съкращаване на добива на следващото си заседание, предават AFP и Агенция \"Фокус\".  Лидерът на Вашингтон подчерта, че цените на петрола в световен мащаб трябва да останат ниски. Изявлението му бе направено в навечерието на двудневната среща на ОПЕК във Виена, на която ще бъде обсъдено намаляване на производството на петрола.  „Да се надяваме, че ОПЕК ще поддържа потоците от петрол такива, каквито са, без да ги ограничава. Светът не иска да вижда и не се нуждае от по-високи цени на петрола!\", написа Тръмп в социалната мрежа „Туитър“.  Във вторник петролните фючърси поскъпнаха с над 1%, задълбочавайки вчерашния най-солиден растеж от пет месеца насам с оглед на предстоящата важна среща на ОПЕК на която се очаква решение за намаляване на производството на важната енергийна суровина.  Фючърсите на петрола сорт Брент с доставка през февруари 2019-а година нараснаха с 1,78% към 62,70 долара за барел, а фючърсите на американския лек суров петрол с доставка през януари - с 1,68% към 53,85 долара за барел.  По време на търговията в понеделник петролните фючърси нараснаха с цели 4%, след като руският президент Владимир Путин и саудитският принц Мохамед бин Салман се споразумяха да продължат сътрудничеството си в рамките на \"ОПЕК +\" (страните-членки на картела и техните съюзници, включително Русия) и да успеят да договорят ново ограничаване на производството на предстоящата среща на картела на 6 декември.  Подкрепа за вчерашното най-рязко поскъпване на петрола от пет месеца насам оказа и рязкото подобрение на инвеститорския риск апетит в глобален план, след като Вашингтон и Пекин се споразумяха на временно примирие по отношение на водената между тях търговска война и на 90-дневна отсрочка на всяко едно бъдещо увеличаване на двустранните митнически ставки.  ", "date": "2018.12.05", "title": "Тръмп призовава ОПЕК да не съкращава производството на петрол "}
{"url": "http://epicenter.bg/article/Palestina-praznuva-s-molitva-za-svoboda--mir-i-razbiratelstvo/170017/7/0", "text": "  Международният ден за солидарност с палестинския народ (29.11.) беше отбелязан и у нас на 04.12. Пред пълната с гости зала на кино \"Люмиер\" посланикът на Палестина Ахмед Ал Мадбух изнесе емоционална реч, подчинена на три ключови думи: свобода, мир и разбирателство. Дипломатът не си спести негативни оценки към политиката на Доналд Тръмп и отношенията с Израел също не липсваха, но на учтиво ниво.   Празникът на Палестина беше почетен и от Министерството на външните работи на България с поздравително слово, както и от представителя на ЮНЕСКО у нас.   Като всеки истински празник и този завърши с веселба под формата на песни и танци в изпълнение на палестинска група, поканена специално за случая.  ", "date": "2018.12.05", "title": "Палестина празнува с молитва за свобода, мир и разбирателство"}
{"url": "http://epicenter.bg/article/Britanskata-biblioteka-shte-izlozhi-tetradkite-na-Leonardo/169958/6/0", "text": "Британската библиотека планира мащабна изложба  , съобщи Асошиейтед прес, цитиран от Дарик. Изложбата \"Леонардо да Винчи: Ум в движение\" ще представи  Те ще бъдат показани заедно за първи път във Великобритания. Тетрадките на Леонардо да Винчи разкрива  който е можел да прави връзка между много явления и дисциплини\", каза кураторът на изложбата Андрея Кларк. Изложбата за Леонардо да Винчи ще продължи от юни до септември догодина.", "date": "2018.12.05", "title": "Британската библиотека ще изложи тетрадките на Леонардо"}
{"url": "http://epicenter.bg/article/Aynshtayn-opredelya-dumata--quot-Bog-quot--kato-produkt-na-choveshkata-slabost-v-svoe-pismo-ot-1954-g-/169961/6/0", "text": "Писмо на Албърт Айнщайн от 1954 г., в което той определя думата \"Бог\" като \"продукт на човешката слабост\", се продаде на търг за 2,4 милиона долара, съобщи говорителка на аукционната къща Кристис, цитирана от ДПА.  В писмото, адресирано до германския евреин философ Ерик Гуткинд, Айнщайн остро критикува религията и нарича Библията \"сбор от почитани, но все пак твърде примитивни легенди\".  \"Думата \"Бог\" за мен не е нищо повече от израз и продукт на човешката слабост\", пише физикът около година преди смъртта си.  На предишен търг през 2008 г. това писмо се е продало за 404 000 долара според тогавашни медийни публикации.  Сегашната продажба в Ню Йорк е завършила за четири минути и съществено нахвърля първоначалната оценка на Кристис за около 1,5 милион долара.  Заедно с комисионите и други такси купувачът ще плати общо 2,9 милиона долара.  В същото писмо Айнщайн критикува позицията на Гуткинд, че евреите са избран, божий народ. Той казва, че макар и с радост да принадлежи към еврейския народ, \"неподправената еврейска религия е, като всички други религии, олицетворение на примитивно суеверие\".  В детските си години Айнщайн за кратко е бил последовател на юдаизма. Впоследствие той написва, че не е атеист, но не вярва в личен бог, който се намесва в световните дела.   Източник: Новини.бг", "date": "2018.12.05", "title": "Айнщайн определя думата \"Бог\" като продукт на човешката слабост в свое писмо от 1954 г."}
{"url": "http://epicenter.bg/article/Prof--Lyubomir-Halachev--Pogled-ot-Palatso-Piti/169983/6/0", "text": "  Не знам дали сте ходили във Флоренция, но ако сте ходили сигурно сте направили разходка из Палацо Пити. Не е единственото място в Европа, в което са събрани множество картини, скулптори, костюми и красиви предмети от епохата. Но тук, в полумрака на големите зали изведнъж ме осени една странна мисъл. Мисълта беше по повод на това как в тези зали ясно се вижда, че когато политиката е много тясно свързана с изкуството, животът на хората изглежда по друг начин. В смисъл - става по-добър. И понеже аз често говоря на тази тема - а именно културният дух и бита на хората - бързам да я споделя.   В залите, окичени с картини на князе, знатни дами, монаси, търговци и обикновени хора (в една зала преброих петдесет и две картини) ти си задаваш въпроса: „Защо художниците са рисували толкова много картини?“ Отговорът е прост: „Защото богатите хора са ги купували“. И от картините, висящи по стената погледът без да иска слиза долу, по пода настлан с кафеникави плочи от онова време. И отново си задаваш въпроса: „А защо тези плочи толкова време са издържали хилядите или милиони стъпки без да се пропукат?“ И отново отговорът е прост: „Защото хората, които са имали нужда от такива картини са имали нужда и от майстори, които са притежавали умението (или майсторлъка) да правят здрави плочки и да ги поставят така, че да издържат векове“. С известна уговорка може да се каже, че политиката на Медичите е била ръководена така че всичко, което се произвежда да бъде като произведение на изкуството. Другото се е смятало за фалшификат или с други думи, нещо лошо и негодно за употреба. И сега да се върнем в нашето съвремие. Преди време говорихме с мой приятел, известен политик, който люто кълнеше съседите-гърци, които били откраднали нашето кисело мляко и нашето саламурено сирене и ги били патентовали. И аз се ядосвах по този повод още повече, че вече и розовото масло не е така вървяща стока на международния пазар. А без розовото масло, саламуреното сирене и киселото мляко ни остават само доматите като оригинална марка. Така да се каже – бранд. Като не смятаме, разбира се, несравнимите оперни гласове за което ще говорим по друг повод. Аз съм съгласен, че да пропуснеш да патентоваш такъв уникален и прекрасен продукт като саламуреното сирене и киселото мляко си е просто глупост от държавен мащаб. Може да се каже, че държавата България е прозяпала този момент. Но от друга страна аз си помислих: „Като отидеш в Гърция киселото мляко от където и да го купиш, от която и да е марка или област, отговаря на определен стандарт“. А у нас- помислете си. Непрекъснато получаваме съвети от приятели: „Не купувай от тази марка, не е хубаво. Купувай от онази- тя е сто процента сигурна!“ Убеден съм, че ако направим допитване между българите кое кисело мляко е най-хубаво няма да получим категоричен отговор, ще има голямо колебание и съмнение. Но ако попитаме кое е лошо- ще получим лавина от отговори. На всичкото отгоре преди време бях на гости на мой приятел, който има красива вила в балканския район. Както си седяхме на верандата и сладко си говорехме за красотата и спокойствието на живота в този край, по улицата премина тежък тир. И двамата се обърнахме и той, забелязал учудения ми поглед, кратко каза: „Това е за мандрата на Петров, карат му мляко на прах от Полша“. Аз погледнах изненадано, даже удивено, защото въпросният Петров беше собственик на една от най-известните марки млечни продукти в България. Разбирате, че няма да спомена името му по извънлитературни съображения. Не можах да повярвам и попитах : „ На оня Петров, с млякото и сиренето?“ „Да, точно този. Карат му на мандрата мляко на прах, иначе не успява да насмогне на продукцията“. Не можех да повярвам и няколко минути гледах след бавно отдалечаващия се камион. „Боже господи!“- възкликнах спонтанно. Моят приятел се засмя и каза: „Ние сме свикнали и не ни прави впечатление - веднъж седмично минава камион и го зарежда“. „Ама ти нали си виждал рекламите!- не мирясвах аз- Планини, овце, крави, мляко - натурално!“. „Е да!- съгласи се моят приятел. – Рекламата си е реклама, не й обръщай внимание. Ти какво си представяш - кой знае какво слагат и другите производители!“. След това си спомних за друго посещение наскоро, в района на Монтана. Запознаха ме с млад и амбициозен производител на вино. Той беше насадил лозя от няколко години и сега вече втора година правеше собствено вино. Ние се възхищавахме на неговата амбиция, на предприемаческия хъс, с който този млад човек обясняваше как е започнал, как ще продължи във винарския бранш и как ще победи пазара. Даже се усмихнахме добродушно, когато той извика: „Ще бъда първи някой ден, ще се чуе за мен!“ Хареса ми този устрем и вяра в бъдещето. Опитахме виното – беше втора година, не беше укрепнало но той се беше запътил към пазара и бележеше първите продажби. Поздравихме го сърдечно. В края на вечерта той изглежда беше замаян от нашата сърдечност (така да се каже, свои хора!) и реши да ни изненада. Донесе от кабинета си средна на големина кутия, отвори я и отвътре извади малко, кафяво шишенце. Как ви се струва?- попита младият човек и ни даде да помиришем течността вътре. Нещо като…- опитах се да отгатна аз, защото миризмата определено ми напомняше на нещо.- Като…винена бъчва!  Точно така! Браво! Това е танин- петстотин евро съм дал за това шишенце. А защо ти е?- все още доверчиво попитах аз.  С една капка от това шишенце овкусявам цяла бъчва с вино - спокойно си призна младият винар.- Имам и други вкусове- мерло, каберне. Дори от италианското кианти имам. В стаята настъпи тишина. Ние автоматично разглеждахме шишенцата, миришехме ги и тайно се надявахме, че истината ще бъде по-различна, че ей-сега той ще каже нещо друго. Но той нищо не каза, прибра внимателно шишенцата и отнесе кутията в кабинета си. Ние се спогледахме и разбрахме, че от красивия ентусиазъм не беше останала и следа. След малко младият човек се върна и сякаш усетил минорното ни настроение каза: Вие не сте на пазара и не знаете – по друг начин той не може да се победи. Аз нямам хиляди декари лозя, че да вадя вино с тонове. Докато не напреднем- така е, трябва да си помагаме.  Е да де, ама виното вече няма този характер, това ниво, той не е майстория, а… шмекерлък! Кой го казва? Вие нали не го познахте? Никой не може да познае! Аз даже не мога да позная, че вкусът не е само от гроздето, ами сме добавили малко от шишенцето. Ама то е натурално, то не е химия! Затова е толкова скъпо! Вие знаете ли какво са правели древните римляни, за да подобрят вкуса на виното? - опита се накрая да оправи нещата младият предприемач, но те вече не можеха да бъдат оправени и ние не проявихме интерес към далаверите на древните римляни. Тръгнахме си с тъжно настроение, от красивото и поетично начало на вечерта ни делеше сякаш мръсна и очукана стена, мухлясала и опикана от кучета. Красивата визия беше останала в онази стая, в която опитвахме виното и си представяхме как българските винари се прочуват по света. А сега се прибирахме, тъжни в студената вечер и всеки си мислеше, че да правиш красиви неща не е въпрос само на желание и пари. Трябват почтеност и майсторлък, които се добиват с години, с десетилетия. И след това се пазят ревниво столетия. Трябва да си честен пред тези, на които ще продаваш – без значение дали става дума за вино, сирене, обувки, подови плочки или кожени чанти. Всичко това е майсторлък. Ако не го притежаваш – нищо не може да те спаси. Химията от шишенцето е само временен заместител. Нещо като порно списанието вместо традиционната любов. За половин час действа, ама ако го ползваш цял живот… се превръщаш в доста странна фигура. И сега да ви кажа защо започнахме с Палацо Пити. Пак ще ви напомня – не е единственото място, в което можете да видите красиви картини и красиви вещи събрани на едно място. Но понеже в тази област, Тоскана, са живели прочути художници, архитекти, майстори на обувки (малко по-надолу е дворецът на Салваторе Ферагамо, в който можете да видите как осемнайсет годишният майстор на обувки се превръща в Княз на модата!), от другата страна е аптеката на монасите от Санта Мария Нувела, (в която от 17в. се продават медицински настойки от лечебни билки), а в противоположния край на същата улица ще видите все още действащият майстор на кожени изделия за конен спорт, да не говорим за ателиетата на скулпторите. Та, понеже всичко това е събрано на едно място някак си без да се натоварваш със закони и правилници ти разбираш, че когато Медичите (използвам го като понятие, не като фамилия) които са управлявали този град са стигнали до вътрешното усещане че трябва да бъдат заобиколени с красиви произведения на изкуството, някак си от само себе си те са разбрали че и всичко около тях – паважът на улиците, обувките, дрехите, мебелите, в по-ново време изделията на бита и индустрията – трябва да бъдат подобни на произведение на изкуството. И са взели съответното политическо решение. Казахме как звучи това решение- всичко, което е хубаво е стандартно. Това, което е лошо няма друго име, освен фалшификат. С други думи- негодно за употреба. Прилагателно не са му слагали, защото прилагателните имат свойството да променят смисъла на думата.", "date": "2018.12.05", "title": "Проф. Любомир Халачев: Поглед от Палацо Пити"}
{"url": "http://epicenter.bg/article/Ot-pechat-izliza-novo-izdanie-na--Vazhvala-na-mashtehata--parvata-erotichna-kniga-na-Mario-Vargas-Lyosa/169999/6/0", "text": "Очаквайте на 7 декември ново издание на  първата еротична книга на Марио Варгас Льоса, която затвърждава репутацията му на писател с полифонично, всеобхватно, силно отекващо творчество.   Завършена през 1988 г., „ “ (превод: Боряна Цонева, 192 стр., цена: 18 лв.) е своеобразен реверанс към испанския кинорежисьор и еротоман Луис Гарсия Берланга. Творбата изкусно съчетава различни източници на духовна наслада: изящен изказ, поезия, живопис, музика. В тъканта на фабулата са вплетени и мотиви от историята и митологията, обилие от фантазия, разни проявления на любовта и съблазняването, закачката и играта, които доизвайват образите на чувствената доня Лукресия, мечтателния дон Ригоберто и смущаващия Фончито. „Възхвала на мащехата“ е мощен изблик на таланта на Марио Варгас Льоса, непомръкващ шедьовър в творчеството на забележителния майстор на словото.   Кариерата на испанско-перуанския писател, удостоен с Нобелова награда за литература през 2010 година, минава през главозамайващи смени на идеологии и политически режими, фалшиви герои и обречени битки, през различни стилове и техники на писане, които винаги, в препускащия ход на времето, се опитват да уловят трудната съдба на Латинска Америка и нейната мъчителна жажда за свобода. Варгас Льоса съчетава криминални мистерии и исторически факти, политическа алегория и непоколебима социална критика - всичко това облъхнато от брилянтно чувство за хумор. Творби като „Кой уби Паломино Молеро?“, „Квартал Петте кьошета“, „Герой по неволя“ и „Зелената къща” свидетелстват за ангажираността на писателя с темата за същността на перуанското общество и неговите дехуманизирани механизми за подчинение и контрол.     *** С разширени от ужас очи Хустиниана ръкомахаше обезумяла. Ръцете ѝ напомняха криле на вятърна мелница. – Алфонсо каза, че ще се самоубие! Щял да го направи, понеже вие вече не го обичате! – премигваше тя, изплашена. – Сега ви пише прощално писмо, госпожо. – Какви глупости бръщолевиш?... – стресна се доня Лукресия пред огледалото на тоалетката. – Какви бръмбари са ти влезли в главата? Камериерката обаче, изглежда, не се шегуваше и доня Лукресия, както си скубеше веждите, изпусна пинсетата на пода и без да пита повече, хукна надолу по стълбите, следвана от Хустиниана. Вратата на детската стая беше заключена. Мащехата почука: „Алфонсо! Алфонсо!“ Никакъв отговор. Отвътре не се чуваше нищо. – Фончо! Фончито! – настоя доня Лукресия и почука отново. Гърбът ѝ плувна в студена пот. – Отвори ми! Добре ли си? Защо не отговаряш? Алфонсо! Ключът се завъртя с проскърцване в ключалката, но вратата остана затворена. Доня Лукресия въздъхна дълбоко. Отново усети здрава почва под краката, след замайването светът полека си идваше на мястото. – Остави ме насаме с него – заповяда тя на Хустиниана. Влезе в стаята и затвори вратата след себе си. С усилие се опитваше да сдържи негодуванието, последвало страха. Момчето, както си беше в колежанската униформа, седеше на бюрото, свело глава. После вдигна очи и погледна мащехата си, печално и неподвижно, по-красиво от всякога. Макар през прозореца все още да се процеждаше светлина, беше запалил настолната лампа и в позлатения кръг, осветяващ зеленикавата попивателна, доня Лукресия съзря недовършеното, още неизсъхнало писмо и перодръжката до малката, изцапана с мастило ръка. Пристъпи бавно. – Какво правиш? – изхриптя разтревожена тя. Гласът и ръцете ѝ трепереха, от вълнение дишаше тежко, учестено. – Пиша писмо – твърдо и без да се бави, отвърна момчето. – До теб. – До мен ли? – усмихна се тя, като се помъчи да изглежда поласкана. – Мога ли да го прочета? Алфонсо закри писмото с ръка. Беше разчорлен и необичайно сериозен. – Още не! – В погледа му се четеше решителността на възрастен, тонът бе предизвикателен. – Това е прощално писмо. – Прощално ли? Заминаваш ли някъде, Фончито? – Ще се самоубия! – изрече той, вторачил в доня Лукресия съсредоточен, нетрепващ поглед. Ала само след миг тялото му се сгърчи и очите му плувнаха във влага. – Защото ти вече не ме обичаш, маминко. В думите му имаше болка и упрек, които се мъчеше да овладее, тонът на огорчен влюбен дотолкова не отговаряше на голобрадото му лице и дребната му фигура с къси панталони, че доня Лукресия се почувства обезсърчена. Застина онемяла, с полуотворена уста, без да знае какво да каже. – Какви глупости приказваш, Фончито? – промълви тя, когато най-сетне се поокопити. – Не те обичам ли? Но, скъпо дете, ти си ми като син. Аз теб... Млъкна, понеже Алфонсо се хвърли към нея, обгърна я през кръста и избухна в сълзи. Хлипаше с притиснато в корема на доня Лукресия лице, с телце, разтърсвано от ридания и въздишки, с трескавата задъханост на гладно кутре. Този път, съвсем по детски, плачеше отчаяно и открито се отдаваше на страданието си. Като се бореше да не се поддаде на емоцията, която стягаше гърдите ѝ и вече я беше покъртила до сълзи, доня Лукресия помилва косите му. Смутена, обзета от противоречиви чувства, тя го слушаше да излива мъката и болките си. – Не ми говориш от няколко дена. Питам ли те нещо, ти извръщаш глава. Не ме оставяш вече да те целуна нито за добро утро, нито за лека нощ, а когато се връщам от колежа, ме гледаш така, сякаш моето присъствие те дразни. Защо, маме? Какво съм ти направил? Доня Лукресия го успокояваше, целуваше косите му. Не, Фончито, нищо подобно. Прекалено си чувствителен, мъничкият ми! И като търсеше възможно най-меките думи, се опита да му обясни и да разсее тревогата му. Тя ли не го обича? Дори прекалено много, сърчице мое! Та нали постоянно живееше с мисълта за него, той не ѝ излизаше от ума през цялото време, докато беше в колежа или играеше футбол с приятелчетата си. Просто той не бива до такава степен да се привързва към нея, дотолкова да умира за мащехата си. Тази импулсивност и разпаленост на чувствата могат да ти навредят, глупачето ми. Не е добре за душевното ти равновесие да се поставяш в зависимост от човек като мен, толкова по-възрастен. Обичта и интересите трябва да се споделят с други хора, да се насочват най-вече към връстниците, към приятелите и братовчедите. Така ще порасне по-скоро, ще си изгради своя собствена индивидуалност, ще стане истинско мъжле с характер и един ден двамата с дон Ригоберто ще се гордеят с него. Но докато изричаше това, доня Лукресия чувстваше, че нещо в сърцето й се противи. Беше сигурна, че и детето я слуша разсеяно. Вероятно дори не я чуваше. „Не вярвам на нито една дума от онова, което говоря“ – помисли си тя. Риданията съвсем заглъхнаха и само от време на време Алфонсо целият се разтърсваше от дълбок хлип, но за сметка на това изглеждаше изцяло погълнат от ръцете на мащехата си. Държеше ги и ги целуваше бавно и срамежливо, с благоговение. После отърка в тях копринената си буза и доня Лукресия го чу тихичко да шепне, сякаш се обръщаше единствено към тънките ѝ пръсти, които стискаше силно: „Много те обичам, маминко. Много, много... Повече никога не бъди такава! Не се дръж с мен така, както през последните дни, защото ще се самоубия. Кълна ти се, ще се самоубия!“. В този миг в нея сякаш се скъса някакъв бент, отприщи се мощен поток и удави предпазливостта и разума, превърна в прах извечни принципи, които никога не бе поставяла под съмнение – дори инстинкта ѝ за самосъхранение. Тя клекна, опря коляно в пода, за да бъде на височината на седналото момче, и го прегърна, погали го, освободена от задръжки, като се чувстваше неузнаваема, попаднала в сърцето на ураган. – Никога повече – повтори тя, като се запъваше, от вълнение едва произнасяше думите. – Обещавам ти, че никога повече няма да се държа с теб така. Аз само се преструвах на студена, мъничкият ми. Колко съм била глупава – исках да ти направя добро, а ти причиних страдания. Прости ми, миличко... И го целуваше по разрошените коси, по челото, по бузите, попивайки с устни солените му сълзи. Когато детската уста потърси нейната, тя не се отдръпна. С притворени очи се остави на целувките и им отвърна. След миг, одързостени още повече, устните на момчето станаха настоятелни и се притиснаха към нейните, а тя разтвори своите и позволи на нетърпеливото змийче, в началото плахо и несръчно, после все по-дръзко и напористо, да се вмъкне в устата ѝ и да я обходи, стрелкащо се в едната и в другата посока, по венците и по зъбите. Не отблъсна и ръката, която неочаквано усети на едната си гръд. Дланта замръзна за миг, притихнала, като че да събере сили, после се раздвижи, заобли шепа и я помилва почтително, притисна я нежно. Макар дълбоко в душата ѝ един глас да крещеше, че трябва да стане и да си тръгне, доня Лукресия не помръдна. Напротив, притисна детето към себе си и без задръжки продължи да го целува поривисто и свободно, с нарастващо желание. До момента, когато като в просъница чу спирачките на колата и малко след това – гласа на съпруга си, който я викаше. Изплашена, тя рязко се изправи. Уплахата ѝ се предаде и на детето, очите му се разшириха от ужас. Тя съзря разхвърляните дрехи на Алфонсо и петната от червило по устните му. „Бягай да се измиеш“ – бързо му нареди тя, като посочи банята. Детето кимна и изтича натам. Тя излезе от стаята замаяна и пресече с омекнали крака хола, който гледаше към градината. Заключи се в банята за гости. Беше задъхана, отмаляла, сякаш беше тичала. Погледна се в огледалото и внезапно я напуши истеричен смях, който побърза да сподави, като запуши устата си с длан. „Безумна жена, луда!“ – упрекваше се тя, докато плискаше лицето си със студена вода. После седна на бидето и пусна кранчето дълго да шурти. Изми се старателно, оправи дрехите и косите си и остана така, докато напълно възвърна самообладанието си, отново стана господарка на лицето и жестовете си. Когато излезе да посрещне дон Ригоберто, беше свежа и ведра, сякаш нищо особено не се бе случило. Но макар съпругът ѝ да я намери любвеобилна и грижовна както винаги, преливаща от нежност и внимание, макар да изслуша с обичайния интерес разказа за случките през деня, доня Лукресия всеки миг чувстваше една потулена тревога, едно вътрешно безпокойство, а от време на време по кожата ѝ полазваха тръпки и коремът я присвиваше. Детето вечеря с тях. Беше сдържано и спокойно, както обикновено. Приемаше шегите на баща си с кръшен смях и дори го помоли да разкаже още нещо весело, „от онези смешните истории, татенце, дето не са съвсем пристойни“. Когато очите му срещаха нейните, доня Лукресия с удивление установяваше, че в този открит лазурен поглед нямаше и помен от смут, дори и най-малката лукава или съзаклятническа искрица. Няколко часа по-късно, в полумрака на съпружеското ложе, дон Ригоберто отново ѝ зашепна, че я обича, и я покри с целувки, изрази ѝ признателността си за дарените от нея дни и нощи, за огромното щастие, което го преизпълва благодарение на нея. „Откакто се оженихме, научих какво значи да живееш, Лукресия – възторжено заяви той. – Ако не беше ти, щях да си отида от този свят, без да съм познал мъдростта и без дори да подозирам какво в действителност е истинска наслада.“ Тя го слушаше развълнувана и блажена, без да може дори в този момент да забрави за детето. При все това натрапчивата му близост, доловимото ангелско присъствие не пречеха, а по-скоро привнасяха в удоволствието някаква смутна, трескава нотка. – Защо не ме попиташ кой съм? – промълви най-сетне дон Ригоберто. – Кой, кой си ти, любов моя? – отвърна с очакваното нетърпение тя. – Аз съм чудовище – чу го да изрича, вече отдалечен и недостижим в полета на въображението си.", "date": "2018.12.05", "title": "От печат излиза ново издание на „Възхвала на мащехата“, първата еротична книга на Марио Варгас Льоса"}
{"url": "http://epicenter.bg/article/Elka-Zareva--0-5--ot-energiyniya-miks-v-TETs--Bobov-dol--EAD-shte-bade-RDF/169972/11/34", "text": "  - Към момента имаме официално разрешително, подписано от РИОС – Перник и от ИАОС – София за пробно изгаряне на определено количество  RDF  гориво. Подали сме всички необходими документи в институциите за издаване на ново комплексно разрешително на ТЕЦ „Бобов дол“ ЕАД, в което да бъде упоменато това, че ни се позволява да изгаряме този нов вид гориво. Към момента имаме уверение от страна на ИАОС – София, че то ще бъде издадено до средата на месеца.   Държим да опровергаем всички спекулации от страна на „Гринпийс“, които се опитват да покажат, че използваме този вид гориво незаконно.   Дори от началото на седмицата на територията на Дружеството тече съвместна проверка на РИОС – Перник и ИАОС, които са на място в ТЕЦ „Бобов дол“ и със своите подвижни лаборатории правят замери на всички съоръжения. Окончателните резултати от текущото измерване ще са готови в средата на месеца. По предварителни данни не са констатирани никакви нарушения съгласно действащото в момента Комплексно Разрешително и разрешението за пробни изпитвания в експлоатационни условия за съвместно изгаряне на въглища и  RDF.  В началото на месец ноември от страна на ИАОС в присъствието на представители на РИОС – Перник отново бяха завършени замери на изпусканите емисии с тяхната акредитирана лаборатория. Непрекъснато сме подложени на строг контрол от страна на всички институции, непрекъснато текат планови и непланови проверки и към момента не са констатирани абсолютно никакви нарушения от наша страна.   - В процентно отношение планираме да заменим 0,5% от използваните въглища с въпросното алтернативно гориво. За да бъде по-ясно – по принцип изгаряме средно по 19 000т въглища на денонощие, като 0,5% от тях представляват около 95т отпадъци. На годишна база това означава, че на година можем да оползотворяваме около 35 000 тона отпадък. Тези цифри се приемат при ритмични доставки и максимален брой работни часове на трите блока на дружеството.   - В технологично отношение не предвиждаме технически изменения в работата на основните ни съоръжения. Технологията на производство и след внедряване на измененията ще включва същите технологични процеси, които се прилагат към момента. Дейността по изгаряне на отпадъци ще се осъществява в съществуващата горивна инсталация за производство на електрическа енергия, която е с общ капацитет от 630мв, който капацитет няма да бъде променян, поради факта, че както вече споменах просто 0,5% от използваните въглища ще бъдат заменени с  RDF.   - Основната причина са нарастващите цени на въглеродните емисии, които се налага да закупуваме ежегодно, за да можем да продължаваме нашата производствена дейност. От началото на годината цената им се е вдигнала почти 3 пъти, а прогнозите на световните експерти са за покачване с още 400% до 2050 година, което би довело до фалит на всички дружества от нашия сектор.   Освен това тенденциите в Европейския съюз при въглищните централи са именно за съвместно изгаряне на въглища с други нискоемисионни горива. С цел да се докаже твърдението ни, може да се направи справка, че в центъра на една от най-добре развитите европейски столици – Виена, както и в центъра на Копенхаген, са изградени такива инсталации. Това показва не само тяхната ефективност, но и несъмнено доказва, че по никакъв начин горенето на този вид отпадък не нанася вреди на околната среда.   - По смисъла на българския закон ТЕЦ „Бобов дол“ ЕАД отговаря и се класифицира като „инсталация за съвместно изгаряне“ и съответства с изискванията за най-добри налични техники съгласно БРЕФ Документите, които по същество са изискванията на Европейския съюз.   Нашата инсталация е оборудвана със средства за извършване на собствени непрекъснати измервания на емисиите прах, серни окиси, азотни окиси и въглеродни окиси и работим изцяло в съответствие с нормите.   Поели сме и безусловно спазваме редица ангажименти към Министерството на околната среда и водите с оглед спазване на поетите задължения на страна ни към Европейския съюз за намаляване на емисиите на вредни вещества в атмосферния въздух. В състава на емисиите, излъчвани в атмосферата от изгарянето на кафяви въглища влизат вредни вещества, които са съпоставими с тези при изгарянето на неопасни отпадъци. В зависимост от състава, доста често заявените кодове отпадъци за изгаряне са с по-добри показатели от тези на въглищата. В тази връзка внедряването на това гориво в нашата производствена дейност значително ще ограничи емисиите от парникови газове в резултат от редуциране на използваните количества изкопаеми горива.  ", "date": "2018.12.05", "title": "Елка Зарева: 0.5% от енергийния микс в ТЕЦ „Бобов дол“ ЕАД ще бъде RDF"}
{"url": "http://epicenter.bg/article/Stanishev---edin-hard-evropeets-nachelo-na-PES/170012/11/0", "text": "От 6 до 8 декември в португалската столица Лисабон се провежда конгресът на Партията на европейските социалисти (ПЕС). Форумът ще бъде лишен от най-голямата интрига на подобни събития – кой ще бъде новият лидер. Защото отсега е ясно кой ще оглавява европейската левица в предстоящия тежък мандат години – българинът Сергей Станишев.   Това ще превърне Станишев в може би най-дългогодишния председател на европейска структура и ще затвърди позицията му на българина с най-висока позиция в световния елит. Защото освен президент на ПЕС, той е и зам.-председател на Социалистическия интернационал. Станишев най-вероятно ще се окаже една от най-важните фигури в Брюксел след изборите за Европейски парламент догодина, особено, ако се запази вероятността за широка ляво-центристка коалиция, която да обедини партиите от либералния център, социалистите и социалдемократите и крайната левица. Така Станишев, който бе архитектът при излъчването на Франс Тимерманс за кандидат на ПЕС за председател на Европейската комисия, може да стане и човекът, осигурил на левицата този пост с дипломатическите си умения.   Точно те, както и последователната проевропейска позиция, са в основата на дълголетието на Сергей Станишев начело на ПЕС. Във време, когато едва ли не става модерно да се критикува Европейския съюз и да се предрича неговия разпад, Станишев отстоява виждането, че Съюзът е единственият политически механизъм за постигане на целите на левицата – борба с неравенството, борба с бедността, шанс за младите, социални политики и доходи. Каузи, които последователно е отстоявал. Станишев е автор на т.нар. младежка гаранция, идеята държавата да подпомага първото работно място на младежите. Защото как да започнеш работа, когато първото условие навсякъде е да имаш някакъв опит, трудов стаж? Станишев измисли „културния чек“, идеята държавата да предоставя на младежите възможност да се приобщят към културните достижения. Защото билетите за опера, театър, входът в изложбените зали често не е по джоба им, а това, за съжаление, измества културата от списъка с финансовите приоритети.   Под ръководството на Станишев ПЕС бе първото европейско политическо семейство, което преди евроизбори посочи своя кандидат за шеф на Европейската комисия (ЕК). Тази година ПЕС отиде по-напред –партията излъчи своя кандидат за поста на Жан-Клод Юнкер демократично и прозрачно, с избори. И го направи първа. Практиката да се избира общ кандидат бе наложена от европейската левица още на предните европейски избори и бе възприета и от останалите политически организации, като Европейската народна партия (ЕНП). ЕНП неотдавна също издигна своя претендент за шеф на Еврокомисията – германецът Мартин Вебер. Но за разлика от ЕНП, която до последно имаше двама претенденти за поста, благодарение на тихата дипломация на Станишев, социалистите не се разцепиха заради този избор. Когато на 5 ноември бе взето решението за Тимерманс, другият претендент – словакът Марош Шефчович се отказа от надпреварата в името на единството и го подкрепи.   Доказателство, че това не е било лицемерие за пред хората и че качествата на Шефчович се оценяват от семейството на европейските социалисти и социалдемократи е фактът, че на конгреса в Лисабон той е водещ координатор по резолюциите - човекът, който държи най-важната писалка. Защото от неговата редакция ще зависи как ще звучат посланията на левицата в навечерието на евроизборите.   Станишев е начело на европейската левица от ноември 2011 г., когато предишният лидер Паул Нюруп Расмусен се оттегли по здравословни причини. На следващата година е избран за президент на ПЕС, а през 2015 г. е преизбран на конгрес в Будапеща. Тогава червените избират измежду двама претенденти – Станишев и такова име в европейската левица като испанеца Енрике Барон Креспо. Зад дългогодишния министър в кабинета на Фелипе Гонсалес стоят влиятелните и многобройни социалистически партии на Испания и Франция. Станишев надделява и днес е единствен кандидат, подкрепян от основните организации на левицата - на партии, както от Източна, така и от Западна Европа, както от малки страни, като България, така и от големи – като Германия, Испания, Италия, Франция, Великобритания. По предложение на лидера на БСП Корнелия Нинова, която ще води делегацията на българските социалисти в Лисабон, кандидатурата на Сергей Станишев получи най-силната възможна подкрепа от партията, в която членува. На конгрес! Но докато подкрепата на БСП за бившия й председател, вкарал партията в Социалистическия интернационал и ПЕС, изглежда естествена, не така стои въпросът с останалите леви организации в Европа. Сергей Станишев буквално си извоюва тяхното „за“. Защото постъпи така, както постъпват най-добрите приятели – беше до тях и ги подкрепяше в тежки моменти. За никого в Европа не е тайна, че сега не са най-добрите времена за т.нар. системни партии.   Днес лидера на Испанската социалистическа партия Педро Санчес е премиер, но не е забравил подкрепата, която получаваше от президента на ПЕС за отстояване на важни за страната му политики. Благодарение на дипломатичните умения на Станишев идеите на Санчес получаваха подкрепата на премиерите от левицата още преди испанецът да стане един от тях. ГСДП е твърдо зад него, въпреки че имаше момент, когато бившият лидер на германските социалдемократи се спрягаше за кандидат за президент на ПЕС. Мартин Шулц обаче се отказа и подкрепи Сергей. Станишев, заедно с премиерите от левицата, е на всички важни за ГСДП събития в момент, когато партията е на кръстопът след дългогодишните големи коалиции, в които участваше. Разговорът за стратегията на левицата за бъдещите евроизбори започна именно от Берлин. И на първия ред един до друг бяха освен Станишев и Шулц, и премиерите Алексис Ципрас (на Гърция) и Антонио Коща (на Португалия). Всъщност приобщаването на Ципрас към ПЕС също е дело на Станишев, защото гръцката СИРИЗА членува в друго политическо семейство – Партията на европейската левица.   Категорична подкрепа Станишев получава и от голямото семейство на британските лейбъристи и Джереми Корбин, който набира сила като европейски лидер и нищо чудно да е и следващият премиер на Великобрштания. Станишев подкрепи усилията на лейбъристите в кампанията по Брекзит, както и в сегашната им битка страната да получи достоен договор за напускане на ЕС, който да запази и правата на европейците от други страни, включително и българите, на Острова. По лична покана на Станишев Джереми Корбин участва в срещите на върха на левицата в Брюксел, без да е премиер.   Един от най-тежките авторитети в днешния Европейски съвет, премиерът на Португалия Марио Коща също е в отбора на Станишев. И това е обяснимо. Невидимата ръка на Станишев се проследява и при избора на португалеца Марио Сентено за шеф на еврогрупата (съветът на финансовите министри на страните от ЕС, използващи единната валута). На съвета на ПЕС в Лисабон миналия декември, по инициатива на Станишев левицата даде колективна подкрепа за кандидатурата на финансовия министър на Португалия.   Ето това са козовете, които осигуряват преизбирането на Станишев. „Мирните преговори“, а не „войната и конфронтацията“ са неговите средства към целта. Офисът на ПЕС вече работи за кампанията на Тимерманс като кандидат за шеф на ЕК. Фактът, че Тимерманс е от Холандия, утре, ако бъде избран, би дало предимства на България в страна, която меко казано не е сред приятелите на България в Европа. Да не забравяме, че именно от Амстердам натиснаха спирачката за нашето членство в Шенген.   Докато разширяването на Европейския съюз, запазването на програмите, чиято цел е преодоляване на разликите между по-богатите и по-бедни страни в Общността винаги са били последователна политика на ПЕС. Политика, която Станишев не ревизира в момента, когато задухаха студените ветрове и партиите от семейството на левицата започнаха да губят позиции. Когато достиженията на класическата социалдемокрация като правото на труд, правото на равен старт в живота, равенството на половете, вече се възприемат като даденост и европейският избирател престана да ги цени. Когато стана модерно дори в Брюксел да се говори за „по-малко Европа“, Станишев остана хард европеец.   Форумът в Лисабон ще премине под мотото „Прогресивната Европа, която искаме“. И не е чудно, че той отново ще излъчи един последователен европеец начело на ПЕС.   На когото няма да му е лесно. След излизането на Великобритания от ЕС Групата на социалистите и демократите в ЕП ще веднага ще олекне с 20 души – британските лейбъристи. Докато ЕНП няма да понесе щети. Консерваторите на Тереза Мей са част от Алианса на европейските консерватори и реформисти. Но на предстоящите избори истинската битка на партиите от семейството на социалистите и социалдемократите ще бъде освен с традиционния опонент, десницата, а с популизма и национализма. Още повече че опитът на страни като България и Австрия показва, че десницата вижда в националистите коалиционен партньор, който ще й позволи да запази властта. ЕНП тайно потрива ръце, затова възходът на популистите удря главно традиционната левица. Популистите и националистите предлагат лесни решения на трудните проблеми като миграцията и растящото неравенство. „Богатите“ могат да се скрият от тях в „кулите си от слонова кост“, бедните остават „навън“. Това превръща битката за следващия Европейски парламент в битка за душата на Европа – за онази Европа, за която са мечтали бащите основатели на Съюза. Или за една нова Европа, в която вече на мястото на свободата, справедливостта и солидарността са издигнати високи огради. Както на границите, така и в сърцата на европейците.  ", "date": "2018.12.05", "title": "Станишев – един хард европеец начело на ПЕС"}
{"url": "http://epicenter.bg/article/Shefat-na-KEVR--Nyama-da-ima-promyana-na-tsenata-na-toka-za-bita-do-lyatoto-/169986/4/0", "text": "Председателят на енергийния регулатор Иван Иванов заяви, че няма да има промяна на цената на тока за бита до лятото на следващата година. Скокът на цените на борсата от последните дни притесни работодателските организации, според които това ще окаже влияние и на цените на битовия ток. Иванов обясни, че регулираните цени се определят за едногодишен период, предаде БНР.  \"Нека не забравяме, че това е анализ не само в периодите, когато има сериозно повишение на цената, но и в периодите, когато цената е значително по-ниска от цената на регулирания пазар. Традиционно, през месеците март, април, май и юни включително, цената на свободния пазар е значително по-ниска. Ние ще се съобразим и ще направим оценка върху движението на цените в рамките на целия годишен период,\" коментира шефът на КЕВР.  Иванов допълни, че регулаторът няма пряко отношение към работата на енергийната борса, където цените се определят от търсенето и предлагането. До края на годината се очаква да са ясни резултатите от проверката, която започна преди няколко месеца трябва да установи имало ли е злоупотреби на борсата преди няколко месеца, когато отново имаше скок при цените.  ", "date": "2018.12.05", "title": "Шефът на КЕВР: Няма да има промяна на цената на тока за бита до лятото "}
{"url": "http://epicenter.bg/article/Prof--Atanas-Tasev--S--quot-Turski-potok-quot--ostanahme-na-gazovata-karta-na-Evropa-/169992/4/0", "text": "Както и да наричаме проекта „Турски поток“ или „Български поток“, най-важното е, че България остава на газовата карта на Европа и на света, заяви днес пред БНР енергийният експерт проф. Атанас Тасев.  Той обясни в предаването „12+3“ на „Хоризонт“, че това събитие бе предшествано от решението на руската страна от 1 януари 2020 г. да прекрати доставките по Трансбалканския газопровод, а България транзитира 17,8 млрд. куб. м годишно, от които 14 млрд. за Турция. Като се очаква до месеци тези 14 млрд. да престанат да преминават през нашата територия, а през първата тръба на „Турски поток\" да отиват директно в Турция.  Според проф. Тасев изборът на трасе през България, а не през Гърция е икономически и технически обоснован, защото в Гърция няма подходящо газохранилище, което да компенсира варирането на доставките, което в някои случаи достига 15-20%.  Експертът коментира и проблемите около „Северен поток 2“ – проект за доставки на руски газ по дъното на Балтийско море за Германия, срещу който се обявиха САЩ. Той посочи, че реализацията на двата проекта зависи от икономически, политически и геополитически фактори.  Тасев разказа как миналата година е имал среща с бивш съветник на Хелмут Шмит и Хелмут Кол, който сега е в т. нар. съвет на старейшините при канцлера Ангела Меркел. Той е германец от български произход, който от 1962 г. е в Германия. Тасев запитал хер Щефан дали ако Меркел спечели изборите, ще застане зад „Северен поток 2“. „Той се засмя и каза: „Каква Меркел? Немският бизнес“.  Според Тасев никой не може да накара немския бизнесмен да купува втечнен газ със $100 по-скъпо от руския за 1000 куб. м. и че немският бизнес очевидно е доминиращ при вземане на решение. „Видяхте, че рязко се влошиха отношенията между Германия и САЩ именно на тази база“, каза той.  Тасев призна, че „Северен поток“ и „Турски поток“ се конкурират. Но от север доставките на газ намаляват с 20 млрд. куб. м, а потребностите на Европа растат и скоро ще достигнат 200 млрд. куб. м годишно, заради което руският газ ставал незаобиколим фактор. Затова неслучайно е било постигнато извънсъдебното споразумение между „Газпром“ и Еврокомисията.  „Мисля, че в момента геополитиката няма да попречи за реализирането на т.нар. „Турски поток“, който ние наричаме конфигурация на газовия хъб „Балкан“. Няма да говорим за потоци, а за нещо много по-сложно“, каза Тасев, като обясни, че това включва и борса за търгуване и то с повече доставчици.  Защото хъбът ще има връзка с Трансадриатическия газопровод през интерконектора Комотини-Стара Загора, ще има възможност за получаване на газ от планирания терминал за регазификация в Александруполис, от интерконектора с Румъния, а има и други възможности.  „Така че ние изпълняваме всички условия да останем на газовата карта на Европа“, каза проф. Тасев  ", "date": "2018.12.05", "title": "Проф. Атанас Тасев: С \"Турски поток\" останахме на газовата карта на Европа "}
{"url": "http://epicenter.bg/article/Karina-Karaivanova-smenya-Kalin-Mitrev-v-Evropeyskata-banka-za-vazstanovyavane-i-razvitie/169996/4/0", "text": "Карина Караиванова, председател на Комисията за финансов надзор, сменя Калин Митрев като представител на България в Европейската банка за възстановяване и развитие (ЕБВР). Това се разбира от решенията на правителството, взети днес.   \"Министерският съвет определи Карина Караиванова за представител на Република България в Съвета на директорите на Европейската банка за възстановяване и развитие. Решението влиза в сила от 1 март 2019 година. Към момента представител на Република България в Съвета на директорите на Европейската банка за възстановяване и развитие с РМС № 223/2016 г. е Калин Митрев\", се посочва в съобщение от пресслежбата на Министерския съвет. \"Карина Караиванова има богат професионален опит в работата с международните финансови институции, в частност с Европейската банка за възстановяване и развитие и ще представлява ефективно интересите на Република България.  Европейската банка за възстановяване и развитие е един от най-големите инвеститори в България, с която страната ни поддържа дългогодишни отношения на ползотворно сътрудничество. От началото на дейността си у нас, от 1993 г. до 31.10.2018 г., ЕБВР е предоставила инвестиции в размер на 3.847 млрд. евро за финансиране на 249 проекта в различни сектори на икономиката на страната. Инвестициите в частния сектор представляват 56 % от актуалния портфейл на банката в България.  ЕБВР е създадена през 1991 г. с цел да допринесе за икономическия прогрес и да подпомогне прехода към пазарно ориентирани икономики на страните от Централна и Източна Европа, приели да съблюдават принципите на плуралистичната демокрация. Акционери в нея са 67 държави и 2 междудържавни институции - Европейският съюз и Европейската инвестиционна банка. Акционерният капитал на ЕБВР е 30 млрд. евро. Република България участва в капитала на ЕБВР с 237,11 млн. евро.\", се казва още в прессъобщението от \"Дондуков\" 1.  ", "date": "2018.12.05", "title": "Карина Караиванова сменя Калин Митрев в Европейската банка за възстановяване и развитие"}
{"url": "http://epicenter.bg/article/Glavniyat-prokuror--Vrashtame-Banevi-u-nas-na-6-dekemvri-/169962/3/0", "text": "\"Връщането на Николай и Евгения Баневи ще бъде на 6 декември със съответния полет. С два полета ще пристигнат. Единият е от Франция до Германия, другият от Германия до България.\" Това коментира главният прокурор Сотир Цацаров пред журналисти, предаде Агенция „Фокус“.  \"Това, което ще предприемат колегите от Специализираната прокуратура е незабавни действия - ново актуализирано обвинение, задържане за 72 часа и незабавно искане за постоянно задържане, заяви Цацаров. „Полетният график е утвърден и е работа на ГД „Охрана“ към Министерство на правосъдието. За нас е важно самото пристигане и организацията, която е свързана с по-нататъшните действия по разследването“, добави прокурор №1.  \"Връчена е призовка на зам.-кмета по транспорта Евгени Крусев. Ще му бъде повдигнато обвинение за длъжностно престъпление. Когато обвинението бъде повдигнато, ще научите подробности\", добави той.  \"Решение на съда в Истанбул за екстрадиция има, в момента решението е при министъра на правосъдието в Турция. След неговия подпис и предварително съгласуване с турските външно и вътрешно министерство се очаква екстрадирането у нас.\" Така Сотир Цацаров отговори на въпрос докъде е стигнало екстрадирането на Димитър Желязков - Митьо Очите.  Цацаров обясни, че в Турция екстрадиционната процедура не е такава, каквато е у нас - има съдебна фаза и административна фаза. Административната фаза е свързана с решения на изпълнителната власт - т.е., политическо решение, което да препотвърди или да не препотвърди решението на съдебната власт, докато у нас е достатъчно само влязло в сила съдебно решение.  „Всички срокове, както и процедурата, се определят от турската държава. За нас са важни гаранциите, че турската държава ще изпълни изцяло международните си задължения“, каза още главният прокурор.  Има сценарий Десислава Иванчева да бъде представена за жертва на правосъдието, каза още Сотир Цацаров.  „Такъв беше сценарият на всички, които трябва да покажат, че става въпрос за жертва на правосъдието, за репресии и за всичко друго“, заяви Ццаров и добави, че не говори за политически партии.  „Иванчева не трябва да бъде поставена в условия, които са по-тежки от тези, за който и да е друг арестант, но тя не трябва да има привилегии, които са дори сантиметър по-големи от тези на всеки друг арестант“, коментира главният прокурор.  Цацаров обясни, че вчерашната среща при министър Цачева за състоянието на арестите е била отменена, защото той и министърът на вътрешните работи Младен Маринов са имали далеч по-важни задачи.   ", "date": "2018.12.05", "title": "Главният прокурор: Връщаме Баневи у нас на 6 декември "}
{"url": "http://epicenter.bg/article/Bivshi-sluzhiteli-na--Arsenal--sa-zameseni-v-nezakonna-targoviya-s-orazhie-v-Kazanlashko-/170019/3/0", "text": "При спецакция ГДБОП в Казанлъшко бяха открити голяма незаконна оръжейна пратка и печатница за фалшиви документи. Част от групата е задържана в момент на сделка. По данни на прокуратурата, сред членовете ѝ има бивши служители на завод „Арсенал”, предава бТВ.  Бандата в района на Казанлък е действала повече от година. Нейни членове са задържани вчера по време на сделка с автомати „Калашников\" и пистолети. Сред задържаните е мъж от село Габарево, който е арестуван и преди за незаконна търговия с оръжие.  Разследващите твърдят, че най-вероятно част от оръжието е изнесено от завод „Арсенал\" на части.  „И в момента на нас не са ни ясни много неща, като например как тези оръжия излизат от завод „Арсенал”, но управителите на тази фирма би трябвало да вземат необходимите мерки, защото това криминално излизане на оръжие от това предприятие вероятно ще продължи”, посочи началникът на ГДБОП Ивайло Спиридонов.  Експерти коментират, че задържаното количество нелегално оръжие говори за схеми, действали с години.  „Цевите и кутиите на стрелковите оръжия са под режим. Имат фабричен номер, който се завежда в производствения цех”, каза Станчо Петков, експерт по въоръжението.  Георги Маринов, който е вещо лице по оръжия и боеприпаси в съда посочи, че е възможно това да е сделка с държави, които не се интересуват от произхода и допълни, че автоматичните калашници не са за масова употреба, а картечните пистолети „Скорпион” може да се използват успешно за терористични цели.  По време на разследването е засечено и лице от бандата, свързано с друга група – за производство фалшиви документи за самоличност. Задържани са трима иранци и двама българи.  „Той играеше посредник при въпросните договорки за огнестрелно оръжие, които бяха провеждани. Всички разбираме компилацията от група, която се занимава с огнестрелни оръжия, с група, която се занимава с фалшиви документи, какво може да постигнат”, допълни Спиридонов.  Засега не е ясно на колко от задържаните прокуратурата ще повдигне обвинения.  От ръководството на завод „Арсенал” отказаха коментар за акцията. За bTV заявиха, че все още не са получили официална информация от разследващите.  ", "date": "2018.12.05", "title": "Бивши служители на „Арсенал” са замесени в незаконна търговия с оръжие в Казанлъшко "}
{"url": "http://epicenter.bg/article/Ostar-spor-v-parlamenta--otlozhiha-iskaneto-na-BSP-za-namalyavane-na-deputatskite-zaplati/170002/2/0", "text": "След остър спор депутатите от Правна комисия отложиха първото гласуване на промените в Правилника за организацията и дейността на Народното събрание, внесени от БСП, предаде Агенция „Фокус“. Левицата предлага намаляване на заплатите на народните представители с 543 лева. Очаква се предложението на опозицията да се разисква заедно с това на ГЕРБ за санкциониране на депутатите, които не са били в пленарна зала по време на поименна проверка.  Съжалявам за подхода, който е избрал Данаил Кирилов - да внесе безумно предложение, за да „затапи“ дебата за депутатските заплати, каза на заседание на комисията зам.-председателят на ПГ на БСП Крум Зарков.  „За трети път се опитваме да поставим въпроса как се формира депутатската заплата“, посочи той. „Въпросът за депутатските въпроси не е част от Правилника, а от финансовите правила към него, може да се обсъди отделно“, обясни Крум Зарков. „Извинявам се за квалификацията безумно, но твърдя, че предлаганата промяна е противоконституционна“, заяви депутатът от БСП.  \"В решение на Конституционния съд се казва, че основно конституционно задължение на народния представител е да присъства в пленарна зала, да участва в дебата по обсъжданите въпроси и да гласува\", аргументира се Данаил Кирилов от ГЕРБ, който е и председател на комисията.  „Обосновал съм в мотивите предложението си с решение на КС от 1998 година“, обясни той. „Подготвил съм и още 7 решения“, допълни Кирилов. „Не смятам, че конституционната практика на нашия КС е безумна“, каза той в отговор на казаното от Крум Зарков от БСП, че промяната, която предлага е безумна.  ПГ на ДПС също подготвя текстове за промени в Правилника за организацията и дейността на Народното събрание, каза на свой ред депутатът от ПГ на ДПС Хамид Хамид, предаде репортер на Агенция „Фокус“. „В сряда ще внесем нашият проект за изменение на Правилника“, обяви той.  ", "date": "2018.12.05", "title": "Остър спор в парламента, отложиха искането на БСП за намаляване на депутатските заплати"}
{"url": "http://epicenter.bg/article/DPS--Mashinno-glasuvane---da--distantsionno---v-nikakav-sluchay--/170004/2/48", "text": "ДПС подкрепя машинното гласуване, но не и дистанционното електронно подаване на глас. Това стана ясно от изказванията на зам.-председателя на ПГ на ДПС Йордан Цонев и другия зам.-председател Хамид Хамид пред правната комисия, която обсъжда на първо четене два проекта с промени в Изборния кодекс, внесени от мнозинството, както и от Воля, предаде \"Канал 3\".  \"Време е да извадим химикалката, както и коректора от Изборния кодекс, време е да прекратим цялото това упражнение. Това отчасти ще върне доверието на избирателя към изборната система\", каза Хамид.  Според Йордан Цонев от години наред усложняваме, а не улесняваме процеса на гласуване. \"Дали изборните правила улесняват гражданите? Нашата оценка е, че водят към усложняване\", заключи Цонев, като припомни премахването на цветните бюлетини и интегралната бюлетина до въвеждането на нови правила, като това по никакъв начин не помага да бъде изпълнено конституционното право на гражданите да упражнят вота си. \"Това ли е нашата задача - да попречим на българските граждани да не гласуват?\"  ДПС е още против съчетаването на машинно гласуване с такова на хартия, защото не вижда смисъл в това, освен губене на още половин час време и изхабяване на поредната тубичка с коректор. Движението предлага още страната ни да не наема и купува чужди машини, а да си ги произведе у нас. Цонев подчерта, че имаме и специалисти, а е и всеизвестно, че нашите IT-експерти са сред най-добрите.  \"Ние сме против дистанционното гласуване и няма как да бъдем убедени в обратното\", каза още Йордан Цонев. \"Няма как да знаем кой стои отсреща в Чикаго срещу паролата Х, може да е всеки, само това е достатъчно въобще да не мислим по този въпрос\", отсече депутатът. \"Или - кой стои в Истанбул, за да обърна нещата към нас\", добави той.  \"Преференциалното гласуване изкривява вота, ако има корпоративен вот, това е най-големият\", обяви още Цонев. ДПС е за отпадането му, а ако не - поне за обмисляне на вариант, какъвто по-рано предложи шефът на правната комисия Данаил Кирилов, който е вносител заедно с ОП на поправки в Изборния кодекс.   Кирилов предложи от 1 до 100 евентуално да бъдат номерирани партиите, а над 100 - преференциите. ДПС обяви още, че подкрепя проекта на Воля, който предвижда онлайн наблюдение на преброяването на гласовете в изборната секция. Заседанието на правната комисия не мина без кръстосване на шпаги между БСП и ГЕРБ.   Социалистът Крум Зарков посочи, че Изборният кодекс трябва да се променя само, за да се повиши честността на вота. „ГЕРБ върви в обратната посока“, заяви той, цитиран от \"Фокус\". „Има смисъл от машинното гласуване, това го показва интересът на гражданите към него. Когато стигате до етап въвеждане на машинното гласуване, ГЕРБ се отказват. Каква е целта? Ако целта е да се угоди на ЦИК, това е неприемливо за законодателя. ЦИК прилага закона, а не обяснява как не може да бъде приложен“, посочи депутатът от БСП. „Докладите на ЦИК бяха полезни, за да видим къде може да има слабости, а не да отлагаме машинното гласуване“, категоричен бе той.   От ГЕРБ веднага скочиха. Изглежда странно 5 години след приемането на Изборния кодекс, ПГ на БСП да живее в паралелна държава и паралелен свят, каза депутатът от ПГ на ГЕРБ Десислава Атанасова.   ", "date": "2018.12.05", "title": "ДПС: Машинно гласуване - да, дистанционно - в никакъв случай! "}
{"url": "http://epicenter.bg/article/Tsvetan-Tsvetanov-shte-uchastva-vav-forum-po-sigurnostta-vav-Vashington/170005/2/0", "text": "Председателят на Комисията по вътрешна сигурност и обществен ред в Народното събрание (НС) Цветан Цветанов и членове на Комисията по вътрешна сигурност и обществен ред и Комисията за контрол над службите за сигурност ще участват в 12-ия Парламентарен форум по разузнаване и сигурност във Вашингтон (САЩ). Това съобщиха от пресцентъра на Народното събрание.   Форумът ще се проведе на 6 декември 2018 г. (четвъртък), като негов домакин ще бъде конгресмен Робърт Питинджър, който е и председател на Работната група по тероризъм и неконвенционална война на Конгреса на САЩ.  Конференцията по сигурност във Вашингтон ще се проведе в 6 панела, посветени на: усилията на правителствата за борба с финансирането на тероризъм; киберсигурността; усилията на частния сектор за борба с финансирането на тероризма; рисковете на чуждите инвестиции; поверителността и споделянето на информацията; рисковете на криптовалутите.  На форума ще присъстват над 340 делегати от повече от 80 страни, сред които държавни и правителствени ръководители, сенатори, конгресмени, експерти в сферата на сигурността, както и представители на неправителствения сектор.  ", "date": "2018.12.05", "title": "Цветан Цветанов ще участва във форум по сигурността във Вашингтон"}
{"url": "http://epicenter.bg/article/Remontirat-17-viadukta-po--quot-Hemus-quot--i--quot-Trakiya-quot--za-143-miliona-leva-/170006/2/0", "text": "Общо 17 виадукта на автомагистралите „Хемус“ и „Тракия“ се ремонтират през тази и следващата година със средства от бюджета. Инвестицията е за над 143 млн. лв. Съоръженията не са обновявани от построяването им преди повече от 30 години. Това съобщи министърът на регионалното развитие и благоустройството Петя Аврамова при инспекцията на заключителния етап от ремонта на виадукта при тунел „Витиня“ на АМ „Хемус“ в посока София.  \"Аварийният ремонт на съоръжението се наложи заради изключително тежкото му състояние\", каза председателят на Управителния съвет на Агенция „Пътна инфраструктура“ инж. Светослав Глосов.  Той напомни, че през миналата година беше ремонтирано съоръжението в посока Варна. Ако времето не се влоши рязко, се очаква ремонтът да завърши до края на седмицата. Утре, по график, започва монтажът на мантинели и полагането на шумяща маркировка.  Министърът напомни, че виадуктът при 33-ти км на АМ „Хемус“ е строен преди повече от 30 години и почти всички съоръжения, които са с такъв дълъг период на експлоатация, имат нужда от основен ремонт. Направено е приоритизиране според състоянието, в което се намират. Преди всичко се търси безопасност за пътуващите.  Продължават ремонтите на останалите съоръжения по АМ „Хемус“. За някои от тях остава само монтажът на ограничителни системи и ще бъдат пуснати в движение. За други има частични ограничения. Трети ще бъдат пуснати за движение през зимния период, но ремонтът им ще продължи напролет, каза още инж. Глосов, като пример даде виадукт „Коренишки дол“. В момента се ремонтират устоите на съоръжението, които са над 90 м високи. Стремежът на АПИ е ремонтът на тези съоръжения по АМ „Хемус“ да завърши през следващата година.  През 2019-а ще продължи ремонтът на тръбата за София на тунел „Витиня“, който има конструктивни дефекти, проявени при експлоатацията му. Другият рисков момент в този участък е анкерната стена над стария път. Това ще бъде най-затрудненият участък за движение догодина, но трябва да се грижим за безопасността, каза инж. Глосов. Тунелът ще бъде приведен във вида, в който е тръбата в посока Варна – абсолютно съвременна, отговаряща на европейските изисквания. През следващата седмица конструкторите ще вземат решение дали е възможно временно да се пусне движението през тунела до началото на ремонтните дейности.  Предстои рехабилитация и на тръбата за София на тунел „Ечемишка“, но тя е в по-добро състояние. Затова там ремонтът ще бъде по-лек. Ще бъдат монтирани системи за оповестяване, вентилация, пожарогасене.  „Правим всичко възможно, за да осигурим безопасността на съоръженията, въпреки, че ни упрекваха, че не правим нищо по тях. Виждате – работи се усилено“, каза председателят на УС на АПИ.  Общо 17 съоръжения по автомагистралите „Хемус“ и „Тракия“ се ремонтират с над 143 млн.лв. от държавния бюджет. В средата на ноември приключи ремонтът на фугите на мостовото съоръжение при 9-ти км на АМ „Хемус“, в района на с. Яна. В заключителен етап са възстановителните дейности по долното строене на 6 виадукта на АМ „Хемус“ - при 33-ти км (съоръжението при тунел „Витиня“ в посока София), при 36-ти километър (виадукт „Коренишки дол“), на три по-малки виадукта при 37-ми км и при 51-ви км (виадукт „Разлив“). Предвижда се строителните дейности на тях да завършат до средата на декември. През следващата година ще продължи ремонтът на съоръжението при 19-ти км (виадукт „Потоп“).  На АМ „Хемус“ на територията на област Шумен бяха обновени две съоръжения - жп надлез при 364-ти км и надлез над пътя Каспичан - Енево.  На „Тракия“ се ремонтират 7 виадукта - при 13-ти км, при 15-ти км, при 17-ти и 18-ти километър (в района на село Крушовица), 20-ти км, 37-ми и 38-ми км (в района на Ихтиман). Работата на съоръженията при 37-ми 38-ми километър завършва до края на годината, а на останалите ще продължи и през следващата. Приключи обновяването и на моста над река Елшишка при 89-ти км. Ремонтирани бяха също пътен възел „Мухово“ при 46-ти км и надлезът при 112-ти км край Цалапица.  Мостовите съоръжения по автомагистралите „Тракия“ и „Хемус“ се обновяват въз основа на график след като са обследвани и приоритизирани в реда, по който трябва да бъдат ремонтирани, в зависимост от състоянието им. Строителните дейности по съоръженията ще продължат поне още година и половина. Те са наложителни и не търпят отлагане, защото гарантират сигурността и безопасността ни като шофьори и пътници.  Тази година със средства от бюджета на АПИ се ремонтира и виадукт „Звездица“ при 2-ри километър на АМ „Черно море“, в района на Варна. Инвестицията е за близо 3 млн. лв. Съоръжението, което е над река „Звездишка“, е с дължина 400 метра. Очаква се при добро време строителните дейности да завършат до края на годината.  Близо 700 хил. лв. са вложени в ремонта на моста над река Ботуня край село Краводер на път I-1 Монтана - Враца. Съоръжението е построено преди повече от 35 години - през 1981 г., и досега не беше основно ремонтирано. Мостът е с нова пътна плоча, фуги, асфалтова настилка, ограничителни системи, тротоарни блокове, парапети и т. н.  Над 1 млн. лв. са инвестирани в изграждането на нов мост над р. Чинар дере при 19-км на път III-5802 Тополово - Поройна в област Пловдив, а над 266 хил. лв. са вложени в ремонта на две мостови съоръжения на път II-99 Бургас - Царево, при 20-ти и 43-ти километър.  Със средства от ОП „Региони в растеж“ като част от отсечките, които се рехабилитират по програмата, се изгражда нов мост над река Искър на третокласния път ІІI-306 Червен бряг - Чомаковци. Съоръжението е с дължина близо 10 метра. Предвижда се нов мост да бъде построен и над река Мелнишка при 11-ти км на път ІІІ-109. В момента се провежда тръжната процедура за избор на изпълнител на проекта по ОПРР.  ", "date": "2018.12.05", "title": "Ремонтират 17 виадукта по \"Хемус\" и \"Тракия\" за 143 милиона лева "}
{"url": "http://epicenter.bg/article/Dimitar-Vladimirov--Nyama-kriteriy-za-udostoveryavane-na-balgarski-proizhod/170007/2/0", "text": "Няма критерий за удостоверение на български произход. Няма регламент, няма процедура в нито един нормативен документ.   Това заяви временно изпълняващият длъжността председател на Държавната агенция за българите в чужбина (ДАБЧ) Димитър Владимиров, предаде репортер на БГНЕС. Владимиров бе изслушан от депутатите в Комисията по политиките за българите в чужбина, където даде информация за актуалното състояние и изпълнението на задачите, възложени на ДАБЧ до края на 2018 г. Според него дейността на агенцията не е добре регулирана нормативно, а Законът за българите, живеещите извън Република България, по който тя работи, дори няма правилник за прилагане. „При всички положения, след случилото се на 29 октомври, беше затруднена дейността на агенцията. Функциите на главен секретар и председател все пак са доста важни, дори за формирането на бюджета на Агенцията и разплащането по него. По отношение на работата с граждани, Агенцията спря работа само за една седмица, когато настъпи събитието. Иначе продължаваме да си изпълняваме дейността по план“, подчерта Владимиров.   В края на месец октомври председателят на ДАБЧ Петър Харалампиев бе арестуван след разследване на корупционна схема за незаконно издаване на удостоверение за българско гражданство, а при спецакцията в агенцията задържани бяха общо над 20 души. С обвинения по-късно се сдобиха само четирима - председателят, главният секретар на агенцията и още двама души. При проверка в банковата касета на секретаря Красимир Томов бяха открити над половин милион лева. Впоследствие премиерът Бойко Борисов обяви, че е възможно Агенцията да бъде закрита. По отношения на удостоверителната дейност, Владимиров увери, че граждани продължават да бъдат приемани, а удостоверенията – издавани. „През 2017 г. сме приели 15 500 заявления и сме издали 21 000 удостоверения. За 2018 г. сме приели 15 300 и сме издали 30 000, т.е. съумяваме да обработваме натрупаните назад във времето“, увери Владимиров. В изслушването си той обясни, че през последните години агенцията е проверявана от 7 различни институции – ДАНС, Софийска градска прокуратура, Върховна административна прокуратура, НСлС, Икономическа полиция, отново Върховната административна прокуратура и Инспектората на Министерски съвет. „През този период два поредни зам.-министъра са пускали сигнал до прокуратурата, че ДАБЧ издава незаконно удостоверения за български произход. Преди 2010 г. агенцията никога не е била проверявана“, разказа Владимиров и обясни, че причината е именно вмененото през месец март 2010г. задължение на агенцията да издава удостоверение за български произход.   Междувременно депутатите взеха отношение и по предложението на премиера агенцията да бъде закрита. Интересно сравнение направи Юлиан Ангелов от „Обединени патриоти“. Според него не трябва да се преустановява дейността на институцията заради действията на нейния ръководител, а за пример той даде столичната Община Младост и задържаната кметица Десислава Иванчева, обвинена във взимане на подкуп. Според Ангелов единственият вариант ДАБЧ да бъде закрита е, ако се направи Министерство за българите зад граница.  ", "date": "2018.12.05", "title": "Димитър Владимиров: Няма критерий за удостоверяване на български произход"}
{"url": "http://epicenter.bg/article/Karakachanov-kam-badeshti-ofitseri--Vazhishtavam-se-na-trudniya-izbor--koyto-ste-napravili/170009/2/0", "text": "Възхищавам се на трудния избор, който сте направили, да посветите живота си на служба на Родината. Вие сте бъдещи офицери и трябва да бъдете лидерите на нашето общество.  С тези думи министърът на отбраната Красимир Каракачанов посрещна днес, 5 декември, в Министерството на отбраната изявени в обучението курсанти от трите факултета на Националния военен университет „Васил Левски“ – „Общовойскови“, „Артилерия, ПВО и КИС“ и „Авиационен“.  „Единствена институция в България, която има пълно основание за самочувствие е Българската армия, защото в нашата история българският войник няма от какво да се срамува, той има само поводи за гордост“, подчерта министър Каракачанов. Той пожела на курсантите да бъдат усърдни в учението, защото трудностите укрепват самочувствието и дават увереност, че човек може и повече.  Началникът на отбраната генерал Андрей Боцев увери курсантите, че благодарение на добрата работа с политическото ръководство на Министерството на отбраната за година и половина е постигнато много, свързано и с повишаване на възнагражденията на личния състав и с поддържане в изправност на техниката.  По време на срещата беше представен моделът на новата парадна униформа на курсантите, която ще бъде въведена за курсантите от Националния военен университет.", "date": "2018.12.05", "title": "Каракачанов към бъдещи офицери: Възхищавам се на трудния избор, който сте направили"}
{"url": "http://epicenter.bg/article/Korneliya-Ninova-vodi-delegatsiyata-na-BSP-za-izbora-na-Stanishev-za-shef-na-PES/170010/2/0", "text": "Лидерът на БСП Корнелия Нинова води партийната делегация за конгреса на Партията на европейските социалисти (ПЕС) в Лисабон. На форума се очаква президентът на ПЕС Сергей Станишев да бъде преизбран. Той е единственият кандидат за поста.   В сбирката на европейската левица ще се включи и американският икономист Джефри Сакс.   На конгреса, който ще заседава на 7 и 8 декември в португалската столица, ще бъдат обсъдени и приети насоките за стартиращата през 2019 г. кампания за европейски избори.   Форумът ще излъчи и общият кандидат на ПЕС за председател на ЕК Франс Тимерманс. Левицата първа от европейските политически семейства посочи своя фаворит за изборната битка догодина. Конгресът ще приеме и резолюции, които ще са в основата на платформата на ПЕС за европейските избори през 2019 г. Основен акцент е поставен върху социалното и икономическо развитие на ЕС, подобряването на благосъстоянието на младите хора, ограничаването на неравенствата, засилването на равнопоставеността на половете, стимулирането на демокрацията и върховенството на закона, намаляването на негативните последици от миграцията, както и стимулирането на вътрешнахата кохезия на Съюза и активното му участие в световните процеси. В заседанията ще вземат участие делегати от партиите-членки, както и членове на Европейската комисия и Европейския парламент, министър-председатели, партийни лидери и активисти, представители на гражданския сектор и журналисти, сред които и: Федерика Могерини, върховен представител на ЕС по въпросите на външните работи и политиката на сигурност; Джоузеф Мускат, премиер на на Малта; Педро Санчес, премиер на Испания; Антонио Коща, премиер на Португалия, Зоран Заев, премиер на Македония и др.    ", "date": "2018.12.05", "title": "Корнелия Нинова води делегацията на БСП за избора на Станишев за шеф на ПЕС"}
{"url": "http://epicenter.bg/article/Kolednata-elha-na-Burgas-greyva-na-golemiya-nikuldenski-kontsert-utre/170011/2/0", "text": "Едни от най-популярните и обичани гласове на Бургас и България ще направят празника незабравим за бургазлии по време на вечерния Никулденски концерт на площад \"Тройката\". Той ще  започне в 17.30 часа, а водещи ще бъдат безспорните любимци на публиката - Тони Димитрова и Калин Сърменов.   Истинско музикално пиршество са подготвили диригентите Цанислав Пенков с камерния щрайх оркестър и Атанас Камиларов с бургаския духов оркестър.   И какво е бургаски концерт без любимите бургаски песни и неповторимите \"Фортисимо\" с ръководител Милена Добрева. А ръководителят на ансамбъл \"Странджа\" Марио Егов е подготвил изненада, която едва ли друг път сте виждали. Хор \"Родна песен\", балетна формация и тромпетен ансамбъл при НУМСИ \"Проф. Панчо Владигеров\"-Бургас ще направят празничната никулденска нощ още по-вълнуваща и незабравима.   На голямата сцена ще се качи и любимецът на публиката и звезда от хитовия телевизионен сериал \"Скъпи наследници\" - Орлин Павлов. Атмосферата на празничния 6-ти декември ще продължат да нажежават музикантите от култовата банда \"P.I.F.\", които ще изпълнят своите незабравими хитове.   Коледната елха на Бургас ще грейне в 18.00 часа. По традиция светлините ще бъдат запалени от кмета на Община Бургас Димитър Николов и изявили се със своите успехи бургазлии през годината.", "date": "2018.12.05", "title": "Коледната елха на Бургас грейва на големия никулденски концерт утре"}
{"url": "http://epicenter.bg/article/Neno-Dimov--Zamarsyavaneto-na-vaduha-e-po-malko-v-sravnenie-s-minalata-godina/170015/2/0", "text": "В сравнение с миналата година, замърсяването на въздуха в София е по-малко. Миналата година по същото време само станциите на Павлово и Младост имат близки стойности като тази година, на другите места нивата на замърсяване са по-ниски, а никъде няма по-високи стойности. Това посочи министърът на околната среда и водите Нено Димов в предаването „Лице в лице” по БТВ. По думите му обаче, това не означава, че хората няма за какво да се притесняват.  „Замърсяването на въздуха постепенно намалява. Достатъчно бавно, за да е притеснително, но намалява. Основни замърсители са автомобилите и битовото отопление. Миналата година имаше много проверки на сервизи, тази година те започнаха по-рано и по-превантивно. Не се допуска нерегламентирано изгаряне. Битовото отопление е най-големият замърсител. Регламентирани са дървата, въглищата и брикетите. Трябва дървата да се секат по-рано и да съхнат. Трябва да се предупреждават хората\", каза още Нено Димов.  Той отбеляза, че основната тежест при мерките срещу замърсяването на въздуха е върху местната власт. „Почти всички общини имат програми, но не всички постигат резултати. Трябва да има санкционен механизъм. Не можем да говорим, че има панацея\", коментира министърът.  По повод преговорите, които трябва да води с фирма „Юлен” за промяна на концесионния договор за ски зоната в Банско, Нено Димов съобщи че ще покани техни представители на среща. „Сигурно ще се преговаря сериозно, защото това е договор между две страни и те трябва да стигнат до приемливи решения”, отбеляза Димов и прогнозира, че преговорите ще са тежки.  ", "date": "2018.12.05", "title": "Нено Димов: Замърсяването на въдуха е по-малко в сравнение с миналата година"}
{"url": "http://epicenter.bg/article/Donchev-s-radikalna-ideya---ogranichavane-na-pravata-na-neobrazovanite-balgari-/170018/2/0", "text": "В екипа ми имаше спор дали основното образование не е твърде ниска цел. Има аргументи средното образование да е задължително. Ние говорим за по-конкурентна икономика, богатството се формира, ако произвеждаш по-скъпи неща. След десетилетия, човек, който не може да смята, няма да може да се реализира на пазара на труда. Това коментира за БНТ вицепремиерът Томислав Дончев по повод лансираната от него идея основното образование да стане задължително.  По думите му е необходима промяна в Конституцията, като след това държавата трябва да полага двойни усилия - полицаи, психолози.  „Полагат се усилия върнатите в училище деца да продължат да се обучават. В масовия случай големият проблем са семействата, които не ги подкрепят. За тях това не е ценност, карат ги да работят”, каза Дончев.  „Щом законодателството има норма, съвсем логично е да има санкция за неизпълнението. Аз не съм убеден, че само и единствено глобите биха решили въпроса”, допълни той.  Според вицепремиера е редно да има ограничаване на права за хора, които нямат поне основно образование. Той се аргументира, че образованието е безплатно. Изтъкна, че правителството полага много усилия в сферата на образованието, но е и необходимо училището да подготвя децата за ежедневието, тъй като сега това не е застъпено в необходимата степен.  „Една голяма част от населението, включително и младите хора, са институционално неграмотни. Те не знаят коя институция какви отговорности има. Как може да си добър, критичен гражданин, да натискаш институциите, ако нямаш базисна гражданска грамотност”, попита риторично Дончев.  Вицепремиерът каза, че очаква предложения от министрите в кабинета за съкращения в администрацията.  „Ако колегите не са достатъчно амбициозни, запазвам правото да гоним по-амбициозни цели. 130 000 души в момента работят в държавната администрация”, каза още Томислав Дончев.  ", "date": "2018.12.05", "title": "Дончев с радикална идея - ограничаване на правата на необразованите българи "}
