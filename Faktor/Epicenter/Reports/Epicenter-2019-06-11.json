{"url": "http://epicenter.bg/article/Nad-800-yazovira-v-stranata-imat-nuzhda-ot-remont--VIDEO--/185459/2/0", "text": "Над 800 язовира в страната имат нужда от ремонт заради проблеми в изпускателите, пукнатини в стените и други технически нередности. Половината от неизправните водоеми, обаче трябва да бъдат ремонтирани спешно - с основен ремонт или цялостна реконструкция, предава Нова телевизия.  Според официалните данни на Агенцията за метрологичен и технически надзор в България има 6840 язовира. Дълго време се спореше, чии са някои от тях.  От юни миналата година има държавно предприятие \"Управление и стопанисване на язовири\", създадено да се грижи за всички язовири, за които общините не могат - над 2700. Дружеството обаче все още няма ръководство, защото общините не са прехвърлили всички документи за собственост на водоемите към държавата.  За язовирите в страната се грижат няколко министерства и общини. Половината от целия обем е под контрола на Националната електрическа компания. Засега няма рискове нито за населението, нито за природата, въпреки валежите. Язовирните стени били изправни, а речните участъци - почистени.  Друго от отговорните дружества – „Напоителни системи”, също нямало проблеми. Те стопанисват 199 язовира. Скъсаната стена край село Нова Върбовка се отразила и на техни водоеми.  „Отчитаме покачване на водното ниво на язовир Банинска, в следствие на водното ниво на Банински Лом, Русенски Лом. По протежението на реката превантивно сме взели мерки, чували с пясък. Предварително сме взели мерки за критична ситуация. Изправен основен изпускател, преливник, стена, всичко работи”, заяви Снежина Динева, изпълнителен директор на „Напоителни системи\".  Засега „Напоителни системи\" отчита 40% свободен обем в язовирите и ги наблюдават постоянно в последните 10 дни. Ремонтите ще бъдат първо на язовир Тотлебенов вал заради преливника, а после - на Лопушница и Елешница.  „Имаме изработени проекти, ще бъдат избрани изпълнители. Категорично мога да заявя, че критични ситуации не очакваме. Абсолютно не допускаме покачване на нива”, добави Динева.  Без критично покачени нива са и язовирите на екоминистерството – 52 на брой.  „Към момента са с процент на запълване 69,1%. За сравнение - през миналата година за същия период е било 78,6%, абсолютно по-празни са”, каза Илияна Тодорова, директор на дирекция \"Управление на водите\", МОСВ.  Особено внимание има към водоемите Въча, Кричим, Йовковци, които обаче са в добро техническо състояние. На новото дружество за контрол на общинските язовири бяха отпуснати около 500 милиона лева за ремонти на критични водоеми. Не е ясно използвани ли са и как, защото още няма ръководство.  Засега 122 общини са поискали държавата да управлява язовирите им. Чака се документацията.  ", "date": "2019.06.11", "title": "Над 800 язовира в страната имат нужда от ремонт (ВИДЕО) "}
{"url": "http://epicenter.bg/article/BSP-Stara-Zagora--Liderat-na-sotsialistite-Korneliya-Ninova-da-ottegli-ostavkata-si/185383/2/0", "text": "За това призова Общинският съвет на БСП-Стара Загора на разширено заседание, което отчете действията в предизборната кампания за ЕП, съобщават от пресцентъра на партията.   „  направиха равносметка членовете на партийния съвет, които анализираха в детайли резултатите.    В дискусия те изразиха своето несъгласие и заявиха, че Нинова трябва да остане начело на партията, за да води БСП към успешни местни избори.  Членовете на общинското ръководство с притеснение и загриженост обсъдиха темите за вътрешно партийно разделение    Припомняме, че оставката на лидера на БСП трябва да бъде обсъдена на предстоящия конгрес на партията, който е в неделя. Огромна част от ръководството на БСП смятат, че оставката на Нинова е грешен ход, който ще вкара партията в задънена улица. Вътрешната опозиция обаче ще настоява Корнелия Нинова да се оттегли и най-висшият партиен форум да избере нейн заместник до изтичането мандата на това партийно ръководство, което е след година. Някои от най-яростните нейни критици се виждат като бъдещи председатели на партията, предупреди Овчаров на последния партиен пленум. Според него оставката на Нинова вкарва партията в юридически неразрешим казус, който ще създаде хаос в партията. Тази сутрин лидерът на столичните социалисти Калоян Паргов заяви, че никой не е искал оставката на Нинова и че това е драматичен акт, който изправя конгреса пред неизвестното. \"Кому е нужна тази оставка, хората в страната казаха: \"Кажете й, че инат врат чупи.\" Паргов заяви, че харесва Нинова като лидер на партията и че трябва да се извлекат позитивите от кампанията.   ", "date": "2019.06.11", "title": "БСП-Стара Загора: Лидерът на социалистите Корнелия Нинова да оттегли оставката си!"}
{"url": "http://epicenter.bg/article/Borisov-v-kabinata-na-vlaka-za-Pazardzhik--Nyamam-knizhka-da-karam-vlak/185388/2/0", "text": "Премиерът Бойко Борисов стана като цар Борис III - подкара влак. За разлика от монарха, който е първият „шофьор“ на уникалната теснолинейка Сараньово – Белица, премиерът само се возеше. \"Нямам книжка за влак!\", пошегува се Бойко Борисов в отговор на въпроса той ли ще кара влака.   Борис III подкарва локомотива на 30 юли 1939 година, когато е пуснат в експлоатация участъкът Якоруда – Белица.   За разлика от него Бойко Борисов пътува от гара Пазарджик до гара Белозем в демонстрационно пътуване със Специален влак I със скорост до 160 км/ч с локомотив на RCC (1116 072).   Влакът е в състав от два вагона - бистро с първокласно отделение и пътнически вагон.  Припомняме, че по-рано днес Борисов инспектира изграждането на ЖП магистралата със Сърбия и Турция в участъка край Елин Пелин.  При влизането си в Пазарджик, премиерът наду \"Лед Цепелин\". Борисов разгледа с интерес системата за управлението на трафика и напълно ремонтираната гара в града. След това той се качи в локомотива и зае мястото на помощник-машиниста.  В кабината на локомотива са още и министрите Росен Желязков, Владислав Горанов и Томислав Дончев, както и директорът на НКЖИ инж. Красимир Папукчийски.   - Ти ли си машинистът или ти?, попита Борисов при влизането си в кабината.    - И двамата, отговориха машинистите.   - Кой ще кара влака? Аз нямам книжка за машинист, пошегува се премиерът.  Сега, спазвайки правилата, да почваме леко да движим. Правилата трябва да се спазват до педантизъм, отбеляза Борисов. Точно в 11:08 часа специалният влак потегли към Пловдив. Времепътуването между двата града е сведено само до 23 минути след мащабната реконструкция на жп трасето от Септември до Свиленград.  \"Трябва да качим хората на влаковете. Сега, като купим новите влакове... седиш си, четеш си книжка\", обеща премиерът.   \"Влади, ние колко нови влака ще закупим?\", отправи въпрос към Горанов Борисов. \"Рано е да се каже. Нали знаеш Бойко Борисов колко лицеви опори ще направи?\", отговори му с въпрос финансовият министър. \"Колко?\", поинтересува се министър-председателят. \"Всичките\", отговори му Владислав Горанов.    След потеглянето на влака премиер и министри разговаряха с машинистите, които им обясняваха особеностите на управлението на машината и трасето.   „Няма вече тадуф-тадуф“, каза транспортният минитър Росен Желязков. “Знаеш ли колко ще ни се смеят за тадуф-тадуф и пшшшшш“, пошегува се Борисов.   „Това е тишина. Няма я романтиката на тадуф-тадуф“, отбеляза Желязков.     „Като паяжина е всичко!“, възхити се премиерът.    Премиер и министри слязоха на гара Тодор Каблешков и разговаряха със служителите там. \"Ти с червената шапка си началник гара нали?\", продължи да се интересува Борисов от работата на железопътните служители.   \"Около 60 камиона на ден вече не се движат, защото два влака на ден върши тяхната работа. След запълването на пълния капацитет на интермоделния терминал очаквам в скоро време камионите да станат 100\", разкри транспортният министър Росен Желязков.   По-късно от пресцентъра на \"Дондуков\" 1 съобщиха, че министър-председателят Бойко Борисов е направил оглед на приемното здание на гара Пазарджик. Тя е финансирана по Оперативна програма „Транспорт“ на стойност 3,63 млн. лв., от които 3,085 млн. лв. са от ЕС. Гара Пазарджик е завършена за 9 месеца в периода януари-септември 2014 г. Преди началото на проекта през гарата са минавали 231 000 пътници годишно. След модернизацията на гарата и на жп отсечката Септември-Пловдив броят на пътниците е нараснал на 260 000 души.  От гара Пазарджик премиерът Борисов се качи на влак, с който ще премине по трасе за скоростно движение, изградено по европейските стандарти за проектиране на скоростни линии за пътнически превози.   Борисов също информира за събитето последователите си във фейсбук, като написа:", "date": "2019.06.11", "title": "Борисов като Борис III - яхна локомотива! (ВИДЕО, СНИМКИ)"}
{"url": "http://epicenter.bg/article/Umishlen-palezh-na-kabelna-shahta-ostavi-stolichniya-kvartal--Druzhba--bez-tok-/185430/2/0", "text": "Умишлен палеж на кабелна шахта на ул. „Цветан Лазаров“ в столичния кв. „Дружба“ предизвика повреда на кабелна линия и остави без електрозахранване около 5500 домакинства и фирми в района на ж.к. „Дружба“ 2, кв. „Гара Искър“ и 7-ми км, съобщава БНР.  „ЧЕЗ Разпределение“ възстанови електрозахранването по алтернативно трасе.  В следствие на пожара в шахтата са засегнати и други електропроводни линии. Дружеството стартира незабавно ремонтни дейности за привеждането им в нормално експлоатационно състояние и недопускане на допълнителни аварии. В тази връзка са възможни временни смущения на електрозахранването с цел да се обезопасят повредените кабели и да се гарантира животът и здравето на служителите на компанията.  За умишления палеж са уведомени органите на МВР и представители на район „Искър“.  В момента „ЧЕЗ Разпределение“ извършва мащабна реконструкция на стойност 4,5 млн. лв. на подстанция „Фестивална“, която доставя електроенергия на кв. „Дружба“ и други столични квартали. За периода на изпълнение на подобни обекти се използва алтернативно електрозахранване на потребителите. Това води до риск от претоварване на мрежата и е възможно възникване на аварии, както се случи в кв. „Дружба“ предходни дни. Посегателства върху съоръжения от мрежата представляват сериозна заплаха за сигурността на алтернативното захранване и увеличават риска от аварии и неудобства за клиентите.  ", "date": "2019.06.11", "title": "Умишлен палеж на кабелна шахта остави столичния квартал „Дружба“ без ток "}
{"url": "http://epicenter.bg/article/Po-initsiativa-na-Iliyana-Yotova-shte-se-provedat-tri-kulturni-proyavi-za-balgarite-v-Arzhentina/185432/2/0", "text": "Три културни прояви, свързани с българската общност в Аржентина, ще се проведат по инициатива на вицепрезидента Илияна Йотова. Това съобщиха от прессекретариата на държавния глава.   На 12 юни от 18.00 часа в зала „Проф. Васил Геров“, Национален дарителски фонд „13 века България“, ще бъде открита изложбата „Обиколка на света за 270 дни“ на аржентинската художничка Стела Сиди и прожектиран едноименният документален филм. Когато е едва на четири години, Стела Сиди и семейството й предприемат дългото пътуване от България до Аржентина.   На събитието ще бъде представена и книгата „Лекар“ на почитания доктор от български произход Хорхе Мичофф. Преводът на „Лекар“ е на Ружка Николова, носителка на отличието „Българка на годината“ на Държавната агенция за българите в чужбина. По идея на вицепрезидента Йотова предговорът разказва историята на българската емиграция в Аржентина.", "date": "2019.06.11", "title": "По инициатива на Илияна Йотова ще се проведат три културни прояви за българите в Аржентина"}
{"url": "http://epicenter.bg/article/Roditeli-sreshtu-Natsionalnata-strategiya-za-deteto-/185435/2/0", "text": "В Агенцията за закрила на детето ме превърнаха в страшилище за собствената ми дъщеря, имаше денонощен психологически тормоз. В един момент бях пред угрозата да загубя и работата си, и жилището си заради опитите им да вкарат детето ми в кризисен център, за да могат да получат някой лев. Това сподели пред журналисти една от участничките по време на пресконференция на група-инициатива \"Граждани срещу стратегията за детето 2019-2030 г.\", цитирана от Канал 3.  \"Каузата с децата е и моя лична кауза. През февруари тази година внесох петиция до всички държавни институции и до Светия синод. До момента имам отговор единствено от администрацията на омбудсмана. В тази своя пецития на фокус бях поставила демографската криза, високата детска смъртност, геноцида в системата на здравеопазването, както и Националната стратегия за детето\", заяви лекарят Мая Стоянова, представител на гражданската инициатива.  \"Граждани срещу стратегията за детето 2019- 2030 г\" подчертаха също така, че осиновяванията са изключително опасна тенденция и се обявиха против нея, след което поискаха и оставката на Държавната агенция за закрила на детето.  \"Искам пак да потвърдя, че проектът на Националната стратегия за детето 2019-2030 година е оттеглен. По него не се работи. По никакъв начин чрез законодателни или по общо нормативни промени не се прокарват принципи и положения от проекто-стратегията\", заяви от своя страна министърът на труда и социалната политика Бисер Петков в пред Нова тв.  По думите му основанията за отнемане на дете от семейство не са променяни от 2003 година, когато са записани в чл. 25 от Закона за закрила на детето.  \"Отнемането на дете може да се случи когато грижата за него е неглижирана, детето е поставено в риск или ако детето е насилвано. Това са изброените основания при които като крайна мярка се предприема извеждане на детето от семейството\", обясни Петков.  \"Всеки може да прецени, че дадено дете се нуждае от закрила и може да подаде сигнал. Но тук е ролята и преценката на органите за закрила на детето. Те трябва да преценят дали това дете наистина е подложено на риск и дали е необходима работа със семейството\", посочи още социалният министър.  ", "date": "2019.06.11", "title": "Родители срещу Националната стратегия за детето "}
{"url": "http://epicenter.bg/article/Tsveta-Karayancheva--Balgariya-shte-prodalzhi-da-podkrepya-usiliyata-na-Kosovo-za-prisaedinyavane-kam-ES/185436/2/0", "text": "Председателят на Народното събрание Цвета Караянчева изрази подкрепата на България за усилията, които Косово полага за интегриране в Европейския съюз. Тя разговаря с председателя на парламента на Република Косово Кадри Весели, който е на посещение в София. Това съобщиха от пресцентъра на Народното събрание.   България ще продължи да подкрепя и подпомага усилията на всички страни от региона на Западните Балкани, които желаят да станат част от ЕС, заяви Цвета Караянчева. Тя припомни, че тази тема беше сред основните акценти по време на първото за България председателство на Съвета на ЕС през 2018 г. Ние сме готови да окажем помощ на страните от региона, защото знаем колко е труден процесът на интеграция и колко е важно да можеш да разчиташ на приятелска подкрепа, подчерта председателят на Народното събрание.   Председателят на парламента на Република Косово Кадри Весели изрази благодарност към България за подкрепата, която оказва на Косово и посочи, че страната ни е успяла да привлече вниманието към темата за присъединяването на страните от Западните Балкани към ЕС. Членството в ЕС е стратегически приоритет за Косово, знаем, че изпълнението на тази цел е свързано с редица предизвикателства, но сме готови да предприемем необходимите действия, добави той. Благодарим на България за оказаната подкрепа и се надяваме тя да продължи да ни подпомага и занапред, подчерта Кадри Весели.   Сред обсъдените теми бяха възможностите за задълбочаване на сътрудничеството между парламентаристите от двете страни. Особена роля в него трябва да имат народните представители от групите за приятелство в двете законодателни институции, които могат да способстват за развитието и разширяването на сътрудничеството в различни области, подчерта Цвета Караянчева.   Председателят на Народното събрание Цвета Караянчева подари на своя косовски колега почетен плакет на българския парламент, посветен на 140-ата годишнина от Учредителното събрание и приемането на Търновската конституция, и му показа пленарната зала на Народното събрание.", "date": "2019.06.11", "title": "Цвета Караянчева: България ще продължи да подкрепя усилията на Косово за присъединяване към ЕС"}
{"url": "http://epicenter.bg/article/Aleksandar-Yordanov--Ponyatieto--obshta-istoriya--sas-Severna-Makedoniya-e-politicheska-metafora/185438/2/0", "text": "Неразбирателство със Северна Македония идва не от разминаване във фактите, а от опита за политическата им фалшификация от гледна точка на антиевропейска идеология. Това каза в интервю за предаването „Вече 30 години – времето е наше“ на Радио „Фокус“ Александър Йорданов, избран за евродепутат от листата на ГЕРБ и СДС и председател на 36-ото Народно събрание. Той е и бивш посканик във Варшава и в Скопие.   Той подчерта, че разговорът с Република Северна Македония вече има историческа вреда. „Той започна много преди да се създаде тази двустранна комисия и много преди да бъде подписан договорът между България и Македония. Въпросът е, че няма да бъде решено така лесно отношението ни към това, което политиците наричат обща история. Многократно съм подчертавал, че понятието обща история е по-скоро политическа метафора, защото обща история може да има само общ народ“, обясни Александър Йорданов. По думите му историята не може да бъде обект на политическа търговия.   „Ние нямаме нито моралното, нито политическото право да променяме факти, които са абсолютно доказани. И не можем да променяме самоопределянето на хора, които вече не са между живите. Ако една или друга известна личност, родом от територията на днешна Република Македония, в миналото се е самоопределяла, тоест сама е твърдяла за себе си, че е българин, или българин от Македония, то такава тя трябва да си остане в историята. Ако двете държави искат политиците от двете страни да почитат такава историческа личност, то те най-напред трябва да почетат нейното самоопределяне, особено ако то е направено в автобиография. Въпросът за самоопределянето на починалите вече хора от историята в миналото е ключов точно толкова, колкото е ключов въпросът днес как се самоопределят днешните македонци. И в този смисъл с подписването на договора между България и Македония ние сме приели, че македонците имат право да разказват историята си такава, каквато са я направили след 1944 година. В този техен разказ за историята, в това тяхно самоопределяне след 1944 година България не може и не се намесва, но по същия начин те не могат да се намесват в българската история преди 1944 година, част от която е животът и съдбата на хората, живеещи на територията на днешна Република Македония“, каза още Александър Йорданов.   Той допълни, че България винаги е подкрепяла европейския път на Република Северна Македония. „Големият проблем е, че подкрепяйки членството на държавата Република Северна Македония, ние категорично не можем да подкрепим продължаването на доктрината на антибългаризма в Република Македония. И това е много ясно записано в самите договори за членство в ЕС, в самия преговорен процес, който предстои, защото там ключов елемент е добросъседството, а добросъседството предполага да няма неразбирателство именно по такива въпроси, по които ние с македонците за съжаление имаме неразбирателство. Но нашето неразбирателство с Република Северна Македония идва не от разминаване във факти и документи, които еднозначно показват истината, то идва от опита за политическа фалшификация на тези документи и факти, тяхното изкривяване от гледна точка на определена идеология, която беше и антиевропейска. Много ясно трябва да се каже, че доктрината на македонизма, наложена в югославския период на Република Македония, когато тя беше социалистическа република в рамките на Югославия не е просто и само антибългарска, тя е и антиевропейска“, коментира Александър Йорданов. Според него пътят към решаването на тези дълго трупани проблеми е единствено политическа воля.   ", "date": "2019.06.11", "title": "Александър Йорданов: Понятието „обща история“ със Северна Македония е политическа метафора"}
{"url": "http://epicenter.bg/article/Glavniyat-prokuror-Sotir-Tsatsarov-e-na-poseshtenie-v-Rumaniya/185378/3/0", "text": "Главният прокурор Сотир Цацаров е на посещение в Букурещ, където ще се срещне с колегата си Богдан Лику. Това съобщиха от пресцентъра на Прокуратурата на Република България. В румънската столица той е придружаван от заместника си г-н Иван Гешев и завеждащия отдел „Международен“ във ВКП г-н Цветомир Йосифов.   По време на визитата ще бъде подписан Меморандум за сътрудничество между Прокуратурата на Република България и Дирекцията за разследване на организираната престъпност и тероризма – (DIICOT) към Прокуратурата при Върховния касационен съд на Румъния.   До момента Прокуратурата на Република България има подписани меморандуми за сътрудничество с прокуратурите на 14 държави.   Българската делегация ще бъде запозната с работата на DIICOT и постигнатите резултати и цели в борбата срещу организираната престъпност и тероризма в северната ни съседка. В рамките на посещението ще се проведат срещи и с главния прокурор на DIICOT г-н Феликс Банила и завеждащия отдел „Международно сътрудничество“ на Дирекцията г-жа Камелия Стойна.", "date": "2019.06.11", "title": "Главният прокурор Сотир Цацаров е на посещение в Румъния"}
{"url": "http://epicenter.bg/article/NSI-otchete-rast-na-iznosa-prez-parvite-chetiri-mesetsa-na-godinata-s-blizo-10-na-sto-/185416/4/0", "text": "Износът на стоки от България към страните от Европейския съюз и към трети страни се увеличава през април с 6,1% спрямо същия месец на предходната година, достигайки 4,4967 млрд. лева. В същото време вносът се повиши с едва 0,2% до 4,978 млрд. лева. Това показват предварителни данни на Националния статистически институт (НСИ), предаде БНР.  Общото външнотърговско салдо през четвъртия месец на настоящата година обаче остава отрицателно и в размер на 481,3 млн. лева, но спрямо дефицит за 729,5 млн. лева през април 2018 година.  През първите четири месеца на 2019 година общият износ от България се увеличава с 9,5%, достигайки 18,6639 млрд. лева спрямо година по-рано, докато вносът на стоки в нашата страна нараства с 4,6% до 20,6089 млрд. лева. Общото външнотърговско салдо е отрицателно и в размер на 1,945 млрд. лева, но спрямо дефицит за 2,6687 млрд. лева през периода януари - април на предходната година.  Износът на България в посока ЕС се повишава през първите четири месеца на настоящата година със 7,3%, достигайки размер от 12,7438 млрд. лева, докато в посока на трети страни експортът нараства с цели 14,7% до 5,9201 млрд. лева. Само в рамките на април износът към ЕС нараства с 8,2% до 3,1367 млрд. лева, а в посока трети страни - с едва 1,7% до 1,360 млрд. лева.  В същото време вносът от ЕС се повишава през периода януари - април на 2018 година с 2,3% до 13,2926 млрд. лева, като само в рамките на април нараства с 8,3% до 3,4748 млрд. лева. Вносът от трети страни пък се увеличава от началото на годната с 9,1% до 7,3163 млрд. лева, но в рамките на април се свива с 14,4% до 1,5032 млрд. лева.  ", "date": "2019.06.11", "title": "НСИ отчете ръст на износа през първите четири месеца на годината с близо 10 на сто "}
{"url": "http://epicenter.bg/article/Ivo-Hristov--Nyama-predvaritelno-specheleni-izbori-osobeno-kogato-gi-organizira-GERB-/185377/11/0", "text": "\"  казва Иво Христов, избран за евродепутат от листата на БСП, пред Явор Дачков от \"Гласове\" - Политическият и аритметическият прочит са различни. БСП бележи ръст на гласовете и получава един мандат повече. Но ГЕРБ е с най-висок резултат, въпреки отлива на гласове. ГЕРБ победи. Което Борисов прие като индулгенция и днес той демонстрира същото като Цветанов преди месец: „Мен няма кой да ме накаже“.  Спретна си фототурне из страната, което бе отразено като политическо събитие, макар да е банален пиар. По света десните обещават меритокрация, сиреч успех според заслугите, а левите се борят за справедливост и равни права. Борисов е над тези рамки. Той раздава пари. Без да се обременява с принципи, по лично благоволение. Министър-председателят ни управлява чрез пороците, не чрез добродетелите. Вижте как бившите му изобличители днес са неговите най-усърдни апологети. ГЕРБ превърна дори по-податливите от Фейсбук-критиците си в група беквокали на властта. Изборните победи на ГЕРБ не почиват нито на идеи, нито на доверие, а на страха на хората да не загубят работата си, на принуда и на купен вот.  Разбира се, най-могъщият съюзник на Борисов е политическата апатия. Ако не се отърсим от нея, ще се сбъдне реченото от депутата Георги Марков, че „Борисов ще ни управлява, докато му омръзне“.  Когато Живков бе свален, мислеща България се дивеше как тъй поляци, чехи, унгарци и прочее били протестирали през годините, та сега строели бързо демокрацията си, докато ние сме пасували. Тридесет години по-късно е същото.  - Не съм ЦИК, нито съд, за да преценя, но моето усещане е, че имаше прекалено много манипулации, за да говорим за честни избори. Бях впечатлен от страха на хората, а той също влияе на изборния резултат, без да е пряка манипулация. В малките градове и селата е рисковано да гласуваш срещу властта. Цензурата и автоцензурата в медиите също не са изборно престъпление, но са могъщ фактор в една кампания.    - Не мисля. Това беше истинският залог. Събитията го потвърдиха. Борисов възприе вота като опрощение, корупционните скандали бяха погребани, започна атаката срещу партийната система. От една страна, опит за реванш на вътрешнопартийната опозиция в БСП, на който Борисов не е чужд. Ако превземе БСП, министър-председателят ще реши проблема си с единствената парламентарна опозиция.  Паралелно с това и предложението за намаляването на партийната субсидия на един лев за глас. То се появи с цел да засенчи унищожителния доклад на Европейската комисия относно сегашното управление. Ако предложението бъде прието, то партиите, лишени от бюджетно финансиране, ще останат на произвола на бизнеса, а той зависи от Борисов и едва ли ще се реши да прави дарения на опозиционните формации.  Затова пък ГЕРБ не зависи от тези пари, а реално финансира кампаниите си от милиардния бюджетен излишък, който Борисов раздава от свое име. Ако предложението не мине, противниците ще бъдат клеймени като сребролюбиви партократи, а за Борисов остава популистката слава на борец с партокрацията. Ходът е прозрачен. С него Борисов се упражнява в политическа алхимия: търси да осребри недоверието на хората в партиите. Партийните субсидии трябва да бъдат ограничени, но не и символични. А бюджетният излишък трябва да се разпределя от парламента, а не за политическата и икономическата облага на правителството и обръча му от фирми.  - Няма предварително спечелени избори, особено когато ги организира ГЕРБ. Когато повечето ключови хора в изборната администрация са от управляващата партия. Когато избирателните списъци не са актуализирани. Представянето на БСП е достойно, щом има ръст на гласовете и мандатите. Въпросът е има ли скандал, който може да разбуни българското общество? Ако приемем, че даден избирател не приема БСП, той имаше още много възможности да изрази протеста си, но не го направи. Малък протестен вот се групира около Десислава Иванчева и Минчо Христов.    - Не трябваше, но е достойно за уважение, че го стори. Малцина го правят през последните години. Уличени в корупция министри се ослушват. Други чакат да им се гласуват оставките и т.н. С това поведение Нинова реабилитира понятието политическа отговорност.  - Това е въпрос на стил. Преди БСП имаше много диалогични, дори колаборативни лидери, които я вкараха в миманса. С победата на Радев левицата се върна на сцената и това бе много прозорлив избор на Нинова, за който днес никой не съжалява. Освен Борисов. Що се отнася до многото фронтове, този в тила можеше да бъде спестен и трябва да бъде затворен. За това е необходимо усилие от двете страни.  - Има много по-голяма опасност: да се установи еднопартийна система с декоративна опозиция. Това би станало, ако в БСП на власт дойде склонно на компромиси с ГЕРБ ръководство. БСП няма да последва съдбата на НДСВ и СДС, защото има дълбок исторически корен. Партията е много обременена, но се позиционира правилно по основните теми в последните няколко години, има управленски проект, „Визия за България“, който съдържа полезни идеи. Другите леви формации отсъстват от битката с ГЕРБ, сиреч хем претендират да са леви, хем не са опозиционни, а и не получават обществена легитимност. Не забелязват корупцията, не отстояват демокрацията, а без нея никоя лява идея няма да види реализация.  - Той е в резонанс с нашата народопсихология. Лъже лековерните, купува користолюбивите, плаши слабоволните, забавлява сеирджиите. Резултатите от управлението му са пагубни за България.    - Обществото ни е в тиха, примирена депресия. На срещите идваха стотици хора на добрата воля. Избирателите на БСП са в огромната си част такива. Надмогваха страха, изказваха много смислени и ангажирани мнения. Признателен съм им за подкрепата. Благодарение на тези хиляди хора в изборните комисии и на няколко професионалисти тук-там в медиите демокрацията в България все още съществува, макар и на командно дишане.    - Не. Това бе важна битка и нямам причина да съжалявам, че участвах в нея. Пък и оставам ангажиран с успеха на президента Радев. Общуваме всекидневно.    - Не смея да пророкувам. Тъй или иначе липсва ясно, идейно лидерство в Съюза. ЕС е заложник на много сложна система за вземане на решения и това го прави тромав. Има признат корупционен и лобистки проблем. Но Съюзът е гарант за сигурността на континента. Двете световни войни избухнаха в резултат на серийни конфликти между отделните държави. Разпад на ЕС би довел до същото, затова е важно да бъде съхранен и реформиран. Колкото и трудно да изглежда това. Германският президент Щайнмайер на вечерята в София каза, че европейските държави биват два вида: малки и такива, които още не са осъзнали колко са малки на глобалната политико-икономическа карта. В този смисъл ЕС е единственият възможен за нас кораб в разлюлените води на глобалната икономика. Това е естественото ни място. Никой не ни кани другаде и никой не ни очаква другаде.", "date": "2019.06.11", "title": "Иво Христов: Няма предварително спечелени избори особено когато ги организира ГЕРБ "}
{"url": "http://epicenter.bg/article/Nameriha-izcheznalata-kartina-na-Leonardo-da-Vinchi----Salvator-mundi-/185410/6/0", "text": "Картината на Леонардо да Винчи “Салватор мунди” („Спасителят на света“), която неотдавна бе обявена от в. „Ню Йорк Таймс“ за изчезнала, се намира на яхтата на собственика й - принцът на Саудитска Арабия Мохамед бин Салман, съобщи Artnet.com, като се позова на два източника.  Картината на Леонардо е окачена в яхтата \"Сирин\", принадлежаща на саудитския престолонаследник. Тя ще украсява плавателния съд, докато не бъде построен културният център в района на Ел-Ула в провинция Ел-Мадина, където ще бъде изложен шедьовърът, пише \"Монитор\".  По данни на агенция Блумбърг напоследък яхтата на принц Мохамед бин Салман се намира в района на египетския курорт Шарм ел-Шейх.  Светът прикова вниманието си към творбата преди две години - на 15 ноември 2017 г., когато на търг в Christieʼs неизвестен купувач (но още тогава се предполагаше, че става дума за принц Салман) брои рекордните 450 млн. долара, правейки “Салватор мунди” най-скъпата картина в света. Целта тогава беше тя да стане част от изложба в “Лувъра Абу Даби”, но събитието беше отложено.  Картината бе продадена от руския милиардер Дмитрий Риболовлев, който пък я бе купил през 2013 г. за 127,5 милиона долара.  През тази година \"Ню Йорк Таймс\" обяви творбата за изченала.  Съвсем наскоро Лувърът отказа да включи най-скъпата картина в света в голямата си изложба с творби на Леонардо да Винчи по повод 500 години от смъртта на ренесансовия гений. Експертите на най-известния музей в света смятат, че Леонардо не е рисувал “Салватор мунди” (“Спасителят на света”) и платното може да участва в юбилейната експозиция само ако под него пише, че е изработено в ателието на Леонарно, а не, че той е автор на картината. На нея Иисус е изобразен в ренесансова роба, давайки благословия с дясната си ръка и държейки кристално кълбо в лявата. Творбата е рисувана около 1500 г.   През XVIII в. Картината изчезва, а през 1900 г. е била продадена като работа на един от последователите на Леонардо. След реставрация през 2007 г. няколко експерта заявиха, че „Спасителят на света“ е дело на самия да Винчи. Но в Лувъра продължават да смятат, че платното е работа на ателието на Леонардо, а не на един художник.", "date": "2019.06.11", "title": "Намериха изчезналата картина на Леонардо да Винчи - “Салватор мунди”"}
{"url": "http://epicenter.bg/article/Frensko-selo-otbelyazva-75-tata-godishnina-ot-klane-po-vreme-na-Vtorata-svetovna-voyna-/185367/7/0", "text": "Френско село, където германски войници от СС убиват 642 цивилни, отбеляза днес 75-тата годишнина от най-голямото зверство на френска земя през Втората световна война, предаде ДПА.  След освобождението на Франция от германската окупация село Орадур сюр Глан във френския регион Лимузен е запазено в автентичния си опустошен вид като паметник.  Посетители и сановници запазиха днес минута мълчание в селската църква, където са убити над 450 жени и деца, съобщи регионалната телевизия Франс 3.  \"Клане на невинността - ето това означава Орадур\", написа след церемонията в Туитър френският министър на въоръжените сили Женвиев Дарийосек. Клането е извършено броени дни след като съюзниците правят десанта в Нормандия и откриват западен фронт срещу нацистка Германия.", "date": "2019.06.11", "title": "Френско село отбелязва 75-тата годишнина от клане по време на Втората световна война "}
{"url": "http://epicenter.bg/article/Mazh-zastrelya-lyubimata-si-po-vreme-na-seks/185374/7/0", "text": "Жена е била застреляна от любимия си след като двойката е използвала зареден пистолет и секс играта е излязла извън контрол.   23-годишният Андрю Чарлз Шинаут е заявил пред полицията, че двамата с 24-годишната Палома Уилямс са използвали пистолета за „сексуално удовлетворение и възбуда“, пише \"Сън\", цитира Блиц.   Мъжът случайно е застрелял жертвата, с която се е срещал от две седмици, в дома си във Валрико, Флорида, САЩ. Шинаут е казал на полицията, че е бил на ръба на леглото си, а Палома между краката му, когато се е случил фаталният инцидент. Американецът е заявил още, че двамата търкали 9-милиметров пистолет Taurus по телата си, преди той случайно да дръпне спусъка.   Шинаут, който е арестуван за непредумишлено убийство, след това е започнал да крещи и да вика родителите си да дойдат и да му помогнат. Палома, която е имала сериозна рана в гръдния кош, е била транспортирана в болница, но по-късно е починала.   Мъжът е казал пред органите на реда, че и двамата са били под влиянието на наркотици по време на произшествието. Два часа преди инцидента той бил взел метамфетамин, а Палома фентанил - мощен опиоид.   Стрелецът предполага, че любимата му по невнимание е изключила предпазителя, докато е играела с пистолета, съобщава британското издание. Полицаите, обаче не са убедени в тази теория, тъй като е трудно да се премести случайно. Разследването продължава. ", "date": "2019.06.11", "title": "Мъж застреля любимата си по време на секс"}
{"url": "http://epicenter.bg/article/n/185380/10/0", "text": "Бившият модел  , която се сприятели с Меган през 2013 г., твърди, че един от приятелите на Хари от детството вече не е допускан в живота му. Причината е... Меган. Според нея   е отдалечила Хари и от други негови  , които оказвали „лоши влияния“ върху него.   Според мнозина херцогинята на Съсекс определя семейните правила и ръководи домакинството в дома им Frogmore Cottage в Уиндзор. И преди имаше слухове, че Меган не харесва голяма част от старите приятели на Хари и даже е влязла в открита вражда с един от тях – Том Инскип \"Skippy\", с когото Хари е приятел още от колежа \"Итън\". Тези слухове сега се потвърждават от Лизи Кънди, която познава лично голяма част от хората от приятелския кръг на принца. Тя споделя, че някои от най-добрите му приятели открито се оплаквали, че Меган ги е изтласкала от живота му. Британски ежедневник твърди, че истинската причина, поради която Том Инскип не е харесван от Меган е, че се е осмелил да посъветва Хари да не избързва да се жени за Меган, а да успокои топката и да види дали наистина изпитва дълбоки чувства към американската актриса или просто е заслепен от страстта. Но напрежението между двамата изглежда се е успокоило, защото \"Skippy\" бе един от първите, които се обадиха на Хари след раждането на сина му. Според приятелите на Меган обаче, всичко това, което се говори по неин адрес, не кореспондира с истината. Тя е далеч от това поведение на \"властна жена\", а промяната у принц Хари се дължи само и единствено на голямата му любов към Маркъл и желанието му да бъде колкото се може повече време с нея и сина им.   Източник: Дарик", "date": "2019.06.11", "title": "Меган Маркъл промени живота на принц Хари, отдалечи го от приятелите му"}
{"url": "http://epicenter.bg/article/Razsledvat-vietnamski-model-zaradi-tvarde-razgolena-roklya-v-Kan--Snimki-/185382/10/84", "text": "  Да се показва разголена плът на червения килим не е нещо ново, но моделът и моден дизайнер Нгок Трин, е разследвана от властите в страната си заради \"скандалния си тоалет\". , заяви Министърът на културата, спорта и туризма на Виетнам Нгуен Нгок Тиен по време на парламентарно заседание в Ханой на 5 юни.   Дизайнерката, която е играла във филма \"Кралицата на бикините\", не обърна внимание на критиците си. Вместо това Нгок Трин заяви, че е получила много похвали за тоалета си и беше категорична – няма да обръща внимание на отрицателните коментари, защото се е чувствала уникално в роклята, която е направила \"добро впечатление в Кан\".  ", "date": "2019.06.11", "title": "Разследват виетнамски модел заради твърде разголена рокля в Кан (Снимки)"}
{"url": "http://epicenter.bg/article/Likvidatori-na-Chernobil--Ne-sme-pili-vodka--davaha-ni-Pepsi/185385/10/88", "text": "Не са носили предпазно облекло, пили са Пепси, а не водка и доброволно се качвали повторно на най-опасния покрив на света - ликвидатори на Чернобил разказват кое е истина и кое е измислица в  . „Имаше ред. И никой не се е разхождал около ядрената централа в цивилни дрехи\", обяснява 72-годишният В  с когото гледаме нашумелия американски сериал \"Чернобил\". Бардалим е един от хората, на които навремето е било възложено ликвидирането на Чернобил. „Палатките приличат на това, което помня\", допълва той и още веднъж подчертава, че в района е царяла военна дисциплина. През 1986 година   е майор в инженерно-сапьорните войски и служи в град Каунас, в Литва. На 1 май същата година, само няколко дни след аварията в Чернобил, изпращат батальона му на мястото на инцидента. Разбрал, че аварията е сериозна, когато видял как заради операцията посегнали към военна техника, която дотогава била пазена в склада като „неприкосновен запас\". След използването ѝ тази техника остава завинаги в Чернобил - послужила е за изсичането на горите около централата, чиито дървета първи поемат радиацията.   Но да се върнем към сериала, който ни показва военното градче, из което обикалят хора, облечени в костюми за химическа защита. „Никога не сме ходили с такива дрехи - беше толкова горещо, че това не би било възможно. Първоначално ни дадоха специални облекла, нещо като мушами. Но жегата просто не допускаше да ходим с тях - само след седмица ги свалихме и облякохме обичайните си униформи\", спомня си Бардалим.   През това време на екрана разтоварват кашони с водка. „Нищо подобно не помня. Още в самото начало, когато пристигнахме, имаше червено вино. Но след това го прибраха и ни даваха само минерална вода и Пепси-Кола\", разказва очевидецът на събитията. По неговите думи, по онова време е бил установен сух режим, а селските магазини са имали забрана да продават алкохол на военните. „Войниците търсеха и намираха домашна ракия из евакуираните села - по дворовете, под кучешките колибки. Мнозина от тях бяха местни и знаеха къде да търсят скривалищата. Аз не възразявах, само молех вечерно време да не вдигат шум.\" На най-големия кинопортал IMDB.com сериалът „Чернобил\" вече има рекордно висок рейтинг, което се дължи в голяма степен на историческата му достоверност. Владимир Бардалим не оспорва достоверността на продукцията, но не крие, че не е успяла да го спечели. На друго мнение е  . Лекарката, която е преглеждала хората в зоната на Чернобил няколко месеца след аварията, харесва сериала. „Той съвсем не е лош - и с драматизма, и с емоционалността си. Разбира се, глупости не липсват - като например използването на обръщението „другарю\" с повод и без повод. Но въпреки това в него има и много истина\", отбелязва Давидова. Посещавала е показаната в сериала знаменита Шеста болница в Москва, където са лежали болните с най-тежка форма на . Филмът представя тази болница напълно адекватно, разказва лекарката и обяснява, че не се дразни от предизвикалия много спорове епизод, в който една от героините трябва да плати подкуп, за да я пуснат при смъртно болния ѝ съпруг. Една от най-емоционалните сцени в сериала (минута и половина без никакъв монтаж) показва заетите с ликвидацията спасители, които свалят графита от покрива на централата. За тази минута и половина ликвидаторите получават едва ли не критична доза радиация. Владимир Бардалим също е бил на покрива и твърди, че неразборията е била много по-малка от показаната. Той си спомня, че на територията на централата е бил поставен макет на покрива в реални размери, за да могат хората да се подготвят и да знаят към коя част на покрива да се насочат. А на връщане долу ги чакали с пачки пари, като размерът на сумата бил в зависимост от чина. Имало хора, които доброволно искали да се качат отново. Разрешавали им и те отивали за още минута и половина, за още една доза. Обяснението за безразсъдството им се крие във факта, че опасността е била невидима. „Радиацията не се вижда. Никакъв стълб, насочен към небето (какъвто е показан във филма), не е имало. Чак по-късно започваха световъртежите, повръщането и всичко останало\", обяснява Бардалим. В неговия батальон още първата година умират една трета от войниците. Бардалим предполага, че се е спасил, защото е отраснал в Кировоград, където се добива уран. Мъжът смята, че покрай това се е сдобил с някакъв имунитет. Елена Давидова пък няма да забрави колко сплотен е бил екипът, в който е работила. И с какво уважение се отнасяли хората към тях. Но едва на третия път е могла да намери сили да изгледа докрай епизода, в който става дума за лъчевата болест. За мнозина от ликвидаторите преживяното в онези дни си остава и до днес непреодолима травма. Един от тях прекрати разговора с нас още след първата минута: „Извинявайте, но цели пет години се опитвах да забравя всичко това\".   Източник: Дарик", "date": "2019.06.11", "title": "Ликвидатори на Чернобил: Не сме пили водка, даваха ни Пепси"}
{"url": "http://epicenter.bg/article/SEM--Katsi-Vaptsarov-ne-mozhe-da-uchastva-v-konkursa-za-shef-na-BNT-/185393/2/0", "text": "Съветът за електронни медии взе решение, че един от кандидатите за генерален директор на БНТ - Кръстю Вапцаров, не може да участва в конкурса. Членът на медийния регулатор и председател на техническата комисия по проверка на документите на кандидатите Бетина Жотева  \"Осем души подадоха документи за този конкурс. След сериозна и обстойна работа на комисията докладвам, че един от кандидатите - именно Кръстю Вапцаров, не може да участва в конкурса, защото са налице законови предпоставки за това. Комисията констатира несъответствие с изискването на чл.26, т.2 от ЗРТ, а именно, че при проверка в Търговския регистър е установено, че лицето е вписано като едноличен собственик и управител на няколко дружества\".  В надпреварата за генерален директор на обществената телевизия ще участват седем кандидати - Емил Кошлуков, Сашо Диков, Стоил Рошкев, Сашо Йовков, Никола Тодоров, Явор Симов и Радостлав Главчев.  СЕМ ще избере генерален директор на БНТ на 5 юли.  ", "date": "2019.06.11", "title": "СЕМ: Къци Вапцаров не може да участва в конкурса за шеф на БНТ "}
{"url": "http://epicenter.bg/article/GERB-Vidin-analizira-evroizborite--Horata-ni-podkrepyat--byahme-iskreni/185396/2/0", "text": "Срещите с хората, диалогът, позитивните послания – това отличава партия ГЕРБ. Така трябва да продължим. Отминалите европейски избори показаха още веднъж, че хората не подкрепят омразата, агресивното говорене и злепоставянето на опонентите на всяка цена. ГЕРБ отново доказа, че има подкрепата на българските граждани.  Бяхме искрени, не скрихме грешките си, поехме отговорност и продължаваме напред. Това каза областният координатор на ГЕРБ – Видин и народен представител Владимир Тошев, който присъства на събрание на общинската организация на партията във Видин, съобщиха от пресцентъра ана ГЕРБ.  По време на събранието бяха обсъдени резултатите от изборите за членове на Европейския парламент на 26 май. ГЕРБ е първа политическа сила в община Видин. Въпреки тежката обстановка, ние постигнахме един добър резултат, защото нашите кандидати показаха компетентност, експертиза и бяха сред хората не за да замерят опонентите ни с компромати, а за да представят политики и да водят диалог по европейски теми.  Като общински ръководител на ГЕРБ в община Видин, благодаря на всички, които ни подкрепиха. Благодаря на всички членове и симпатизанти на нашата партия за активната работа сред хората, благодарение на която имаме сериозен ръст на подкрепата за нас в населените места в община Видин.  Победихме в населени места, които до този момент са били крепости на БСП. Добрата ни работа трябва да продължи и в никакъв случай не трябва да прекъсваме връзката си с хората. С тези думи се обърна към присъстващите общинският ръководител Огнян Ценков. Той подчерта, че резултатите от евровота в община Видин са добра основа, от която тръгваме за предстоящите местни избори.  На събранието, в което участваха общинското ръководство на ГЕРБ – Видин, представители на съсловните организации на партията, общински съветници и кметовете на кметства от ГЕРБ, бе направен разбор на изборните резултати във всички населени места в община Видин. „Това, с което винаги съм се гордял като общински ръководител е нашата екипна работа. Винаги сме били отбор, който се стреми към победата с честна игра и много работа”, категоричен бе Огнян Ценков.  ", "date": "2019.06.11", "title": "ГЕРБ-Видин анализира евроизборите: Хората ни подкрепят, бяхме искрени"}
{"url": "http://epicenter.bg/article/Borisov-za-F-16--Imame-palna-podkrepa-ot-prezidenta--chuhte-go-v-Sankt-Peterburg-/185397/2/0", "text": "Имаме пълната подкрепа на президента Румен Радев за закупуването на самолетите Ф-16, заяви пред граждани и представители на медиите премиерът Бойко Борисов на гара Белозем.   Министър-председателят тръгна отново на инспекция, като този път провери как се обновява железопътната мрежа. Каза и колко нови влакове ще се купят. Запитан ще стигнат ли парите, след като ще се купуват и нови изтребители за армията, Бойко Борисов отговори:   \"Има изискване - ако искаш да членуваш в НАТО, 2% от БВП трябва да отиват за въоръжение. Като искаш да членуваш в НАТО, трябва да имаш надеждна система за сигурност. Тези, които имат морета - и кораби. И авиация, сухопътни сили. Така че - купуваме и пазариме за максимално намаляване на цената на самолетите, за да имаме най-надеждната авиация.\"   \"Видяхте в последните дни - пълна подкрепа на президента! Това, което правим, той го промотира - съответно в Словения и в Санкт Петербург  .   Интерконекторът с Гърция строим, с Турция, магистрали. Съжалявам, че върна закона  , защото, ако го няма този закон, всичко, за което говоря, няма да бъде построено 15 - 20 години. Да речем, че някой го е подвел, защото в изказванията си в Санкт Петербург подкрепи всичко, което прави правителството\", добави Борисов.   \"Всичко е електроника, навсякъде пътните възли се сменят с надлези, за да няма бариера. Прехвърляме товарите от тировете на влакове. Влакът пести енергия, сто процента е екологично чист, няма замърсяване на въздуха. Индустрията ни така се развива че вървят тир след тир! Виждате, че икономиката и индустрията така се развиват, че по пътя ни насам срещнахме само ТИР-ове, така че продължаваме да напъваме здраво. Напъваме здраво, видяхте край София как строим. Навсякъде сме положили оптични кабели, Горанов държи много да има и вагон ресторант със студена бира\", обобщи Борисов.   \"Вложихме милиарди левове за строежи, за нови контактни мрежи, вече всичко е електроника. Продължаваме с инвестиционната ни програма. Предстои да започне прехвърляне на товарите от ТИР-овете в съответните влакове, защото влакът пести енергия, той е 100% екологично чист и не създава задръстване по магистралите. Навсякъде пускаме интернет, сто процента е електронизирано. Разбира се, че ще има нови влакове. Няма как да вървят стари влакове по новите пътища. Ще са нужни около 600 милиона за закупуването им, даже мисля, че вече вървят и търгове. Така че докато стане пътят, ще станат и влаковете\", обобщава инспекцията на ЖП трасетата той.   \"Службите направиха всичко, каквото трябваше по този въпрос\", отговори Борисов на въпрос по случая с 16-годишния ученик от Пловдив, заподозрян, че е подготвял атентат.   Пред гара Белозем той се спря пред хората, свойски поздрави дамите с \"Как сте, булки?\", мъжете с \"Как сте, майстори?\" \"Нова жилетка, нова каска си вземал, опасни сте!\", обърна се към посрещачите Борисов. Попита ги и дали получават редовно заплатите си: \"Плащат ли ви?\" Но заръча и да се работи качествено, да няма оплаквания от хората после.   По-късно от пресцентъра на МС изпратиха съобщение за инспекцията на премиера.   „Правителството продължава приоритетно с инвестиционната програма в жп транспортната инфраструктура. Влакът пести енергия, представлява 100 процента екологично чист транспорт и ще се спести трафик от стотици хиляди тонове товари“, цитира пресслужбата Бойко Борисов на инспекцията на ремонтите и строителните работи по проектите от Трансевропейската транспортна мрежа (ТЕН-Т).  Общо 400 км железопътна инфраструктура ще бъде модернизирана по проектите, които министър-председателят Бойко Борисов инспектира днес заедно с министъра на транспорта, информационните технологии и съобщенията Росен Желязков, министъра на финансите Владислав Горанов и вицепремиера Томислав Дончев. „Важно е хората да видят свършеното. Ние работим здраво“, заявява министър-председателят.  С инвестициите в националната жп инфраструктура ще се облекчи трафикът по магистралите. Премиерът Бойко Борисов даде пример с данните от натовареността по магистрала „Тракия“ - на националния празник трафикът е бил 53 000 автомобила, а в последния от почивните дни около 24 май – 57 000 автомобила“.  В района на гара Белозем министър-председателят Бойко Борисов направи оглед на извършените строителни дейности в отсечката Скутаре-Оризово. Тя е част от проекта „Рехабилитация на железопътната линия Пловдив-Бургас, фаза2“. В този участък са напълно подновени 28 км. жп линия. Изградени са шумозащитни и предпазни стени в гара Маноле и Белозем и едно пешеходно пресичане с осигурен достъп за лица с намалена подвижност. Контактната мрежа е изцяло нова.  „Последните дни видяхме пълна подкрепа на президента. Всичко, което правим, той го промотира съответно в Словения и в Санкт Петербург“, отбелязва министър-председателят Борисов и изтъкна изграждането на интерконекторите и магистралите. „Съжалявам, че върна закона за предварителното отчуждение, защото всичко това, което говоря, ако го няма този закон, няма да бъде построено, поне следващите 15-20 години. Но да речем, че някой го е подвел“, добавя премиерът.  ", "date": "2019.06.11", "title": "Борисов за Ф-16: Имаме пълна подкрепа от президента, чухте го в Санкт Петербург! (ВИДЕО, СНИМКИ)"}
{"url": "http://epicenter.bg/article/Kmetat-na-Burgas-Dimitar-Nikolov-poiska-Morskoto-uchilishte-da-stane-obshtinsko-/185398/2/98", "text": "Кметът Димитър Николов входира докладна записка, с която иска Морското училище да стане общинско. Това съобщиха от пресцентъра на Община Бургас. На предстоящото заседание на местния парламент съветниците ще гласуват предложението за промяната в статута на професионалната гимназия.  \"Ако го получим, гарантирам, че ще бъдат положени всички усилия за модернизация на материалната база, повишаване качеството на образованието, запазването и развитието на това знаково за града ни училище\", коментира кметът Николов.  Професионална гимназия по морско корабоплаване и риболов \"Свети Никола\" е създадена на 1 септември 1958 г. по предложение на тогавашното Министерство на хранителната промишленост и одобрено с Наредба на Министерството на народната просвета. През следващите години училището развива два профила - четиригодишен курс на обучение - техникум, и двегодишен промишлен курс по риболов и рибопреработка, с прием след завършен VII клас.  През 1971 година Техникумът по морски и океански риболов се военизира и е преименуван на Средно специално училище по морски и океански риболов \"Ген. Владимир Заимов\". По-късно е девоенизиран, като първият цивилен випуск е приет през учебната 1983/1984 година. През учебната 1991/1992 година се откриват курсове за придобиване на квалификация: щурмани 5-та степен - обучение два месеца; мотористи - обучение три месеца. През 2003 г. училището придобива днешното си название - Професионална гимназия по морско корабоплаване и риболов \"Свети Никола\".  През учебната 2018/2019 година учениците се обучават тук по следните специалности: \"Морско корабоводене\", \"Корабни машини и механизми\" и \"Митническа и данъчна администрация\".  Причината Община Бургас да поиска Професионалната гимназия по морско корабоплаване и риболов \"Свети Никола\" е, че през последните няколко години развитието ѝ не е на необходимото ниво. Сравнителен анализ за последното десетилетие показва спад в броя на учениците.  Бургас е морски град и има потребност от кадри в областта на морското дело. Фирмите от сектора настояват Община Бургас да бъде гарант за модернизиране на училището, както по отношение на материалната база, така и като учебни програми, в които да намерят място и специалистите от бранша, като наставници и консултанти.  В Община Бургас успешно се развиват политики в областта на професионалното образование, като приоритетна през тази година е програмата \"Професии в бъдещето\" - за модернизиране на професионалното образование като инфраструктура, професионални направления и свързаност с бизнеса. Целта е стимулирането на образователни инициативи за подготовката на кадри, съобразено с изискванията и целите на бизнеса в региона. Добрата професионална подготовка на кадри в областта на морското дело в гимназията ще развие потенциала ѝ и ще отговори на потребностите на бизнеса.  Към настоящия момент финансовото осигуряване на Морското училище е ангажимент на Министерството на образованието. С предложената промяна то ще се осъществява от бюджета на Община Бургас. Тя ще придобие и собствеността върху всички недвижими имоти на училището, които досега бяха държавна собственост.  ", "date": "2019.06.11", "title": "Кметът на Бургас Димитър Николов поиска Морското училище да стане общинско "}
{"url": "http://epicenter.bg/article/Dupka-zeyna-na-platnoto-po-ul---quot-Rakovski-quot--v-Sofiya--Snimki-/185401/2/0", "text": "Теч на вода причини пропадане на пътното платно на ул. \"Раковски\".  Образувала се е голяма дупка на мястото, предаде Канал 3. Екипи работят по отстраняването на проблема. Временно тролей номер 9 ще се движи по бул. \"Васил Левски\".   Във връзка с авариен ремонт се налага промяна на движението на тролеите по линия 9 на ул. „Раковски“ след ул. „Московска“. Това съобщиха от пресцентъра на Столична община. Тролеите временно ще се движат по бул. „Васил Левски“.    Директор на дирекция „Аварийна помощ и превенция“ към Столична община Красимир Димитров обясни, че на място „Софийска вода“ извършва авариен ремонт.", "date": "2019.06.11", "title": "Дупка зейна на платното по ул. \"Раковски\" в София "}
{"url": "http://epicenter.bg/article/Karakachanov--Skopie-nyama-drug-izbor-osven-da-prieme-istinskata-si-istoriya--ako-iska-v-ES-i-NATO--/185406/2/48", "text": "Властите в Северна Македония нямат друга алтернатива освен да приемат истинските исторически факти, ако искат да влязат в Европейския съюз и НАТО. Това коментира пред телевизия Европа вицепремиерът и лидер на ВМРО Красимир Каракачанов, съобщиха от пресцентъра на партията.  По думите му България следва да не отстъпва от позициите си по общата история, защото те представляват истинските факти и ще оттегли подкрепата си за евроинтеграцията на Северна Македония, ако до разбирателство на съвместната историческа комисия не се стигне.  Припомняме че в неделя лидерът на ВМРО излезе с остра позиция по отношение на Скопие. Повод за нея бе искането на македонската страна двете държави да празнуват паметта на Гоце Делчев в деня, в който тялото му е било предадено от българските комунисти на македонските. Това по думите на Каракачанов е „откровена подигравка“.  \"Нямат избор просто. Не можеш от фалшификата и историческата истина да направиш сурогат, нещо средно между лъжа и истина, за да бъдат и едните, и другите доволни. Това не е алъш-вериш. Ако искаш да си в ЕС, никой не ти забранява – ако искаш бъди македонец, ако искаш вярвай в утопиите, че Александър Македонски е твой прародител. Но не можеш да фалшифицираш историята. В политиката и дипломацията има няколко подхода. Само с молби не може. Понякога трябва по-твърд тон\", коментира Каракачанов.  Лидерът на ВМРО посочи, че България е подписала този договор за добросъседство и трябва да работи за неговото изпълнение и да си гони интересите.  \"Записано ли е в договора, че Македония не може да има териториални претенции и трябва да преустанови фалшификациите на българската история? Записано е. Какво значи „не трябва с ултиматуми“. Има и други механизми. Не е ултиматум, просто спираш да ги подкрепяш. Казваш им „момчета, не сте готови, ще изчакате малко докато се научите, докато се европеизирате, докато си прочетете истинската история\", обобщи вицепремиерът.  ", "date": "2019.06.11", "title": "Каракачанов: Скопие няма друг избор освен да приеме истинската си история, ако иска в ЕС и НАТО! "}
{"url": "http://epicenter.bg/article/Mikov--V-BSP-se-ochakvashe-drug-rezultat-na-evrovota-i-predsrochni-izbori--no-tova-be-ilyuziya-/185408/2/0", "text": "БСП трябва да се върне към нормалното си функциониране. Това заяви в предаването \"България сутрин\" в ефира на Bulgaria ON AIR членът на Националния съвет на партията и бивш неин председател Михаил Миков.  Миков бе категоричен, че очакванията в БСП за евроизборите са се разминавали с действителността. Той допълни, че няма намерение да се кандидатира за председател на партията след оставката на досегашния лидер Корнелия Нинова.  \"Всички очакваха друг резултат и възможни предсрочни избори, но това бе една илюзия. БСП е оцеляла над 120 години, защото това е партия, в която никога не е имало еднолична власт - тя е била ръководена колективно, като изключим периода 1945-1989. Промените в устава, които Корнелия Нинова направи, са път в погрешна посока. Този път няма да обедини БСП, а ще продължи да разединява партията. Партията трябва да се завърне към нормалното си функциониране. Нямам амбиции да ръководя БСП. През последните години бе разтурено цялото ляво движение и там има няколко субекта, които търсят собствена изява, а от това печели дясното\", каза в телевизиония ефир Миков.  Бившият вътрешен министър отговори и на въпроси, свързани с ученика от Пловдив, който бе обявен за терорист. Миков, който е бивш вътрешен министър, отбеляза, че не е нормално властите да дават изявления по случая още преди да е приключило разследването, тъй като по този начин са превърнали тийнейджъра в герой на \"Ислямска държава\".  \"Случаят в Пловдив бе доста шумен и изявленията бяха предварителни. В такива случаи доста често фактите се размиват. Затова и едно непълнолетно момче бе представено като герой на \"Ислямска държава\". Никоя страна не е готова за борба с тероризма, колкото и служби и служители да има. Навсякъде по света тероризмът е заплаха. Това е добър повод да се погледне как функционира системата и евентуално да се направят необходимите промени\", обясни Миков.", "date": "2019.06.11", "title": "Миков: В БСП се очакваше друг резултат на евровота и предсрочни избори, но това бе илюзия!"}
{"url": "http://epicenter.bg/article/Obyaveno-e-bedstveno-polozhenie-v-Strazhitsa/185409/2/0", "text": "Скъсала се е част от язовирната стена край село Нова Върбовка във великотърновската община Стражица. Екипи на Пожарната изпускат контролирано водите на съседния язовир \"Чешме дере\" край село Камен, който също е с увеличен обем. Заради двата язовира е обявено бедствено положение в Стражица, съобщи Нова телевизия.   Язовирът до село Нова Върбовка е с малък обем и се намира извън самото село. Залети са единствено земеделски земи.   „Община Стражица обявява бедствено положение, тъй като снощи във вечерните часове се изливат над 100 л./кв.м. за по-малко от 30 минути. В резултат на това прелива язовирът \"Чешме дере\" до село Камен и язовир „Зеленчуков дол” до село Нова Върбовка”, заяви областният управител на Велико Търново проф. Любомира Попова.   „За Нова Върбовка няма никаква опасност, защото селото е над язовирната стена. Количеството вода, което влиза в язовира и излиза не представлява никаква опасност. Това, което е създало по-голям проблем е язовирът в село Камен. В следствие на вдигане на нивото на язовира са залети къщи и училището в Камен”, коментира ген. Кирил Войнов, председател на ДАМТН.   „Залети са 4-5 къщи. Още вечерта бяха отводнени. Към момента продължаваме да източваме училището и язовира на село Камен”, каза Красимир Кръстев от Противопожарна служба – Велико Търново.   Причината за критичната ситуация е интензивният дъжд от понеделник, когато в района са се излели около 100 литра на квадратен метър.   Областният управител, заедно със зам.-председателят на Агенцията за метрологичен и технически надзор ген. Кирил Войнов и представители на областната дирекция на Пожарната и на местната власт, са в района на двата язовира и оглеждат ситуацията и щетите.", "date": "2019.06.11", "title": "Обявено е бедствено положение в Стражица"}
{"url": "http://epicenter.bg/article/Oblastniyat-savet-na-BSP---Pazardzhik-izrazyava-nesaglasie-s-ostavkata-na-Korneliya-Ninova/185412/2/0", "text": "Областният съвет на БСП-Пазарджик излезе с декларация против оставката на лидера на левицата Корнелия Нинова.   „След тежки избори винаги идва моментът на равносметка. Убедени сме, че това е, с което трябва да се занимават партийните структури, а не с вътрешнопартийни противопоставяния“, се казва в декларацията на социалистите, съобщиха от БСП-Пазарджик. По думите им БСП е постигнала победа в населени места, в които дълги години партията е била губеща. Според тях промяната на модела ГЕРБ може да се случи чрез успешно представяне на местния вот, който предстои само след броени месеци и е изключително важно усилията да бъдат насочени си в тази посока.   „В тази връзка изразяваме несъгласието си с оставката на председателя на НС на БСП Корнелия Нинова и се надяваме партията ни да покаже мъдростта и отговорността си, чрез които съществува толкова много години, като обърнем погледите си към това да бъдем полезни на България, вместо да гледаме в себе си и да губим мотивация в противоборство“, пише още в декларацията на социалистите.  ", "date": "2019.06.11", "title": "Областният съвет на БСП - Пазарджик изразява несъгласие с оставката на Корнелия Нинова"}
{"url": "http://epicenter.bg/article/Akad--Markov--Skopie-iska-da-chestvame-obshto-Gotse-Delchev-na-chernata-data-7-oktomvri-1946-g--Naglost-/185414/2/0", "text": "Чудя се как в Скопие могат с такава наглост да предлагат черната дата 7 октомври 1946 г. за общо честване на паметта на Гоце Делчев. Това каза историкът акад. Георги Марков в интервю за Агенция „Фокус“ във връзка със застоя в работата на Междуведомствената комисия между България и Северна Македония, която трябва да изчисти историческите и образователните въпроси между двете страни заради споровете около живота и делото на Гоце Делчев.   Според него това е провокация от македонска страна. „Не може те да се подиграват с нас, предлагайки датата 7 октомври 1946 г., когато костите на Гоце Делчев бяха предадени на скопските титовисти от Георги Димитров и управляващата комунистическа партия. Това е една гавра. Заветът е костите на Гоце Делчев да бъдат погребани в свободна Македония. Македония не беше свободна нито след Първата, нито след Втората световна война“, каза акад. Марков.   Според него кражбата на българска история се прави от югозападната ни съседка от времето на Тито. „Казват на черното - бяло“, допълни акад. Марков. Според него трябва да се заяви, че историята е такава, каквато е. „Не могат да върнат времето и българската история да я направят македонска. Те издадоха сборника на братя Миладинови от 1862 г. „Български народни песни“ със заглавие „Македонски народни песни“. Там имаме народни песни от Самоков, Панагюрище, Охрид, Кукуш и за Крали Марко. Как може 150 години по-късно да издаваш фалшифицирано издание, за да ги направиш братята от Струга македонци. Те са си българи и събират български народни песни. Няма как да предадем братя Миладинови, Гоце Делчев. Дори посягат на Тодор Александров. Само на Иван Михайлов не са посегнали още“, посочи още историкът.     ", "date": "2019.06.11", "title": "Акад. Марков: Скопие иска да честваме общо Гоце Делчев на черната дата 7 октомври 1946 г.! Наглост!"}
{"url": "http://epicenter.bg/article/Goranov-kam-premierat--Kolko-litsevi-opori-mozhe-da-napravi-Borisov-/185417/2/0", "text": "Министърът на финансите развесели премиера с виц за  необикновените му възможности  по време на демонстрационно пътуване от гара Пазарджик до гара Белозем в със Специален влак I  със скорост до 160 км/ч с локомотив на RCC.   На въпроса на Борисов: \"Влади, ние колко нови влака ще закупим?\", финансовият министър отговори успокоително: \"Рано е да се каже. Ние сега за релсите говорим“.   И, за да разчупи ситуацията реши да отговори с въпрос на премиера: „Нали знаеш колко лицеви опори може да направи Бойко Борисов?\". \"Колко?\", поинтересува се министър-председателят. \"Всичките!\", отговори му Владислав Горанов.   Борисов се разсмя и заключи: \"И това е вярно.\"  ", "date": "2019.06.11", "title": "Горанов разказва виц на премиера: \"Колко лицеви опори може да направи Бойко Борисов? Всичките!\""}
{"url": "http://epicenter.bg/article/Maya-Manolova--Nyama-da-komentiram-dali-shte-se-kandidatiram-za-kmet-na-Sofiya/185419/2/0", "text": "„Не е нито мястото, нито темата да коментирам дали ще се кандидатирам за кмет на София. Всеки има право да си подкрепя, да си издига, да си номинира!“ Така омбудсманът Мая Манолова отговори на журналистически въпрос дали ще се кандидатира за кмет на София от БСП. Медиите й зададоха въпроса на протеста на медицинските сестри в Стара Загора, който националният омбудсман подкрепя. \"Със сигурност няма да се кандидатирам за кмет на Стара Загора, нищо че съм пред болницата в Стара Загора! Всеки има праводо да си издига, да номирина, аз съм в Стара Загора, за да подкрепя медицинските специалисти! Това е темата на деня, това е важно днес и е важно да съм тук, за да не се опитват да ги мачкат!\", обърна се към медиите Манолова.  Журналистическото любопитство бе провокирано от изказване на лидера на БСП-София Калоян Паргов. Сутринта в предаването \"Здравей, България\" по Нова телевизия председателят на столичните червени и член на Изпълнителното бюро на БСП обяви: \"Търсим кандидатура за кмет на София извън рамките на БСП, защото София е трудна територия. Категорично бихме подкрепили Мая Манолова. Първоначален разговор Манолова да стане кандидат за кмет на БСП не е провеждан. Но ако тя бъде номинирана от червените структури, ще има и разговор.\"   \"Аз съм сигурна, че тези протести ще продължат, докато бъдат удовлетворени справедливите искания на медицинските сестри и на медицинските специалисти\", каза омбудсманът в Стара Загора. Манолова отиде за пореден път в града, за да подкрепи протестиращите специалисти по здравни грижи, които от месеци настояват за достойни условия на труд и справедливо и адекватно възнаграждение, съобщиха от пресофиса на омбудсмана.  Протестът започна пред УМБАЛ „Проф. д-р Стоян Киркович“ и продължи с шествие, в което обаче, по твърдение на медицинските специалисти, заради натиск и заплахи за уволнение, се включиха едва двайсетина професионалисти по здравни грижи. „Недопустим е натискът, които ръководители на лечебни заведения продължават да оказват върху медицинските сестри, да не протестират. Питам аз, в кой век живеем, нормално ли е в уж демократична България, 30 години след демократичните промени, да се питаме имат ли право медицинските сестри да протестират или нямат право“, каза омбудсманът.  Доказателство за оказван натиск бе и фактът, че една от организаторките на протеста – медицинската сестра Елена Якшева, получи телефонно обаждане от „Личен състав“ за това, че ще бъде командирована от клиниката по ортопедия в инфекциозно отделение.  „Това е пълно безобразие, защото макар и формално да е спазен законът за всеки е ясно, че това е наказателна акция и знак за предупреждение от страна на ръководството на болницата. Това е начин да бъде притисната в ъгъла и да се потушат опитите за протест и промяна на тежкото положение“, подчерта Манолова.  По думите ѝ исканията на протестиращите не са политически, а съсловни и професионални и всеки опит да бъдат притискани и спирани задължително трябва да бъде осъден.  „Този протест не е само за заплатите на медицинските сестри. Това е протест, който е и за нас пациентите. Това е протест и за лекарите. Това е протест за цялата здравна система. Това, което те искат, са реформи в здравната система, които да са в полза на гражданите и на всички работещи в сектора“, отбеляза Мая Манолова.  По думите ѝ медицинските специалисти са прави да са гневни, защото нито едно от обещанията, които са им дадени преди изборите, не е изпълнено.  „Министърът на здравеопазването обеща, че до 20 април т.г. ще има нови проекти на закони за съсловните организации – има ли такива проекти, няма. Обеща, че до 10 май ще предложи нова методика за определяне работните заплати на медицинските специалисти – видяхте ли такава методика, не, не сме видели такава методика. Обещаха, че от 1 юни заплатите ще бъдат поне на нивото на договореното в Колективния трудов договор, а именно 950 лв. стартова заплата за медицински специалист. Реално увеличенията, които се случиха, са в рамките на 20 лв., 50 лв., до 80 лв. Това е лъжа от страна на Министерството на здравеопазването и отказ от реформи. Отказ да се решават проблемите в здравната система“, заяви омбудсманът. Според нея проблемите в сектора показват добре организиран хаос, от който парите изтичат. Така от 130 млн., на определени места един медицински специалист получава по 20 лв., а друг – нищо. Мая Манолова допълни, че утре, 12 юни, от 15.00 часа ще отиде и в столичната болница „Токуда“, защото върху медицинската сестра Мая Илиева - лицето на протестите, също е оказван натиск.  ", "date": "2019.06.11", "title": "Манолова в Стара Загора: Тук съм заради сестрите, не коментирам дали ще се явя за кмет на София!"}
{"url": "http://epicenter.bg/article/Radev-otkriva-kragla-masa----Predstoyasht-izbor-na-glaven-prokuror---kriterii-i-obshtestveni-ochakvaniya-/185420/2/0", "text": "На 12 юни от 10 часа на „Дондуков 2“ президентът Румен Радев ще открие кръгла маса на тема „Предстоящ избор на главен прокурор – критерии и обществени очаквания“. Това съобщиха от прессекретариата на държавния глава. За участие са поканени представители на неправителствения сектор – организации, имащи отношение към съдебната система и съсловни професионални организации на юристи.   Кръглата маса е в продължение на поредицата от разговори, които президентът проведе с представители на съдебната и изпълнителната власт във връзка с критериите за избор и правомощията на следващия главен прокурор. Срещите целят да отговорят на обществените очаквания за прозрачна процедура за избор на следващ главен прокурор, която завършва с указ на държавния глава.", "date": "2019.06.11", "title": "Радев открива кръгла маса - „Предстоящ избор на главен прокурор – критерии и обществени очаквания“"}
{"url": "http://epicenter.bg/article/Ot-BSP---Sofiya-podkrepyat-protestirashtite-grazhdani-ot--Druzhba-/185422/2/0", "text": "От БСП – София подкрепят протестиращите граждани от „Дружба“.   Това съобщиха от пресцентъра на БСП - София. Днес в 18.00 часа ще се проведе втори пореден протест на граждани от „Дружба – 1“. Вчера десетки жители на столичния квартал се събраха на спонтанен протест до бл. 121, при езерото, защото забелязали, че се подготвя поставянето на ограда в зелената площ. Те категорично се обявиха против готвения строеж на 5-етажен блок. Подобен опит имаше преди две години на същото място, но тогава бе осуетен от протестиращите. Теренът е частен и се намира в непосредствена близост до езерото в „Дружба“. Общинският съветник от БСП Борис Цветков, който също се включи в акцията, заяви, че досега собственикът на имота е извършил няколко нарушения. Първото е, че е поставил тежка ограда с циментови колове и мрежа с височина два метра. По закон всеки собственик може да огради терена си, без специално разрешение, само с ажурна ограда. Освен това инвеститорът е започнал да реже части от дърво, което се намира в близост до терена. За това нарушение му е съставен акт. Санкцията е между 1000 и 5000 лева. Цветков припомни, че вече е внасял в общината предложения за отчуждаване на терена, заедно с два подобни спорни имота около езерото в \"Дружба\", но те са останали без реакция.  За днешния протест гражданите от „Дружба – 1“ са поканили институциите в лицето на районния кмет и националния омбудсман.  ", "date": "2019.06.11", "title": "От БСП - София подкрепят протестиращите граждани от „Дружба“"}
{"url": "http://epicenter.bg/article/Prezidentsvoto--Pravitelstvoto--quot-zadraska-quot--prozrachnata-proedirya-za-F-16/185426/2/0", "text": "  Това заявиха от пресцентъра на държавния глава във връзка с изявлението на премиера Борисов пред граждани на гара Белозем, че в последните дни правителството има пълната подкрепа на президента Румен Радев за закупуването на самолетите Ф-16.   В отговор на въпрос дали стигнат парите, след като ще се купуват и нови изтребители за армията, министър-председателят отговори: \"Има изискване - ако искаш да членуваш в НАТО, 2% от БВП трябва да отиват за въоръжение. Като искаш да членуваш в НАТО, трябва да имаш надеждна система за сигурност. Тези, които имат морета - и кораби. И авиация, сухопътни сили. Така че - купуваме и пазариме за максимално намаляване на цената на самолетите, за да имаме най-надеждната авиация.. .   \"  заявиха пред   от офиса на държавния глава.      \"Регионалните инициативи за транспортна и енергийна свързаност, в които България участва, нямат отношение към проекта за нов изтребител за българските ВВС.   Президентската институция не участва по никакъв начин в разговорите, провеждани  от българската правителствена делегация в САЩ.   Единствената подкрепа, заявена от държавния глава, беше за провеждането на прозрачна състезателната процедура за придобиване на нови изтребители като гарант за постигане на най-добрите условия за България. Тази процедура  беше „задраскана“ от правителството, което прие българите да плащат при неясни условия и да плащат повече. Неясни са и важните за българската икономика условия за индустриално сътрудничество и офсет.  Към този много важен проект не трябва да се подхожда с лозунги и заклинания, а с реални аргументи.   Президентът очаква от българското правителство да не посяга на заложените условия и на способностите на новите изтребители, в стремежа си да намали цената, защото това ще обезсмисли целия проект.\"", "date": "2019.06.11", "title": "Президентството: Кабинетът задраска прозрачната процедура за Ф-16,затова българите ще плащат повече!"}
{"url": "http://epicenter.bg/article/Nad-100-tenisisti-meriha-sili-na-natsionalen-turnir-v-Momchilgrad/185427/2/0", "text": "Над 100 състезатели по тенис на маса от цяла България се включиха във финалното състезание \"Ученически игри 2019\", което се проведе през уикенда в Момчилград. В надпреварата участваха над 20 отбора, победители в зоналните кръгове по места. В състезанието се включиха момичета и момчета във възрастова група 5-7 клас, съобщиха от община Момчилград.   Отборът на Ардино стана шампион в надпреварата при момичетата. При момчетата за първото място се пребори отбора на Дупница.   Спортната проява беше съчетана с посещение на светилището на Орфей край село Татул. Пътуването беше организирано от община Момчилград и от него се възползваха повечето участници в състезанието.   Състезатели и треньори останаха изключително доволни от домакинството на Момчилград. От Регионалното управление на образованието в Кърджали също дадоха отлична оценка за организацията на проявата.   \"Благодаря на всички за участието. Винаги сте добре дошли в Момчилград\", заяви президентът на СКТМ \"Родопи\" Ерсин Юмер при награждаването на победителите.   \"Момчилград се утвърди като основен център за състезанията по тенис на маса в национален мащаб. Това е естествено, защото местната школа е изключително силна. Развитието на спорта е сред приоритетите на екипа ни, а и всеки момчилградчанин е свързан пряко или косвено с тениса на маса. В този смисъл е съвсем естествено да бъдем домакини както на ученически, така и на международни състезания, още повече че спортната база на Момчилград е на отлично ниво\", заяви кметът на общината Сунай Хасан.", "date": "2019.06.11", "title": "Над 100 тенисисти мериха сили на национален турнир в Момчилград"}
{"url": "http://epicenter.bg/article/Vasil-Vasilev-analizira-sreshtata-Putin-Radev--prochit-za-realisti/185358/2/0", "text": "    \"Ние сме дали на Русия религията и писмеността, тя ни е дала свободата.\" Тези думи на президента Радев, казани миналата седмица пред Путин  синтезират много точно великия смисъл на българо-руските отношения. Няма друг такъв случай в световната история. Всеки един е дал това, без което другият не може. Без този духовен бартер, циментиран с кръв, нито Русия, нито България биха били това, което са. Може ли да си представите Русия без кирилицата и без православието? Или България като турски вилает?   Участието на Радев в Петербургския форум и срещата му с Путин бяха  знакови по няколко причини. Първо, той беше единственият президент на страна от НАТО и Европейския съюз там. Второ, другият държавен  ръководител там бе Си Цзинпин. Радев припомни, че България е втората  страна в света, признала Китайската народна република, а след разпадането на Съветския съюз се оказва първата и предизвика с това много аплодисменти. Видяхме как на форума Путин беше седнал между Радев и Си Цзинпин.   Но в Петербург имаше още един, много, много важен момент. По едно време Путин засегна провала на \"Южен поток\". Според него това не е било суверенно решение на страната ни. Да кажеш в присъствието на президента на една държава, че тя не взема суверенни решения, е в някаква степен предизвикателно, при всички случаи не особено дипломатично. Не изглежда тактично да намекваш, че една държава има ограничен суверенитет, когато до теб е държавният глава. Все едно той е с ограничени пълномощия. Не зная дали проследихте изражението на Радев докато слушаше и как търсеше своя отговор. Вероятно авиацията го е научила, че за да е ефикасна реакцията на едно предизвикателство, тя трябва да е мълниеносна и точна. И той реагира. \"Не мога да се съглася, че сме имали ограничен  суверенитет. \"Южен поток\" бе европейски проект и решението бе общо\",  изтъкна президентът. Направи го с подчертана дипломатичност. Защити  достойнството на България без да прехвърля топката към Станишев или  Борисов, без да засяга някого, без да опонира публично на Путин.   Показа как се отстоява честта на държавата. Представете си как щяхме да се чувстваме, ако беше замълчал или се беше захилил, като своя предшественик.   Това трябва да е пример за подобни случаи, когато американци, руснаци,  турци, французи, германци, всякакви се опитват с политико-икономически или кой знае какви цели да ни унизят и притиснат в ъгъла. България, българският народ имат достойнство и е дълг на всеки един от нас да го защитава. Какво пречеше на Борисов да натрие носа на холандския външен министър, когато той си позволи публично да ни категоризира. Защо нашите не проявиха твърдост към американците, когато взеха да ни изнудват за техния Ф-16. Всички, особено големите държави, стават арогантни, когато срещу тях има някой, с когото могат да не се съобразяват. Затова, за да оправим себе си, е необходимо, задължително е да престанем да раболепничим пред когото и да било и за каквото и да било. Смятате, че е много късно, ли? Че сме изпуснали влака със суверенното поведение?  Докато съществува държавата, никога не може да е късно.  Евроизборите и брекзитът показаха сериозни пукнатини в европейската конструкция. Едно сериозно сътресение и те могат да се превърнат в разломи. Не изглежда правдоподобно управляващите да са планирали реакцията ни при подобен ход на събитията. По-скоро са си заровили главата в пясъка, самозалъгват се и ако чакат нещо, то е какво ще кажат техните началници. Убийствена тактика за всяка държава.   За да разберем значението на процесите, добре е да погледнем малко в историята. Сега в Европа се развиват процеси, сходни с тези, които са се развивали през 18 и 19 век. Тогава са се формирали националните държави. След това започват опитите за наднационални обединения. По скоро група държави на континента опитват да властват над други държави на същия континент. Първото е Свещения съюз между Русия, Австрия и Прусия. Следват Съюзът на тримата императори, после идват Съглашението срещу Централните сили и Първата световна война. След това се появява Третия райх с хилядолетната си претенция. Върху развалините му се изгражда противопоставянето между Варшавския договор и НАТО. През 60-те години на миналия век се оформя европейската конструкция, която претендира също за дълговечно съществуване, но и тя започва вече да ръждясва.  Оказа се, че нито една от тези многонационални наддържавни структури не отговаря на интересите на народите. Нито една. Независимо как са формирани - дали с огън и меч като Третия райх, дали с меч и надежда, като комунизма или с надежда и локумче, като ЕС. Разликата между тях не в целта, а е в средствата. Средствата са били различни - от концлагерите на нацизма през идеологията на комунизма до кадифеното убийство на идентичността на народите от брюкселските параметри. Целта е една : една част от Европа контролира другата, вкл. Русия, поне части от нея. А народите не искат да бъдат контролирани или влафяни или изсмуквали от други народи. Искат свобода. Искат справедливост. Искат сигурност. Не искат да зависят от друг. Ние, например, си искаме държавата. Суверенитета. Искаме си кривите краставици. Искаме си Козлодуй. Не искаме джендърщината. Не искаме мигрантите. Наш дълг било да ги приютим. А не беше ли ваш дълг да избегнете или спрете войните, които предизвикаха миграцията. Чие дело е колониализмът? Да не е наше? Кой разруши Либия? Франция и Англия. Чии самолети воюваха на страната на бунтовниците против Кадафи. Унищожиха преградата пред африканското преселение в Европа, а сега - мигрантите ги задушавали. Ами вие ги създадохте. Каквото повикало, такова се обадило. Кой създаде многомилионната сирийско-иракска бежанска вълна? Кой? Запада. Унищожи Ирак, а-а да унищожи Сирия и хората тръгнаха да бягат. Те ги подгониха, сега викат - дръжте ги при вас. Ще ви дадем пари, лендровери, бодлива тел, парички ще ви дадем, дръжте ги. Ама тогава може ли поне в Шенген? А, не може, не сте съответстващи. Защо, нали си пазим границите? Пазите, ама ще трябва още да попазите. И точка. Млък. Не зная защо толкова принадлежността към Шенген се разглежда запазена за хора, които са от по-първа ръка, по-така, по-западните. Норвегия в Европейския съюз ли е? Не е. А в Шенген ли е? Да-а. Гърция в Шенген ли е? В Шенген е. Повече мигранти ли привличат от нас? Повече. По-малко корумпирани ли са им управниците от нашите? Не са, може да са и по-корумпирани, поне по-отдавна са корумпирани. Тогава? Абе, това е положението, скръцнат със зъби онези и нашите млъкват.  Мен ако ме питате не знам защо ни е Шенген. Да преминаваме през шенгенската врата на летищата? Голяма работа. Да се пъчим и ние като европейци от по-първа ръка? Колкото и да се пъчим, никога няма да признаят, че не сме по-долни. Ние трябва да знаем, че не сме и че няма нужда да им се доказваме. Докато не се измени Дъблинското споразумение не само не виждам интерес, но влизането в Шенген изглежда противопоказно на интересите ни. Така или иначе управляващите въобще не смятат за необходимо да обяснят какъв ни е интереса да сме вътре. Което предполага, че интерес имат те, самите те и затова се натискат.  Това е малко като с еврозоната. Нашите се натискат да ни щракне капана около врата. Освен с вързани крака, за да няма къде да ходим, да се окажем и с вързани ръце, та да не можем да се храним. Те да ни хранят с лъжичка в устата и те да решават докога и колко ще стоим гладни. Загубим ли си националната валута, губим една от най-силните защити на държавата. Губим още самостоятелност, суверенитет. Може ли някой да ни убеди, че ще спечелим. Естествено, не. Ще спечелим точки като послушна, покорна държава, избрала сама участта да работи за процъфтяването на богатите си съюзници.  Като разсъждаваме за Европа, не можем да подминем Турция. Тя, да ме прощават туркофобите, води особено далновидна политика спрямо Европейския съюз. Подритвана, гастарбайтерска Турция десетилетия се опитваше да се промъкне до Брюксел. Да стане и тя като другите, да викат на турците не ефендим, а мистър или мосю. Но когато турците разбраха, че никой няма да ги пусне в Европа, те не се обидиха, не се отдръпнаха, а продължиха да се правят на заинтересовани, докато проучат слабите места на европейците. И ги научиха. Създават ли Ислямската дъга? Създават я. Докъде са стигнали? До сърцето на континента. Имат ли огромно влияние. Могат ли да поставят на Европа ултиматуми - могат. Харесвали ни това на нас? Естествено - не. Харесва ли и на Европа. Също не. Но какво може да направи тя? Ще затвори пазарите си за Турция? Ще ги отвори Русия. Ще ги отвори Индия. Китай. В замяна Турция няма да пречи на Русия да стигне топлите южни морета и да се настани там, за да контролира морските пътища между Европа и Азия и Азия и Африка. Русия вече контролира изцяло Северния път, през ледовития океан. Ако обхване и южния, през Баб ел Мандеб и Суец, какво ще прави Брюксел? Та през южния път идва петрола, който движи Европа. А как ще се развиват отношенията между Турция и Съединените щати, между Европа и Съединените щати? Все загадки, които изискват максимална политическа съобразителност и змийска дипломатическа гъвкавост.  И връщам се отново към началото. Къде сме ние и накъде се насочваме в тази джунгла от противоречия и различни интереси. Като че ли в подобни времена трябва много повече предпазливост и много по-малко доверчивост, трябва дипломатичност, когато е необходимо – твърдост, трябва трезва преценка на всички обстоятелства за всяко едно действие и комплекс от действия. Трябва сила, а ако я нямаме, трябва да показваме, че е скрита дълбоко в нас. Което не е лъжа. Трябват нови елементи във външната политика, трябва тя да изхожда само и единствено от интересите на държавата. Засега виждаме, че в тази посока върви единствено президентът Радев. За да оцелеем във водовъртежа от световни проблеми, трябва и правителството да поеме този път. Колкото повече се бави, толкова по-нанагорно ще ни е после.    ЕК отправи в доклада си от 5 юни тежка критика към България. Ако човек я прочете, ще се хване за главата. Наистина ли сме толкова зле? Вътре няма нищо положително. Всичко е катастрофа. Изброени са 54 несъответствия, предполагащи настъпването на тотален срив в управлението на държавата - екология, финанси, транспорт, доходи, образование, здравеопазване, корупция, бизнес среда, административен капацитет, макроикономически дисбаланси - още много до тези общо 54. Ужас. Изглеждат като смъртна присъда за правителството. Ако ги прочете, човек би си казал : край, изхвърлят ни от ЕС, нашата система на управление няма нищо общо с тяхната.   Да ви успокоя. Няма да ни изхвърлят. Не е в техен интерес. Ако нямаха  интерес от нашето членство, отдавна щяхме да сме зад борда. Вдигат малко пушилка, но зад нея нищо няма да се промени. Какво, ще спрат фондовете ли? Ще замразят членството на управляващите в политическите си семейства?  Ще им наложат санкции? Моля ви! Нищо няма да последва. Само си умиват ръцете, за да кажат, от кумова срама - а, ние ги следим, строги сме, критикуваме. После ще се обърнат, ще му ударят едно око и пак ще има:  Скъпи Бойко! Ние те подкрепяме! Тези хора са усъвършенствали  лицемерието с хилядолетия, естествено, че го прилагат. Критикували били.  Нищо, дума дупка не прави. Просто успокояват собственото си обществено мнение: вижте българите колко са зле, как лошо ги ръководят, вие не се оплаквайте, ние не сме като техните управници, ние сме по-добри. Можело да спрат фондовете. Как ще ги спрат? Нали и те ще загубят. Смята ли някой, че нашите когато крадат, не делят краденото.   Глупаво е да очакваме ЕК или Съединените щати да решат нашите проблеми.  Това насажда колониално мислене. Всеки един от нас е отговорен за съдбата на нашата държава. Колкото повече се осланяме на външна помощ, толкова повече затъваме. Решенията трябва да дойдат от тук и е крайно време да бъдат предложени и наложени.    Връщам се отново към епохата на робството, за да погледнем от друг ъгъл скандалното твърдение на едно лице, представящо се като социален деец. Та този Харалан Александров обяснява как българите приемали по време на робството исляма, за да се измъкнат от плащането на данъци.   Чудовищното твърдение предполага, че по време на робството по-хитрите и мързеливи българи, за да не плащат данъци, нахлузвали чалмата. Правили си един вид данъчно планиране, данъчно оптимизиране някакво, чалмата служила за нещо като офшорка. Изглежда безумно, при хилядите свидетелства за безкрайно насилие, кланета и зверства, с които е била налагана чуждата вяра, но може бе е политически изгодно за управляващата върхушка, затова не среща и никакъв официален отпор. Нали и авторът е сочен за съветник на  Борисов.   Не може да не се запитаме : какво искат да постигнат отрицателите на  робството. Твърдят, че не е имало насилствено потурчване, налагано с  ятаган и кръв. Че времето разделно не е съществувало? Защо?   Да изкарат по някой лев? Да наложат теза, в която изведнъж и спонтанно са повярвали. Следват уроците на Гьобелс, че лъжата, повтаряна хиляда пъти, става истина. И какво от това? Могат ли да излъжат историята? Ще  излъжат някои деца за някои неща за някое време, но не могат да излъжат всички завинаги. Достатъчно е някое дете да прочете впоследствие Ботев, Вазов, Левски, Антон Дончев, да чуе за Балканджи Йово, да се докосне до историческите свидетелства и хрониките, за да изхвърли твърденията на безродниците на боклука, а самите тях да обрече на погнуса и забвение.  Със история като нашата, с трагедиите, които е преживял нашия народ,  усилията на безродниците са обречени. Колкото ще накарат евреите да  забравят Холокоста, толкова ще ни убедят и нас, че не е имало робство,  кръвен данък и потурчване. Колкото и пари да ви дават благодетелите ви,  колкото и лъжи и фалшификации да съчинявате, няма да постигнете нищо трайно освен презрение, любезни.   Но, да не бъдем голословни, а да видим какво казва по този въпрос  историята и свидетелствата от онова време.   Ние, българите, от отдавна се напъваме с всичката си сила да викаме към човечеството и свободата! Всекидневните ни убийства, потурчвания на невръстните ни грабнати деца от турчина, обезчестяванията на девойките ни и на жените ни все от турчина, е било всекидневно оплакване с кървави сълзи пред европейските консули.  ******  На кого ли капят тия сиротински кървави сълзи!?... Турчат децата /на българите/, безчестят по-младите и дъщерите им!!   1. В 1661 година /по-точно: 1669/, в двадесет и първата година от царуването на султан Мехмед ІV, излезе заповед да се потурчат българите в Кръстогорието.  С огън и меч турците успяха и потурчиха населението в следните села : Виево, Смолен /дн.Смилян/, Упорово /дн.Влахово/, Бяла река, Подвис, Витлово /дн.Рудозем/ и една малка част от селата Езерово /дн.Смолян/ и Беловидово /дн.Златоград/.  А селата Райково, Устово, Долно и Горно Руеново /дн.Момчиловци и Соколовци/, Кутлово /дн.Славейно/, Петково, Очинево /дн.дн.Чокманово/, Левочево, Пещера, Осиково /дн. Полк. Серафимово/, оказаха голям отпор на насилниците турци и запазиха вярата си.  2. Когато стана страшното и с насилие помохамеданчване на българите в областта около Смолен, турците направиха много пакости. От жителите едни помохамеданчиха , други избиха, а трети избягаха из горите. Изгориха църквата „Св. св. Апостол Петър и Павел”, митрополията и богословското училище. Всички книги и помагала унищожиха, а скъпоценностите разграбиха.     В Хамуджи, Хюсеин бей завлякъл в харема си двете дъщери на Йоан; Исмаил бей – дъщерята на Марко; в Каналнище Сали ага, син на Мусли ага, отвлякъл Павлина, дъщерята на Яни ханджи; Миса бей – Милица, Стайковата дъщеря; Иса бей от Дескурвац – Алавадовата дъщеря; в Габровица Суля, Мехмедовият син, отвлякъл дъщерята на Христо, а Салих ага – Тричовата дъщеря. В Поляница Абдул завлякъл в своя харем една мома, а пък нейната сестра изпратил в харема на брата си в Голямо поле. Същият Абдул в това село стрелял на сина на земеделеца Стоян и обезчестил снаха му и трите му дъщери. В гр.Лясковица Сюлейман, синът на Абдул, грабнал дъщерята на един кожухар, именуван Коста; в същия град синът на Молак Афик – съпругата на един християнин; в Страйковац Ателах Параджибаши - дъщерята на Павло, а Хасан бей – дъщерята на Стойко. В Турнакочи Сюлейман бей отвлякъл едно десетгодишно момиче, което вследствие на туй е умряло, а изпъдил баща й от къщата. Синът на Хаджи Ибрахим обезчестил едно седемгодишно момиче, което веднага издъхнало. В Чифлик синът на Ава – Тарнека, изнасилил Петковата дъщеря. В Прещович турците уловили една мома, която отвлекли, но християните се притекли на помощ, та я освободили. В Подвеч Алтей, Байрактаров син, грабнал Марковата дъщеря; в Самарница Хасан, син на бюлюкбашията – Ставревата дъщеря, а пък Арнаут Осман – Пеховата дъщеря.   ……  „Трябва да се отбележи, че сред българите има повече от един милион мохамедани. В това число не са включени нито татари, нито черкези. Тези мохамедани не са дошли от Азия, както обикновено се мисли. Това са потомци на същите тези българи, преобърнати в исляма през епохата на завоеванието и през следващите години. Това са чеда на същата тази страна, на същата тази раса, произлезли са от същото това коляно. А между тях има една част, които говорят само български.”  ", "date": "2019.06.11", "title": "Васил Василев за срещата Путин-Радев: Ами ако бе замълчал или се бе захилил като предшественика си?"}
{"url": "http://epicenter.bg/article/Kaloyan-Pargov--Kategorichno-podkrepyam-Maya-Manolova-za-kmet-na-Sofiya--Tya-se-dokaza-kato-glas-na-naroda/185359/2/0", "text": "\"Ситуацията, която се създаде около оставката на Корнелия Нинова, отклонява БСП от поставените цели, оставката е подадена, конгресът се събира, за да я констатира. Дали може да се случи друг сценарий, мога да гадая, трябва да попитате самата г-жа Нинова.\"  Това заяви в студиото на Нова телевизия лидерът на столичните социалисти Калоян Паргов.  Запитан дали би се кандидатирал за председател на БСП, той отрече. И обясни, че е твърде зает с предстоящите кметски избори, като търси личност, която да получи по-широка обществена подкрепа.  На въпрос дали тази личност може да бъде Мая Манолова, Паргов отсече: \"Категорично да!\" и уточни, че е важно кандидатът да събере подкрепата на софиянци, няма значение дали са приятелки с Нинова.  Паргов обясни още, че от вчера са започнали номинациите от структурите на БСП. Ако Манолова е номинирана, той ще разговаря с нея, както и с всички номинирани.  \"Манолова се оказа като гласът на народа, няма да е лошо да бъде и гласът на софиянци, вчера видяхме какво се случи и с ремонта на \"Графа\", кой е виновен, изпълнителят ли, Столична община ли, която не е упражнила достатъчно контрол? Дават се милиони, за да стане София по-хубава, а се получава нещо, което дразни много хората\", каза още Паргов.  Той посочи, че и с Елена Йончева би коментирал кметския пост в столицата, ако и тя бъде номинирана, но според него тя има други ангажименти вече, след като е избрана за евродепутат.  Той призова всички в БСП да се осъзнаят, включително и Нинова, с тази оставка се чудели сега всички в БСП какво да правят.  \"Кому е нужна тази оставка, хората в страната казаха: \"Кажете й, че инат врат чупи.\" Паргов каза, че я харесва като лидер на партията, но с инат не се работи и трябва да се извлекат позитивите от кампанията.  За промяната на размера на партийните субсидии лидерът на столичните социалисти заяви, че държавата за пореден път се оттегля от ангажиментите и задълженията си, като оттегляйки се от субсидиите, те отиват в частно-правни ръце. Паргов смята, че и сега има партии на концесия.  \"Всички партии трябва да имат равно участие в състезанието\", допълни Паргов.  ", "date": "2019.06.11", "title": "Калоян Паргов: Категорично подкрепям Мая Манолова за кмет на София! Тя се доказа като глас на народа"}
{"url": "http://epicenter.bg/article/Bivsh-konstitutsionen-sadiya--Osnovniyat-problem-ne-e-v-Strategiyata-za-deteto--a-v-tova--che-nyama-detsa-/185360/2/0", "text": "Вече не съм в кухнята и реалната съдебна власт и не мога да коментирам дали са започнали совалките за избор на нов главен прокурор. В момента съм външен експерт в една група към министерството на правосъдието и помагам за изготвянето на два законопроекта за децата.  Това каза пред камерата на БТВ бившият конституционен съдия Румен Ненков, който коментира темите за избор на нов главен прокурор и стратегията за детето. \"Като цяло изборът на главен прокурор и висшите съдилища в България винаги е бил противоречив. Аз не мога да разбера за какво са си говорили примерно президент и министър на правосъдието по темата. За мен консултациите трябва да се осъществяват с членовете на ВСС. Президент и министър нямат права да избират главен прокурор. Единият назначава главният прокурор, а другият може да направи само предложение\", каза още Ненков.  \"Общественото мнение се манипулира с темата за стратегията за детето. Няма нищо вярно в публичните твърдения, че държавата ще отнема деца. Законопроектите, по които работя, поставят детето на първо място. Същата манипулация се случи и с Истанбулската конвенция. Обясняваше се, че ще трябва да легализираме еднополовите бракове, а в една католическа Полша и Италия одобриха Истанбулската конвенция и никой там не е легализирал гей браковете. Големият проблем не е в стратегията за детето, а в това, че няма деца\", посочи юристът.  ", "date": "2019.06.11", "title": "Бивш конституционен съдия: Основният проблем не е в Стратегията за детето, а в това, че няма деца!"}
{"url": "http://epicenter.bg/article/Plovdivski-zhurnalisti-se-obyaviha-protiv-razkrivane-samolichnostta-na-verbuvaniya-ot-ID-uchenik/185363/2/0", "text": "Пловдивски журналисти осъдиха незаконното и неетично разкриване самоличността на 16-годишния ученик, задържан за подготовка на терористичен акт. Въпреки апела на прокуратурата, в търсене на сензация лични данни и снимки на момчето и семейството му изтекоха в интернет.  Пловдивските репортери, включително колегите от ТВЦ-Пловдив, приеха протестна декларация и сезираха институциите, съобщава БНТ.  Според журналистите оповестяването на самоличността на ученика нарушава Закона за закрила на детето, Конвенцията за правата на детето, Закона за личните данни, Наказателно-процесуалния кодекс, както и журналистическите етични кодекси.  Декларацията на пловдивските журналисти ще бъде разпратена до Агенцията за закрила на детето, до националния съвет за журналистическа етика, до СЕМ и до специализираната прокуратура.  Припомняме, че самоличността на детето може да бъде оповестена само от правоохранителните институции и съда, но за по-малко от 48 часа след публичната изява на прокуратурата, в лицето на зам.-главния прокурор Иан Гешев, момчето беше \"разкрито\". Екип на сайта, който неизвестно как е получил данни за момчето, обходи училището му в Пловдив - разпитваше негови съученици, служителите на фирмата на баща му и публикуваше семейни снимки, на които момчето беше посочено с червена стрелка. На този фон призивът на вътрешния министър Младен Маринов изглежда не само закъснял, но и нелеп. \"Аз не бих искал това дете да влиза в обществения фокус. По този начин ние го лишаваме от възможността то да се адаптира в която и да е друга среда. С това дете трябва да се работи в посока то да се изведе от тази среда, в която е влязло\", каза Младенов.  Ето коментарите на някои от журналистите подписалите декларацията:  Живка Танчева - Радио Пловдив: И аз имам дете и знаем до какво може да доведе подобно писане. по никакъв начин не мога да ги разбера колегите.  Таня Грозданова - информационен сайт „Под тепето\": Недопустимо е не само заради нарушаване на закона, нарушаване на етичните стандарти, недопустимо и поради факта, че оттук насетне се пречи на бъдещето на това дете.  Парашкева Иванова - информационен сайт „Трафик нюз\": Това е нормално пловдивско семейство, което се грижи за децата си. Да, вероятно може да се случи на доста семейства да попаднат в такава ситуация и затова би трябвало преди всичко да бъдем хора.  Иво Дернев - информационен сайт \"Под тепето\": С тази декларация настояваме институциите да вземат отношение по това, което се случи днес, да кажат дали това е редно, което \"колеги\" сториха.  От Асоциацията на европейските журналисти също излязоха днес с публично становище, в което се казва: \"Става дума за 16-годишно дете. При отразяването на случая трябва да се спазват всички принципи на етично отразяване на деца, предвидени в законодателството и Етичния кодекс на българските медии и подробно разгледани в Пътеводителя за етично отразяване на деца, разработен от УНИЦЕФ и АЕЖ.   По никакъв начин не бива да се допусне самоличността на ученика да бъде разкрита. Ако това се случи, би имало тежки последици за подрастващия, както и за неговото семейство, което изглежда се е намесило навреме. Това би могло да компрометира цялостния процес по дерадикализация и подкрепа, която би трябвало да получи момчето, обричайки го на стигма и социална изолация. Също така би могло да има негативни последици върху други деца в риск от радикализация.\" ", "date": "2019.06.11", "title": "Пловдивски журналисти се обявиха против разкриване самоличността на вербувания от ИД ученик"}
{"url": "http://epicenter.bg/article/Ekaterina-Zaharieva--V-Severna-Makedoniya-tryabva-da-sprat-da-lazhat-detsata-si--Nie-iskame-te-da-kazhat-/185365/2/0", "text": "Вчера се проведе се първото заседание на Съвместната междуправителствена комисия с Република Северна Македония, създадена съгласно Договора за приятелство, добросъседство и сътрудничество между двете държави. Комисията трябва да прави всяка година, както е по договор - оценка на неговото изпълнение. Обсъдихме изпълнението във всички сфери.  Това заяви в предаването \"Тази сутрин\" по БТВ вицепремиерът и министър на външните работи Екатерина Захариева.   \"Съвместната историческа комисия вече заседава повече от година. Има постигнат напредък по темите за св. св. Кирил и Методий, цар Самуил и др. Основното разковниче на проблемите със Северна Македония е личността на Гоце Делчев. Ние искаме единствено истината. Гоце Делчев много пъти е казвал и писал, че е българин. След 1944 година едно от най-голямото предателство на БКП спрямо България е отказа македонците да бъдат признати за българи. Това става под натиска на Сталин и Тито. Точно тогава костите на Гоце Делчев са върнати в Македония и цялата теория за държавността на Македония се гради около Гоце Делчев. България няма никаква претенции за историята на Северна Македония след 1944 година, но те трябва да спрат да лъжат децата си и да ги възпитават във фалшив национализъм. Трудно е, но мисля, че вървим в правилна посока. След подписването на Договора за приятелство са направени много неща. В този договор има много ясни условия. Ние искаме тези условия да се спазват. Това, че Македония е започнала преговори с ЕС не е означава край. Аз винаги съм им казвала, че трябва да спазват условията и да пишат истината в учебниците. Никога не сме очаквали да бъде лесно, но в Македония трябва да кажат истината. Ние не искаме да променяме историята на Македония, а просто да се каже истината. Не може да се пишат лъжи в учебниците. Гоце Делчев се е писал, че е български революционен деец. Няма какво повече да коментираме. Ясно е, че е тази антибългарска кампания ще продължи, но ако македонците искат да бъдат в ЕС, първо трябва да бъдат европейци. Ние просто искаме да се казва истината\", категорична беше Захариева.  \"Аз не одобрявам оценката на Холандия. Проблемът е, че в момента Шенген не работи и за реформи в Шенген се говори отдавна. Ние работим и постигаме успехи в борбата с корупцията. Ние си знаем къде са проблемите ни и сме фокусирани върху тях. Няма нужда някой да ни ги казва отвън, за да се случва нещо. Г-жа Корнелия Нинова изговори много неверни неща. Този доклад беше за всички държави в ЕС и показваше къде още може да се положат усилия. Ние много добре знаем проблемите си и ги решаваме\", разкри Екатерина Захариева.  \"Дали ще има промени в кабинета и в ГЕРБ може да каже само премиерът Бойко Борисов. Промените в едно правителство и партия са нещо напълно нормално. Мисля, че сме близо до договорка за изтребителите F-16. Цената, която се споменава в медиите, не е крайната. Тепърва предстоят още преговори. Процедурата в САЩ е много по-различна отколкото в България. Българските летци заслужават най-доброто и аз съм убедена, че ще го получат\", каза още външният министър.  \"В България нямаме регистрирани бойци, които са се сражавали в Сирия или Ирак на страната на \"Ислямска държава\". Това, че ИД е разгромена не означава, че битката е спечелена. Всички трябва да бъдем много внимателни\", коментира Захариева темата за вербувания от ИД 16-годишен ученик от Пловдив.  ", "date": "2019.06.11", "title": "Екатерина Захариева: В Северна Македония трябва да спрат да лъжат децата си!"}
{"url": "http://epicenter.bg/article/Serzhant-ot-podelenieto-v-Karlovo-pochina-pri-izpalnenie-na-sluzhebnite-si-zadalzheniya-/185366/2/0", "text": "Вчера, 10 юни, сержант Ерол Бейтулла Бозали – заместник - командир на взвод във военно формирование 42 000 – Карлово, е починал в резултат на внезапно настъпила остра сърдечна недостатъчност, съобщиха от пресцентъра на министерството на отбраната.  Трагичният инцидент е станал около 08.58 ч. сутринта в района на военното формирование. След задължителен медицински преглед, при който не е имал отклонения от нормите, сержантът е пристъпил към изпълнение на служебните си задължения. Внезапно му е прилошало. Оказана му е незабавна медицинска помощ. Извикан е и екип с линейка от Спешния център на МБАЛ „Д-р Киро Попов“, но въпреки предприетите действия за реанимиране, военнослужещият e починал.  Сержант Бозали е на 46 години, семеен. На служба в Българската армия е от декември 2000 г. Участвал е в две мисии зад граница – през 2005 г. в Босна и Херцеговина и през 2013 г. в Афганистан.  От министерството на отбраната изказват съболезнования на семейството и близките на сержант Бозали.", "date": "2019.06.11", "title": "Сержант от поделението в Карлово почина при изпълнение на служебните си задължения "}
{"url": "http://epicenter.bg/article/Prof--Angel-Dimitrov--Razlichiyata-ni-sas-Severna-Makedoniya-sa-fundamentalni/185368/2/0", "text": "България не приема датата 7 октомври за съвместно честване на Гоце Делчев, како предлага Северна Македония. Това стана ясно след първото заседание на Съвместната междуправителствена комисия, която се проведе в София. Защо двете страни не могат разрешат различията си в исторически план, коментира в Сутрешния блок на БНТ беше проф. Ангел Димитров, съпредседател на Българо-северномакедонската комисия по историческите и образователните въпроси и бивш посланик на България в Северна Македония.  Договорът за добросъседство със Северна Македония включва твърде много дейности, но фундаментът е заложен в един нормален, конкретен прочит на миналото, категоричен е проф. Димитров. „В този смисъл, изпълнението на работата на комисията е да изчисти представите за миналото от онова, което подхранва една погрешна престава за съседа, в случая България. Митове и стереотипи трудно се разграждат - това се случва с добра воля“. „Трябва да се изживее един исторически катарзис. Различията са фундаментални“, допълни проф. Димитров. Различията на двете държави за личността на Гоце Делчев, специалистът обясни със самия подход към неговия произход и историческа роля.   Проф. Ангел Димитров: „Ние настояваме да се оценяват личността и делото на Гоце Делчев като един символ на общата история и символ на идеята за свобода и развитие. Нашите колеги се интересуват от формираното отношение към него от съвременната македонско-историческа наука.“   „Има сериозни различия в оценките за делото, личността и произхода на Гоце Делчев“, призна проф. Димитров.", "date": "2019.06.11", "title": "Проф. Ангел Димитров: Различията ни със Северна Македония са фундаментални"}
{"url": "http://epicenter.bg/article/Biser-Petkov--/185369/2/0", "text": "Не се прокарват принципни положения от стратегията за детето, която е спряна, в други закони. Основанията за отнемане на дете не са променяни.  Това заяви социалният министър Бисер Петков в сутрешния блок на Нова тв.  Той опроверга тезата, че издърпването на ухо може да бъде причина за отнемането на деца.  В закона са изброени органите за закрила на децата. Преценка на социалните работници е дали дадено дете се нуждае от закрила, заяви още министърът.  Той коментира и повишаването на пенсиите. Доходите в България се повишават, посочи той. ", "date": "2019.06.11", "title": "Бисер Петков: Издърпването на ухо не може да бъде причина за отнемането на деца!"}
{"url": "http://epicenter.bg/article/Kalin-Georgiev--Tryabva-da-se-poveri-kak-i-zashto-e-iztekla-lichna-informatsiya-za-uchenika-dzhihadist/185370/2/0", "text": "\"Не знам начина, по който е изтекла информация за личните данни на детето и семейството му, но нямам никакви съмнения, че детето е жертвата, то е на 16 години, родителите му са изключително силни хора, това, което са направили, е много отговорно.\"  Така коментира в студиото на Нова тв ситуацията с разкрития младеж в Пловдив, който бе задържан за подготовка на атентат бившият главен секретар на МВР Калин Георгиев.  Той определи като безобразие показването от медиите на снимки на детето и семейството му и заяви, че не трябва унищожаваме бъдещето на едно 16-годишно дете, а това се случва в момента.  По повод заявката на вътрешният министър Младен Маринов за създаване на антитерористичните центрове, Георгиев каза, че такива има в Щатите и в Европа, и те дават резултати.  \"Спирането на комуникацията е един от първите признаци за заявка за екстремистки действия. Криминалните психолози от ФБР говорят за така наречената \"смъртоносна триада\".   Първият елемент е отчуждениято от семейната среда, от приятелския кръг, втората фаза е така наречената проекция на бъдещия си живот свързани с лидера на престъпната група, а трета - рационализация - извършването на терористични действия с помощта на волята свише. Този сигнал е бил изключително важен, изключително добра и правилна реакцията на родителите, как е отработен, това е друг въпрос, защо се е стигнало до изтичане на информация, колегите трябва да проверят\", допълни още бившият главен секретар на МВР.  Той заяви, че това ще остане травма за цял живот за детето и трябва да се направи всичко да го преодолее, без да бъде мачкан информационно.", "date": "2019.06.11", "title": "Калин Георгиев: Безобразие е показването на снимки на 16-годишния младеж от Пловдив!"}
{"url": "http://epicenter.bg/article/Zam-kmet-na-Sofiya-za-remonta-na--quot-Grafa-quot--Iskame-dobre-svarshena-rabota-/185371/2/0", "text": "„Това, което ние искаме и това, което всички граждани и гости на София искат, е една добре свършена работа и един добре изпълнен проект, който да ни радва години напред. Вчера кметът констатира сериозни недостатъци в пътната настилка и съответно беше наложена санкция на изпълнителя”. Това заяви по Нова телевизия зам.-кметът на София Дончо Барбалов относно наложените от кмета на София Йорданка Фандъкова санкции на изпълнителя за ремонта на ул. \"Граф Игнатиев\".  \"Общо 279 000 лв. е новата санкция, която налагам на изпълнителя за ремонта на ул. \"Граф Игнатиев\". Причината е надигания на настилката на няколко места в зоната на релсовия път, които служители на общината констатираха през уикенда. Според тях това е станало заради температурно разширение около напречните отводнители”, написа Фандъкова в личния си профил във Facebook.  Според Барбалов не са виновни напречните отводнители. „Виновни са тези, които са ги поставили не както трябва. Елементарно е да се съобрази, че когато дойдат топлите дни ще има повишение на температурите и трябва да има фуги, които да обират разширението на материалите от температурните разлики”, посочи още той.  „В крайна сметка, когато имаме недобре свършена работа трябва да има отговорни за това и да се понесат санкции. Вчера организирах среща с проектантите на релсовия път и с тези на общата част на зоната. Днес ще има среща и с пътни инженери. Целта е да се намери решение”, обясни Барбалов.  „Изпълнителят е поел ангажимент три пъти на ден да правят обход и да търсят дефекти. Нашата цел не е да откриваме дефекти, а да няма такива. Ще направим проверки и на останалите настилки в зоната, за да сме сигурни че работата в крайна сметка е добре свършена”, посочи Дончо Барбалов.", "date": "2019.06.11", "title": "Зам.-кмет на София за ремонта на \"Графа\": Искаме добре свършена работа!"}
{"url": "http://epicenter.bg/article/Yordanka-Fandakova--Ne-se-pritesnyavam-da-nalagam-sanktsii--Za--Grafa--mozhe-da-stignat-i-1-milion/185372/2/0", "text": "Поела съм ангажимент, че няма да има компромис по отношение на никого. Това заяви в Сутрешния блок на БНТ кметът на София Йорданка Фандъкова относно новите проблеми, появили се след завършването на ремонта на трамвайното трасе по ул. \"Граф Игнатиев\".  Вече съм наложила санкции от 440 000 лева. Те могат да стигнат и до 1 милион, категорична бе Фандъкова.   Малко над 20 милиона без ДДС е стойността на целия ремонт на столичната улица „Граф Игнатиев“, съобщи още тя.     „Всеки има право да се защитава. Не приемам никакви оправдания, обяснения и прехвърляне на отговорност. Всеки, работил по този проект, си носи отговорност. Санкции до този момент съм налагала както на изпълнителя, така и на проектанта, и на надзора. Те могат да достигнат и до един милион.“   Йорданка Фандъкова, кмет на София: „Аз нямам право да си избирам фирмата така, както на мен ми харесва. Има процедури, обществени поръчки, осигурили сме максимална прозрачност. Нямам никакви притеснения да налагам санкции, фирмите знаят, че няма да има компромис.“   Нося всеки ден моята отговорност, но политически спекулации по тази тема няма да приема, категорична е още Фандъкова. Очевидно проектантът не е дал най-доброто решение за отводнителите на трамвайните релси, за да се получи това при малко по-високи температури.  Обектът още не е открит. Предстои голяма комисия с външни участници за приемането и въвеждането в експлоатация, допълни кметът на София. По повод започващия днес ремонт на столичната ул. \"Житница\", Фандъкова обясни, че ще бъде направена цялостна промяна на настилките, нови тротоари и ново осветление.  Очаквам чувствително облекчаване на трафика по бул. \"Цар Борис Трети\" след пускането на движението.Продължаваме ремонтите в Овча купел, допълни Фандъкова.   Йорданка Фандъкова, кмет на София: Искам да благодаря за търпението на жителите на квартала. Смятам, че качеството на живот с изграждането на метрото там ще бъде наистина на много по-различно ниво. Наесен предстои да бъде пуснат и първият участък от третата линия на метрото, а само за 4-5 години 90% от наземният транспорт на София е обновен с модерни автобуси.   40 нови камери вече са поставени в бус лентите по всички булеварди в града, така че призовавам шофьорите да не нарушават правилата за движение, подчерта Фандъкова. Кметът на София коментира и проекта за цялостно обновяване на Борисовата градина: „Проектът е в начална фаза на обсъждане, самата аз имам своите забележки. Част от тях са да не се възстановява климатично училище, да не се местят обектите на Спортна София и конната база. Двата стадиона също имат своето място там и следва да бъдат реконструирани, но не и разширявани.  До 19 юни се приемат предложения от всички, на 26-ти те ще бъдат представени отново и след това предстои разглеждането им в общинския съвет, допълни кметът.   На въпрос дали ще се кандидатира за нов мандат като градоначалник на София, Фандъкова заяви, че още е рано да обявява своето решение по темата. ", "date": "2019.06.11", "title": "Йорданка Фандъкова: Санкциите за „Графа“ може да стигнат и 1 милион лева!"}
{"url": "http://epicenter.bg/article/Skasa-se-yazovirna-stena-kray-selo-Nova-Varbovka-/185373/2/0", "text": "Скъсала се е язовирната стена край село Нова Върбовка в община Стражица, област Велико Търново.  На място вече е зам.-председателят на Агенцията за метрологичен и технически надзор ген. Кирил Войнов.     \"Получих информация за преливането на язовира към 1 ч. през нощта. Изпратих веднага колегите от регионалния отдел във Велико Търново. Причината са обилните дъждове.   Селото се намира над язовира и няма абсолютно никакъв проблем за гражданите. В близкото село Камен има друг язовир – Чешме дере, с 40 хил. куб метра зареден обем, който също е проблемен. И двата са каскадни\", заяви по телефона за БТВ Кирил Войнов.  Той уточни, че пожарната ще започне изпомпване на водата от язовира, а засега той не създава риск за населението. \"Предстои обезопасяване на язовир Чешме дере\", допълни Войнов.", "date": "2019.06.11", "title": "Скъса се язовирна стена край село Нова Върбовка "}
{"url": "http://epicenter.bg/article/Trenyor-na-kucheta--Kuchetata-ot-Vlado-Trichkov-tryabva-da-badat-unishtozheni/185376/2/0", "text": "Собственикът на петте кучета, които разкъсаха 39-годишен мъж край село Владо Тричков, остава в арест. Междувременно домашните животни от породата Кане Корсо остават в приют на „Екоравновесие”.   Кучетата са в изолатори и са отделени едно от друго. От ветеринарната клиника обясняват, че към момента не проявяват агресия. Следствените органи все още изследват поведението им и какво ги е накарало да разкъсат човек.   „Това е една прекрасна порода, когато се отглежда правилно. Кучета, оставени на произвола на съдбата и които са недохранвани, създават много големи проблеми. Свободно гледани и пуснати – нищо добро не може да очакваме”, обясни треньор на кучета от породата Кане Корсо пред bTV.   По думите му недохранването отключва агресия у всяко куче, независимо каква порода е. Според него в този случай те са нападнали човека не заради храна, а за да затвърдят територията си. Той е на мнение, че кучетата трябва да бъдат убити, защото са много опорочени.   Друг треньор обясни, че когато кучетата имат лидер, те го следват. Когато обаче липсва такъв, те се обособяват като глутница и започват да завладяват територия.   „В този случай става въпрос за битка и победа. Те искат да са победители, за да видят всички, че са силна глутница. Кучетата са търсили сигурност”, обясни той.   Преди година Нина Огнянова осинови питбул, който нападна дете и го уби. Според нея всяко животно, отглеждано по подобен начин, може да прояви поведение, по-различно от типичното за него.   Тя е на мнение, че ако кучетата се разделят и отидат при хора, които са запознати с породата и биха се грижили добре за тях, не би било проблем да се превърнат в нормални домашни любимци.  ", "date": "2019.06.11", "title": "Треньор на кучета: Кучетата от Владо Тричков трябва да бъдат убити"}
{"url": "http://epicenter.bg/article/Borisov-pak-podkara-dzhipa--proveryava-stroezha-na-zhp-liniya-/185381/2/0", "text": "Премиерът Бойко Борисов продължава с обиколките из страната. Днес премиерът, заедно с транспортния министър Росен Желязков, инспектира изграждането на жп участък от линията София - Пловдив.   \"Проверих строителните дейности на железопътната отсечка София-Елин Пелин. Проектът се финансира по Механизма за Свързана Европа и е на обща стойност 133 млн. лв., от които 113 млн. лв. безвъзмездна помощ от ЕС и 20 млн. лв. национално съфинансиране. Създава се възможност придвижването на хората от крайградските зони към София и обратно да се поеме от жп транспорт в тясна връзка с градския транспорт, основно метрото. Това ще даде удобна алтернатива на над 3000 души от Елин Пелин, Казичене, Искър и др., които ежедневно пътуват с автомобилите си към София. С изграждането на този и другите участъци ще се постигне намаляване на времето за пътуване между София и Пловдив до 1 час и 10 минути.\", написа във Фейсбук премиерът. Ремонтът на линията Елин Пелин - Костенец е разделен на три етапа. Първият е между гара Елин Пелин и Вакарел и е с дължина 19 км, а средствата за цялостната реконструкция възлизат на над 451 млн. евро. Участъкъ е част от жп магистралата, която ще ни свързва със Сърбия и Турция.  Заедно с премиера са още финансовият министър Владислав Горанов и вицепремиерът Томислав Дончев.  \"Скоростта ще е между 160 и 200 км/ч, това е проектната скорост. Трябва да се има предвид, че над 160 км/ч всеки 10 км/ч отгоре оскъпяват сметките с 10%\", заяви Желязков. Той отчете, че до момента са ремонтирани над 30 жп гари.   Министър Желязков обясни, че пътят е част от т.нар. проект „Тракия“ – Истанбул - София - Белград - Мюнхен.  \"От София, като се започне, през \"Подуяне\", \"Казичене\", в Елин Пелин, Костенец - нови гари се правят. В Пазарджик е нова гарата, в Пловдив,\" заяви Желязков.  \"Ние нямаме територия за развиване на скорости от 300-400 км/ч - докато ги вдигне и трябва да спре\", коментира премиерът.   При изпълнението на проекта ще бъдат реконструирани 6 броя мостове, ще се премахнат прелези и на тяхно място ще се построят 17 броя нови надлези и подлези. В 6 гари ще се модернизират пероните за улеснен достъп на гражданите и лицата с намалена подвижност. Проектът се финансира по Механизма за Свързана Европа и е на обща стойност 133 млн. лв., от които 113 млн. лв. безвъзмездна помощ от ЕС и 20 млн. лв. национално съфинансиране.  В строителството на трасето са ангажирани 6-7000 души, стана ясно от думите на транспортния министър Росен Желязков.   Премиерът Бойко Борисов се срещна с работниците на терен, които заявиха, че за свършената работа им се плаща добре и навреме. Те му съобщиха, че няма забавяне в ремонтните дейности.  След като разгледаха работата по изграждането на линията, Борисов и придружаващите го министри се отправиха към Пазарджик, където ще посетят ремонтираната жп гара.  ", "date": "2019.06.11", "title": "Борисов пак подкара джипа, проверява строежа на жп линия (ВИДЕО)"}
{"url": "http://epicenter.bg/article/Burgaski-uchenitsi-poluchiha-stipendii-ot-konkursa--Uchi--raboti--specheli--/185387/2/0", "text": "34 ученици от Бургас бяха наградени на церемония в зала „Петя Дубарова“ на КЦ „Морско казино“. Tе получиха стипендии в рамките на конкурса „Учи, работи, спечели“, организиран от Предприемачи ГЕРБ-Бургас. Събитието уважиха кметът на община Бургас Димитър Николов, народните представители Димитър Бойчев, Ася Пеева, Диана Саватева и общински съветници, съобщиха от пресцентъра на ГЕРБ.  Критериите, по които организаторите определиха наградите за учениците от всички професионални гимназии в морския град - бяха отличен успех и трудов стаж за миналата година. Инициативата се проведе и със съдействието на Община Бургас.  „Приветствах тази добра възможност да бъдат стимулирани и подкрепени работливите и можещи деца на Бургас. В сравнение с ваши връстници, вие полагате двойно повече усилия – да се учите и да работите, като по този начин се усъвършенствате. Не спирайте, бъдете вдъхновение, защото Бургас е чудесно място за живеене и градът заслужава деца като вас“, заяви кметът Димитър Николов, който връчи грамоти на всеки отличил се от 11 и 12 клас.  Голямата награда в конкурса получи Благовест Асенов – пълен отличник с тримесечен работен стаж за миналата година от Професионалната гимназия по химични технологии „Акад. Н. Д. Зелински“.  „Идеята за конкурса се роди в клуба ни Предприемачите. Често сме обсъждали възможностите за работа сред учащите, техните трудови навици, успяват ли да съвместяват работа с отличен успех, какво е отношението на родителите и връстниците им към тази тема. Целта е да се покаже, че да се учиш добре и да работиш усилено е символ на успелия човек. Това носи само позитиви – ще бъдете по-информирани, с по-голямо самочувствие, с повече истински социални контакти и ще уважавате труда на родителите си. Пожелавам на всички отличили се деца да бъдат ментори и водачи в училищата си, нека вашите усилия служат за мотивация“, сподели Николай Янев, който е председател на Предприемачи ГЕРБ-Бургас и член на НИС на структурата.  Народният представител Димитър Бойчев поздрави участниците и организаторите за чудесната инициатива.  „Надявам се тя не е еднократна, а да се превърне в традиционна. Тя може да бъде възприета от структурата на Предприемачи ГЕРБ и прилагана в цялата страна. За образованието се отделят много средства както за повишаване на заплащането в системата, така и за развитието на учебните бази. Дуалното образование също е акцент и приоритет, това го доказва и тази инициатива“, допълни Бойчев.  ", "date": "2019.06.11", "title": "Бургаски ученици получиха стипендии от конкурса „Учи, работи, спечели“ "}
{"url": "http://epicenter.bg/article/Borisov-sreshta-kolega-pozharnikar--snima-se-s-detsata-mu-/185391/2/0", "text": "Борисов отново подкара джипа, след като инспектира нов влак. Видя две малки деца с тяхната баба и ги подкачи: \"Я, какви сте кукли! Как се казвате?\"   Бабата се приближи и ги представи. Оказа се, че бащата на едното момиченце е пожарникар.   \"Синът ми завърши Симеоново, вие му връчихте дипломата. Имаме снимка с вас\", похвали се жената. Това веднага фиксира вниманието на премиера и той поиска подробности.   Кара ето този автомобил - показаха намиращата се наблизо пожарна децата.   Водачът на колата също приближи. \"Живо, здраво, наборе!\", обърна се свойски към него Борисов.   Я, качи децата в джипа да се снимаме!, подкани ги Бойко Борисов.   След като джипът потегли отново, седящият на задната седалка министър на транспорта Росен Желязков започна да докладва за интермодалния телминал. Оказва се, че в момента 60 камиона се натоварват на платформи и преминават през страната така.   Целта е да станат сто, посочи Желязков.   В джипа е и министърът на финансите Владислав Горанов.   Ще дойде време, на границите така ще ги претоварваме, казва премиерът за новия ЖП терминал.   Премиерът Бойко Борисов посети намиращия се в близост до жп гара Тодор Каблешков Интермодален терминал Пловдив (ИМТ). ИМТ Пловдив е даван за пример за най-успешното публично-частно партньорство в България, като обемът на товарите през последната година надвишава трафик прогнозите по проекта. Към момента се обработват около 40 000 TEU (товарни контейнери) годишно, а пълен капацитет на работа се очаква да бъде достигнат през 2020 г. Дневно се обработват 1,5-2 влака в посока от и към Турция, съобщиха от Правителствената информационна служба.  ИМТ Пловдив създава условия за оптимално взаимодействие и интеграция на различните видове транспорт и по този начин подобрява интермодалността в югоизточния регион на ЕС. Чрез проекта се създават оптимални условия за подобряване на екологичната обстановка в страната, подпомага се транспортния и логистичен сектор, което дава сериозен тласък в общото икономическо развитие на регионално и национално ниво.  Проектът е финансиран по Оперативна програма „Транспорт“ с обща стойност 11,9 млн. лв., от които 2,1 млн. безвъзмездна помощ от ЕС. Изграден е в периода май 2015 – март 2017 г., а през декември 2017 г. е отдаден на концесия.  Терминалът се намира до жп гара Тодор Каблешков, която е част от железопътен възел Пловдив и е разположена на магистралната жп линия София-Пловдив. Върху площ от 71 450 м² са изградени терминална площадка за товаро-разтоварни операции на контейнери от вагон на автомобил и обратно, площадка за складиране на контейнерите, площ за повредени контейнери и техника, специални места за хладилни товарни единици, административна сграда за обслужване на клиентите, площи за митнически контрол и митнически склад, зона за обслужване на мобилната техника на терминала, паркинги за товарни и леки автомобили и контролно-пропускателен пункт. ", "date": "2019.06.11", "title": "Борисов среща колега пожарникар: Живо, здраво, наборе! Снима се с децата му!"}
{"url": "http://epicenter.bg/article/Zapochnaha-boynite-puskove-po-vazdushni-tseli-na-uchenieto--quot-Shabla-2019-quot--/185392/2/0", "text": "На 10 юни 2019 г. започнаха бойните пускове на формированията за Противовъздушна отбрана (ПВО) на Сухопътните войски по въздушни цели, въоръжени с Преносим Зенитно-Ракетен комплекс (ПЗРК) „Стрела 2М”, на съвместното тактическо учение с бойни стрелби „Шабла 2019“. Това съобщиха от министерството на отбраната.  Учението се провежда на зенитния полигон на Военновъздушните сили „Шабла”. Резултатите от стрелбите от първия ден са „отличен“.  Днес предстоят дневни и нощни пускове и стрелби с ПЗРК „Стрела 2М” и Зенитна установка ЗУ-23-2 на формирования за ПВО от състава на 2-ра механизирана бригада – Стара Загора, Бригадното командване – Благоевград, Единния център за начална подготовка – Плевен и 101-ви Алпийски полк.  До 13 юни са планирани съвместни дневни и нощни пускове със Зенитно-Ракетен комплекс (ЗРК) „ОСА” на зенитно-ракетен дивизион на 2-ра механизирана бригада (зрдн/2 мбр) с представители на формированията за ПВО на САЩ, въоръжени със ЗРК „Avanger”.  ", "date": "2019.06.11", "title": "Започнаха бойните пускове по въздушни цели на учението \"Шабла 2019\" "}
{"url": "http://epicenter.bg/article/Krasimir-Karakachanov--Do-edna-sedmitsa-shte-pristigne-ofitsialnoto-predlozhenie-za-F-16/185428/2/0", "text": "До една седмица ще пристигне официалното предложение за Ф-16, заяви вицепремиерът и военен министър Красимир Каракачанов в предаването \"Плюс - минус\" по Нова телевизия. \"Аз съм оптимист над 50%, че сделката ще се случи\", подчерта Каракачанов. \"Нашият стремеж е да купим възможно най-добрия самолет за авиацията, а най-добрият като летателни и бойни способности от трите предложения е F-16. Ние не ги купуваме само заради еър полисинга и заради авиошоу, ние ги купуваме, защото може да се наложи да участват в бойни действия\", подчерта Красимир Каракачанов.    \"Нашият стремеж е ясен – да купим най-добрият самолет. Ние имаме нужда от авиация. Не ни трябва за да правим шествия или да се фукаме със самолети. Ние не купуваме самолети за авиошоу, а за защита на границите ни\", подчертава вицепремиерът.   Според него изразените в медиите мнения, че осемте нови изтребителя ще струват 3 милиарда са \"голи фрази\". Такава позиция зае лидерът на \"Атака\" Волен Сидеров, коалиционен партньор на ВМРО в \"Обединени патриоти\", т.нар. малка управляваща коалиция. Каракачанов го посъветва да стои в Народното събрание, когато се обсъжда темата за превъоръжаването на армията. Военният министър отговори и на въпрос, свързан с цената на Ф-16, която за Словакия е по-малка. Словакия купува 14 самолета, ние - осем. Освен това страната има изградено партньорство със САЩ, посочи Красимир Каракачанов.   По повод на заплахите за сигурността, Каракачанов посочи, че риториката НАТО - Русия винаги е остра, като изключим един период от 1990 до 1999 г. \"Но аз смятам, че война няма да има. Винаги, когато някоя по-малка държава в НАТО изистри риториката, някоя от по-големите казва, че трябва да държим вратата за преговори отворена\", посочи вицепремиерът.   \"Има няколко причини, поради които имаме нужда от самолети. Едната е, нестихващото напрежението между Русия и Украйна. То ще съществува още дълго време. Другата е, конфликтът в Близкия изток. Той не е разрешен. Той генерира не само потоци от нелегални емигранти, а и опасност от тероризъм. Видяхте какво се случи с момчето в Пловдив\", каза още министърът на отбраната.    Каракачанов, който е и лидер на ВМРО, отговори и на въпроси, свързани с напрежението около работата на смесената македоно-българска комисия. Да сте чули албанци и косовари да се карат Скендербег какъв герой е?! В Скопие шикалкавят с надеждата да получат покана за присъединяване към ЕС и тогава по-трудно да можем да им въздействаме, посочи той по работата на съвместната комисия. \"Когато имаш съсед, който хитрува, трябва да направиш всичко възможно той да изпълнява това, което е подписал. Според договора междуведомствената комисията трябва да направи преглед на общата история и лъжите в техните учебници да се изчистят. От българска страна комисията работи, но от македонска се опитват да шикалкавят и да тупат топката, надявайки се да получат междувременно покана за членство в Европейския съюз. Най-доброто е политиците в Скопие да спрат да се правят на ударени и да спрат тази конфронтация. Ако някой смята, че може да влезе през задната врата в Европейския съюз, и влизайки, да продължи да действа по същия начин, ние, ако уважаваме историята си, не трябва да го позволяваме\", бе категоричен Красимир Каракачанов.    Разговорът в студиото започна с темата за напрежението в малката управляваща коалиция и атаките към ВМРО от страна на Сидеров. Каракачанов определи споровете, повдигани от лидера на \"Атака\" като губене на време и пилеене на енергия. \"На \"Атака\" все някой им е виновен\", посочи той. \"Когато си последен в класацията, да кажеш, че другите 99% са постигнали резултатите си по нечестен начин, не е сериозно\", коментира Каракачанов думите на Сидеров за успеха на ВМРО на евровота.   \"Няма да коментирам Волен Сидеров. Каквото имах да кажа, го казах миналата седмица. Който иска да хвърля измислени неща, нека да го прави. Не ми се коментира. Нападките на Сидеров не са сериозни. Ако \"Атака\" бяха работили две години, може би щяха да имат по-добри резултати, а не да търсят виновници за ниския си резултат\", каза Красимир Каракачанов по повод изказванията на Сидеров за резултата на ВМРО на евровота.  \"Аз съм широко скроен човек и искам да вършим работа. Няма да влизам в махленски свади. Няма да извадя брадвата и да търся отмъщение. Нека да си плюе, а ние ще си работим. Ако не им се работи, сами да напуснат коалицията. Волен е хубаво да влезе в парламента и да наблюдава какво се случва, а не да седи по масите и да говори глупости\", продължи Каракачанов, отговаряйки на въпроса как ще продължат да работят заедно с \"Атака\" в малката управляваща коалиция.  В края на разговора в студиото на Нова Каракачанов коментира и предложението партийната субсидия да се намали на 1 лев на глас. Той каза, че подкрепя намаляването на партийната субсидия, като уточни, че ВМРО отдавна е предлагала такава законова промяна.  ", "date": "2019.06.11", "title": "Красимир Каракачанов: До една седмица ще пристигне официалното предложение за Ф-16"}
{"url": "http://epicenter.bg/article/BSP-Kazanlak-si-iska-Korneliya-Ninova-za-lider-na-partiyata/185429/2/0", "text": "БСП-Казанлък възложи на своите делегати на 49-ия Конгрес  да гласуват вот на доверие на лидера Корнелия Нинова на  заседанието в неделя. Това каза председателят на казанлъшката организация Румяна Друмева  на пресконференция.   Друмева съобщи решението на Общинския съвет, с които социалистите изразяват пълното си доверие  и подкрепа към председателя на БСП Корнелия Нинова.   „В навечерието на местните избори  имаме нужда от нейната твърда ръка, а не от хаоса, който се кани да внесе вътрешната опозиция. Настояваме  Нинова да  оттегли оставката си, защото извади БСП  от летаргията и повиши авторитета на столетницата, оттласна я от дъното и  благодарение на това бележим ръст  на доверие с над 50 000 гласа”, сочи гласуваната Позиция на социалистите.   Те дадоха положителна оценка за усилията, положени в организационната, политическата и медийната дейност  в предизборната кампания,  в резултат на което БСП в община Казанлък бележи  6% ръст в резултатите спрямо 2014г.   Друмева благодари на всички  членове на СИК от квотата на БСП, на представителите на „БСП за България” и на застъпниците, които се явяват гръбнакът и стожерите на законосъобразната дейност в изборния процес.", "date": "2019.06.11", "title": "БСП-Казанлък си иска Корнелия Нинова за лидер на партията"}
{"url": "http://epicenter.bg/article/Vinovna-li-e-Leydi-Gaga-za-razvoda-na-Bradli-Kupar-i-Irina-Sheyk-/185394/10/100", "text": "  Това се случи няколко дни, след като модела Ирина Шейк напусна общия семеен дом с актьора, за да могат, както твърди Космополитан, да обмислят добре връзката си, давайки си време един без друг. Лейди Гага е изпаднала в раздразнение от подвикванията на публиката. Преди да изпълни песента \"Shallow\", хит от филма \"Роди се звезда\", за който се твърди, че е ядката на раздора между Брадли и съпругата му, Гага се обърнала към публиката: \"  ", "date": "2019.06.11", "title": "Виновна ли е Лейди Гага за развода на Брадли Купър и Ирина Шейк?"}
{"url": "http://epicenter.bg/article/Ako-imate-nad-20-benki--ne-se-pechete-poveche-ot-15-minuti-na-den-/185402/10/0", "text": "Красивият тен е един от най-приятните подаръци на лятото, затова подготовката на кожата за излагане на аслънце е задължителна. Равномерния, златисто-бронзов загар, прави очите по-изразителни, подчертава достойнствата на фигурата и скрива недостатъците и ето защо не е страно, че сме готови да се подлагаме на продължително припичане на слънце, само и само по-бързо да придобием разкошната смуглост. Само че кожата трябва да се подготви за това изпитание, единствено след адекватна грижа тя ще запази своето здраве и ще придобие възхитителен блясък.   СТЪПКА 1. Преди да се изложите на слънце посъветвайте се с дерматолог и проверете бенките си! Преди да се изтегнете на шезлонга е важно да вземете мерки срещу опасното явление недоброкачествени, кожни образувания. Чували сте за всичко това, но не всички спазват инструкциите, ако имат повече от 20 бенки да не се пекат повече от 15 минути на ден! При всеки случай да се ползва слънцезащитен крем, а най-добре да се посети специалист, който да прецени безопасността на бенките и да даде насоки за летния период!   СТЪПКА 2 ПОДГОТВЯМЕ КОЖАТА ЗА ИДЕАЛНИЯ ТЕН. Информация! Тъмният оттенък се дължи на меланина – пигмент, който организма изработва за да предпази ДНК клетките от увредата на ултравиолетовите лъчи. Казано по-просто, загарът се явява защитна реакция, което не го прави по-малко красив.   ОВЛАЖНЯВАМЕ КОЖАТА Слънчевите лъчи причиняват на кожата сухота, провокират появата на бръчки и предизвикват изгаряния. За да се предпазите от тези неприятности е необходимо правилно овлажняване. С овлажняването в домашни условия едва ли ще се справите с предизвикателството. Никой крем или маска не може да се сравни с професионалните, козметологични процедури.                 Правило на добрия тен: подлагайте се на процедури по овлажняване и подхранване на кожата поне два пъти  в годината! Стойността на тези процедури е достъпна за всеки а ефекта за удължаване на младостта на вашето лице и другите части на тялото е необикновен!                   Обикновено овлажняването се провежда на два етапа.   Обърнете внимание на процедурата по биовъзстановяване – съвременна методика за овлажняване на кожата без убождане: Разликата е че биорепарацията се провежда без спронцовка с помоща на канюла , което изключва появата на синини и хематоми а най-главното не се получават и т.нар.възпаления заради които пациентът не може да се покаже навън веднага след процедурата.   Сеансите на процедурата трябва да се провеждат в интервал от една две седмици, затова подготовката за излагане на слънче трябва да се предприеме месец и половина- два преди началото на плажния сезон. След връщане от морето също се препоръчва курс по биоревитализация като по този начин ще помогнете на кожата да съхарни не само тена но и тонуса си. Да нахраним КОЖАТА   Подложена на стрес през летния период, кожата трябва да бъде максимално подготвена. Освен влажност, препоръчвам да и осигурите микроелементи и заздравяващи полезни вещества, които балансират лимфния обмен. Класическа процедура, подхранваща кожата е мезотерапията. Обикновено обаче тя се прилага само за откритите участъци от тялото – лице, шия, деколте и ръце а на слънце се излага цялото тяло! За закритите участъци на тялото, които непременно трябва да придобият тен,  ние препоръчваме специалните лимфодрениращи обтривания.   ИЗЧИСТВАМЕ КОЖАТА   Разбира се необходимо е правилно да почистите кожата си, при това не само в участъците, които са открити, но и гърба, краката, корема. Това става лесно, като се обърнете към опитен козметолог. Той ще подбере процедура подходяща за вашата кожа и второ ще проведе процедурата внимателно и комфортно за вас. Възможно е да се раздели пилинга за откритите участъци и да се погрижи за останалата част от тялото с други приьоми.     Професионалният подход трябва да се справи с два проблема: Да изравни цвета на кожата, особено на лицето, почиствайки неравномерната пигментация на кожата.   Да отстрани мъртвите и увредени клетки на кожата. Ако по втората тема всеки е свикнал да се справя със свои средства то с качественото  изравяване тена на кожата могат да се справят само специалистите. Млечният пилинг, бадемовия пилинг и много други се подбират индивидуално и се прилагат при различни проблеми и за постигане на различен ефект. В домашни условия можете да направите самостоятелно пилинг за отстраняване на горния слой клетки от кожата с помощта на зехтин и морска сол, като с леки движения нанасяте на кожата и масажирате 2-3 минути след което отмивате. Процедурата е противопоказана за чувствителна и тънка кожа.   Трябва да помним, че домашните рецепти далеч не са уместни за всеки тип кожа и само КОМПЛЕКСНАТА ПОДГОТОВКА помага да се опази кожата преди слънчевите бани от екстремното натоварване а красотата ви от преждевременно увяхване и изсушаване. Заблуда е да смятате, че с еднна процедура биореватилазция сте готови за летния сезон. Само комплекс от мерки!   Лятната козметика е най-добре да се препоръча от козметолога, който ще оцени типа кожа, а дерматолога ще определи текущите проблеми. Използвайки професионалната козметика, вие ще придобиете траен резултат. Заменете любитеските кремове с професионални, макар само за летния период.   Храната също е от основно значение за придобиване на равномерен загар. За сияен, бронзов тен ще спомогнат елементтите, които играят важна роля в синтеза на меланин: тирозин и бетакаротин. На първият е богата рибата, фасула, бадемите и авокадото. Вторите се съдържат във всички оранжеви и червени плодове и зеленчуци, особено в морковите, кайсиите и прасковите, тиквата и пъпеша.   Освен бета-каротин и тирозин полезни са и витамин С и Е. Те защитават кожата и и помагат да се възстанови след въздействие на слънчевите лъчи, забавят процеса на стареене. Затова в един глас диетолозите препоръчват да се приемат повече свежи плодеви и зеленчуци или поне да се подбере качествен комплекс витемини.   ПРАВИЛО ЗА БЕЗОПАСНО ИЗЛАГАНЕ НА СЛЪНЦЕ е умереността. Старайте се да избягвате продължителното пребивавене под слънчевите лъчи. Помнете че това е опасно. Освен това меланина  дори в подготвената кожа се изработва в продължение на 50 минути, затова е просто безполезно да прекарвате на плажа цял ден. Най-доброто време за плаж е до 10 часа сутрин и след 16.00 часа следобяд, когато слънчевото излъчване е по-меко и изгарянето по-слабо вероятно. Кожата интензивно изработва меланин, само ако слънцето прониква в дълбоките и слоеве и това колкото и да е невероятно не става по пладне.   Ако не използвате кремове с УВ защита то не бива да прекарвате повече от 10 минути на слънце. Дори и да използвате слънцезащитна козметика, по-добре избирайте сянката.", "date": "2019.06.11", "title": "Ако имате над  20 бенки, не се печете повече от 15 минути на ден "}
{"url": "http://epicenter.bg/article/Itso-Hazarta-vzrivi-Slanchaka/185404/10/0", "text": "Този уикенд официално бе открит парти сезона в Слънчев бряг   На грандиозното събитие присъстваха хиляди, а социалните мрежи буквално прегряха, предавайки на живо, случващото се на сцената. Плажните снимки бързо станаха хит във фейсбук, а купонът ще се запомни с уникалния спектакъл Game of Gods. В него взеха участие близо 30 артисти от България и Румъния, които превърнаха морския бряг във величествено подобие на древен Олимп.   Голямата изненада бе Ицо Хазарта, който взриви Слънчака с абсолютния си хит – „Браво“. Най-известният рапър у нас буквално доведе купонджиите до еуфория. Той изскочи на сцената без никой да подозира, с огромни надуваеми дюшеци под формата на пица.   Най-силно аплодирани се оказаха танцьорите от Румъния – Daniela Dolha-Ella, Mihai Andrei и Daniel Andronic. Секси мацките придобиха популярност, след като Слави Трифонов им предложи брак в ефир. Със своята атрактивност, те привличат всички погледи към себе си, а шоуто им е ексцентричен микс от танци и акробатика. Най-запалена по тях се оказа Ася Капчикова, която буквално беше залепена за сцената, а скоро след това се качи на нея.   Папи Ханс, Нора Недкова, Цецо Андреев и Жанета Осипова се забавляваха през целия уикенд. Най-голямо впечатление, обаче, направи сензацията на остров Миконос – Dj Agent Greg! Резидентът на Mykonos, Cavo Paradiso, e едно от най-актуалните имена на европейската хаус сцена. Медиите го определят като „феноменален“, а изявите му са само в топ клубовете на Ибиса, Маями, Миконос, Атина, Амстердам, Сидни и Мелбърн.", "date": "2019.06.11", "title": "Ицо Хазарта взриви Слънчака"}
{"url": "http://epicenter.bg/article/Avangardno-pop-art-shou-i-ekskluziven-mastarklas-za-otkrivaneto-na-nay-golyamata-frizyorska-Akademiya-/185411/10/0", "text": "  Амон Карвър е многократен носител на фризьорските Оскари NAHA. В неговите ръце красотата си поверяват звезди като Кейт Бекинсейл, Брус Сприйнгфийлд и Мариан Кюрпанов. Творческият директор на луксозния американски бранд L`Anza пристигна за втори път в България по покана на водещата компания в индустрията на красотата в България Christian Of Roma.   Пред отбрани клиенти на L`Anza, Амон Карвър представи в детайли креативни визии за предстоящия летен сезон. Цялостният звезден стайлинг, стъпка по стъпка бе демонстриран от Карвър в първия от поредицата мастър класове и събития, които новосъздадената Академия Christian Of Romaще организира за професионалисти в областта на фризьорството.   Dramatic  Sunglasses и специални аксесоари придадоха завършен вид на всяка от визиите, които самият Карвър коафьорите от L`Anza Bulgaria Team представиха по време на атрактивно поп-арт шоу, в което участие взеха Златка Димитрова и носителките на титлата Мис България - Теодора Мудева и Габриела Василева.   На най-новата поп-арт колекция „B.I.G. Style Collection by Ammon Carver” се насладиха журналистите Ники Кънчев, Антон Стефанов и Борис Ангелов, както и телевизионния водещ Мариян Станков - Мондьо. Собственикът на Christian Of Roma,Елена Кристиано, лично посрещна стотиците гости, сред които бяха Евгени Минчев, актьорът от сериала „Ало, ало”, изиграл  ролята на лейтенант Грюбер - Гай Сайнър, лейди Колин Кембъл- биограф на принцеса Даяна, областният управител на град Перник – г-жа Ирена Соколова, Президентът на Италианската търговска камара в България - Марко Монтеки, пътешественикът и изкусен разказвач Магдалена Гигова, изявени фризьори, представители на бизнеса и културата. Водещ на събитието бе любимецът на дамската публика – Илиян Любомиров.   Специално за събитието, гостите се насладиха на атрактивна изложба на трима водещи автори в областта на pop art-а с десетки реализирани самостоятелни изложби у нас и в чужбина. Платната на Евгени Йонов, Ралица Стоицева и Румен Рачев в стил pop art бяха съчетани с „живи пластики“ – модели, които  презентираха най-новите тенденции в модата. Те се представиха в авангардни тоалети, дело на творческия директор на Christian Of  Roma – Маурицио Пироло – Маури. Актуалната му колекция представя съчетанието на pop art и градски шик за съвременната жена.   Гримът, в стил pop art,бе дело на Борислав Соколов – Бони. Дамският струнен квартет Интро насити атмосферата с музикални щрихи. Гостите бяха посрещнати с екзотични Маутай коктейли, а гурме изкушенията на Гранд Фуудс, бяха поднесени в компанията на изискано розе от Тера Тангра.   Звездата от Ню Йорк, Амон Карвър, даде старт на още едно дългоочаквано събитие – откриването на Академия Christian of Roma. „ ” – заявиха от Christian of Roma Academy – „ ” – допълват от компанията.   Следвайки философията на L`Anza – Believe Inspire Grow, както и иновативните тенденции за личностно израстване и мотивация в бизнеса, в Академия Christian Of Roma специалисти от различни сфери ще се срещат с фризьорите, подкрепяйки ги по пътя на разгръщането на таланта и потенциала им.  ", "date": "2019.06.11", "title": "Авангардно поп-арт шоу и ексклузивен мастърклас за откриването на най-голямата фризьорска Академия "}
{"url": "http://epicenter.bg/article/Germanskiyat-prints-Kazimir-se-ozheni-za-model/185415/10/100", "text": "Доскоро погледите бяха насочени към кралската сватба на Шарлот Казираги, която каза \"да\" на своя любим Димитри Расам на церемония в Монако. Тържествените събития не подминаха и германския кралски двор. \r\n \r\n Принц Казимир Зайн-Витгенщайн-Зайн се ожени за американския модел Алана Бунте. Сватбата се е състояла на 1 юни, но едва сега става обществено достояние. Двамата са разменили клетви в замъка Зайн в Бендорф.   В приказния за двойката ден те са преминали по улиците на малкия град под съпровода на духов оркестър и малки шафери.   Булката е избрала изчистена бяла рокля с дълги ръкави на испанския дизайнер Хорхе Акуня с дълъг дантелен воал и бляскава тиара, съчетана с изящни перлени обеци. Младоженецът пък бе с дневен костюм от три части с жълта жилетка.   За приема тя смени тоалета, като заложи на бяла асиметрична рокля с едно рамо и с един дълъг ръкав, която бе украсена с щраусови пера. Този избор чудесно подчертаваше стройната фигура на булката.   Бунте живее в Лондон, където е учила изкуство и дизайн в университета Сейнт Мартин. Двойката се запознава в британската столица преди 4 години, а през 2017 г. обявиха годежа си.   За принц Казимир това е втори брак. Преди това той бе женен за Корина Зайн-Витгенщайн до 2005 г. След това бе обвързан с известната нюйоркчанка Тинсли Мортимър от 2009 до 2010 г.   Източник: Дир.бг", "date": "2019.06.11", "title": "Германският принц Казимир се ожени за модел (Снимки)"}
{"url": "http://epicenter.bg/article/Britantsite-netarpelivi-da-zarnat-sina-na-Megan-i-Hari--ochakvat-kadar-na-bebeto-v-Denya-na-bashtata/185421/10/100", "text": "Нова седмица – нова надежда, че ще видим отново наскоро родилата Меган и синът ѝ Арчи.   Уикендът определено бе вълнуващ, тъй като бившата холивудска актриса се появи за първи път, откакто даде живот на кралския мъник, заедно с любимия си Хари. Поводът беше празнуването на рождения ден на кралица Елизабет II, а Меган, както винаги, изглеждаше прекрасно и съпругът ѝ просто не можеше да откъсне поглед от нея. Но някой липсваше и това беше новороденият Арчи.   Припомняме ви, че кралската двойка показа наследника си пред медиите, едва няколко дни след появата му на бял свят. А кога ли ще го видим отново?   Според най-ревностните фенове на Меган и Хари това ще се случи инфарктно скоро, може би до по-малко от седмица! Тази неделя, 16 юни, във Великобритания се празнува Денят на бащата. В тази връзка почитателите смятат, че младите родители няма да пропуснат да отбележат празника със снимка на Арчи в Инстаграм.   Очевидно е, че Хари се гордее с новата роля в живота си и със сигурност няма да пропусне шанса да го покаже публично. Солидна причина да мислим, че в неделя в Инстаграм профила на Меган и Хари ще изгрее снимка на Арчи, е и фактът, че на 12 май, когато бе Денят на майката във Великобритания, кралската двойка публикува кадър с крачетата на бебето по случай специалния повод. Така че защо и сега да не отбележат Денят на бащата по подобен начин?   Освен това се очаква съвсем скоро кралският наследник да бъде кръстен.  Източник: woman.bg", "date": "2019.06.11", "title": "Британците нетърпеливи да зърнат сина на Меган и Хари, очакват кадър на бебето в Деня на бащата"}
{"url": "http://epicenter.bg/article/Holandskiyat-kral-Vilem-Aleksandar-otkri-ferma-za-nasekomi--koito-shte-se-izpolzvat-za-zhivotinska-hrana/185441/10/99", "text": "Холандският крал Вилем-Александър откри днес една от най-модерните ферми за насекоми в Европа. Тази индустрия става все по-голяма и холандските власти са убедени, че в бъдеще тя ще спомогне за запазването на устойчивостта в земеделието, съобщи ДПА, цитирана от БНР. Фермата ще е първата, която ще произвежда от насекомите големи количества животинска храна, богата на протеини.    Първоначално ще се размножават ларви от мухата черен войник, според компанията Протикс (Protix), която управлява фермата и фабриката.  Тази храна може да допринесе много производството на месо, риба и яйца да стане по-устойчиво.   Насекоми като черните войници и брашнения червей са \"обещаващ алтернативен източник \" на протеини, според холандското министерство на земеделието, природата и храните. Mинистър Карола Схоутен също присъства на откриването фермата в южния холандски град Берген оп Зоом.   Използването на животинска храна от насекоми в момента е законно при отглеждането на риба в ЕС. Съоснователят на Протикс Тарике Арсивала обаче очаква забраната за хранене на домашни птици и свине с този тип храни скоро да бъде вдигната.   Компанията е световен лидер по отглеждане на насекоми и очаква пазарният й дял да нараства, тъй като клиентите имат все по-екологично мислене.   Арнолд ван Хуис от университета във Вагенинген твърди, че интересът в земеделския сектор става все по-голям, тъй като това производство е по-евтино и по-щадящо околната среда.   По думите му обаче не трябва да се очаква насекомите скоро да станат храна за хората в западните страни.", "date": "2019.06.11", "title": "Холандският крал Вилем-Александър откри ферма за насекоми, които ще се използват за животинска храна"}
{"url": "http://epicenter.bg/article/Nad-12-hilyadi-detsa-ot-Balgariya-i-chuzhbina-tvoriha-na-tema-ritsarstvo/185457/10/0", "text": "В Националния дворец на децата в София, под вещото  ръководство на професор д-р Юлия Николова,  бяха връчени наградите в  петото издание на Националния конкурс за детска рисунка „Рицарят в мен“  и за литературна творба на тема „Рицарска постъпка“.   Конкурсите са  включени под № 73 и 74 в Националния календар на Министерството на  образованието и науката. Организатор на конкурсите е Орденът на рицарите тамплиери на Йерусалим  Велик Приорат България, с участието на Националният дворец на децата, с  подкрепата на МОН, Синдиката на българските учители и РУО  София град.   В надпреварата участват ученици от първи до осми клас в конкурса за  детски рисунка и пети до 12 клас в конкурса за литературна творба. в  училищен, регионален и национален етап. Тази година  за първи път  участие взеха ученици от Австрия, Сърбия, Република Северна Македония  и  Украйна.   Идеята на състезанието е да подтикне учениците чрез рисунките и  есетата си да пресъздадат рицарството, като изграждане на личности и  характери. Над 12000 деца от България и чужбина участваха в надпреварата.   Наградени  за детска рисунка бяха 29 ученици, а за Литературна творба - девет.  Наградите бяха връчени от председателите на комисиите, за детска рисунка  - от художника Виолин Неделчев, а за литературна творба от Светла Струмина.", "date": "2019.06.11", "title": "Над 12 хиляди деца от България и чужбина твориха на тема рицарство"}
{"url": "http://epicenter.bg/article/Broyat-na-tarseshtite-ubezhishte-v-ES-otnovo-narastva-/185375/7/0", "text": "Броят на търсещите убежище в страните от Европейския съюз отново нараства, макар да се наблюдава тенденция към намаляването им спрямо началото на кризата с бежанците през 2015 г. Това отбелязват в европейската редакция на изданието Politico, като се позовават на анализи в германските медии, предава Агенция \"Фокус\".  В периода от януари до април около 206 500 души са кандидатствали за убежище за първи път в ЕС, което представлява 15% увеличение в сравнение със същия период на миналата година, според издателската група Funke Mediengruppe, цитирали временни месечни данни от страните от Общността. Увеличението се дължи на рязкото нарастване на броя на кандидатите от Венецуела, Колумбия и Западните Балкани, които не се нуждаят от виза за пътуване до ЕС.  След пристигането на повече от милион мигранти в Европа през 2015 г., много от които търсят закрила от насилието в Близкия изток и Африка, броят на кандидатите за убежище в ЕС намаля през последните години. Това се дължи отчасти на усилията на Европа за намаляване на миграцията, включително споразумението от 2016 г. с Турция.  В знак, че тенденцията към спад може да се забави, Европейската служба за подкрепа в областта на убежището (EASO) посочи в доклада си за март, че молбите за убежище нарастват, като този месец се регистрира увеличение с 20% в сравнение с март 2018 година.  Според анализа, цитиран от Politico, броят на кандидатите от засегнатата от криза Венецуела в периода между януари и април, е нараснал със 121% до 14 257 в сравнение със същия период на миналата година.  Вторият по големина поток на търсещи убежище сега идва от Венецуела, зад Сирия и пред Афганистан. Докато броят на търсещите убежище от Сирия е намалял с 8%, броят на хората от Афганистан се е увеличил с 36%. Броят на колумбийците, търсещи убежище, е нараснал до 8 097 - със 156%.  ", "date": "2019.06.11", "title": "Броят на търсещите убежище в ЕС отново нараства "}
{"url": "http://epicenter.bg/article/Gratskiyat-prezident-razpusna-parlamenta-/185379/7/51", "text": "С указ на гръцкия президент днес се разпуска парламента и стартира официално предизборната кампания в Гърция. Вотът ще се състои на 7 юли, предава БНР.  Премиерът Алексис Ципрас подаде оставка след съкрушителна загуба на евроизборите и на местния вот.  Активна предизборна кампания започна в Гърция. В оставащите 27 дни до вота партиите представят програмите си и листите с кандидат-депутати.  Двете водещи политически сили - СИРИЗА и \"Нова демокрация\", променят тактиката си на кампанията. Отказват се от предизборни митинги и организират срещи с хората по места, за да убедят избирателите в предимството на своите програми.  Медиите акцентират на речта на премиера в оставка Алексис Ципрас за успехите на СИРИЗА по пътя за излизане от икономическата криза. Министърът на финансите Цакалотос обещава - справедливи данъци и ново намаление на ДДС.  Вестник \"Иефимерида\" коментира, че СИРИЗА е копирала програмата на консерваторите. \"Етнос\" съобщава за 27 дни на високо политическо напрежение.  \"Настъпи часът на истината\", коментират предстоящите избори някои медии.  ", "date": "2019.06.11", "title": "Гръцкият президент разпусна парламента "}
{"url": "http://epicenter.bg/article/Lodka-s-migranti-potana-kray-ostrov-Lesbos--nay-malko-sedem-sa-se-udavili-/185386/7/0", "text": "Най-малко седем души са загинали при потъване на мигрантска лодка близо до гръцкия остров Лесбос, предават AFP и Агенция \"Фокус\".  Гръцката брегова охрана е успяла да спаси 57 души и продължава да търси оцелели след инцидента. Помощ им оказва граничен патрулен кораб на Европейския съюз.  Няма информация за националността на мигрантите. Но източник разкрива, че жертвите са четири жени, мъж и две млади момичета.  Повече от 300 бежанци и мигранти са загинали тази година при опит да пресекат Средиземно море, за да достигнат Европа, според Международната организация за миграция (МОМ).  В Гърция пребивават около 70 000 предимно сирийски бежанци и мигранти, които са напуснали своите страни от 2015 г. насам и са преминали от съседна Турция.   По силата на споразумение, постигнато с Европейския съюз през 2016 г., Турция полага по-големи усилия за ограничаване на мигрантския натиск към петте гръцки острова, които са най-близо до бреговете й, включително Лесбос.  В резултат се стигна до спад на броя на пристигащите на гръцките острови - от 875 000 през 2015 г. до под 40 000 годишно през 2017 г. и 2018 г., според европейската служба за гранична охрана – ФРОНТЕКС.  ", "date": "2019.06.11", "title": "Лодка с мигранти потъна край остров Лесбос, най-малко седем са се удавили "}
{"url": "http://epicenter.bg/article/Bez-politicheski-sharzhove-v-mezhdunarodnoto-izdanie-na--Nyu-York-Tayms-/185389/7/0", "text": "„Ню Йорк Таймс“ обяви, че вече няма да публикува ежедневни политически шаржове в международното си издание. Решението на вестника идва седмици след като той се извини за публикуването на карикатура с израелския премиер Бенямин Нетаняху, сметната за антисемитска, предаде БГНЕС. \r\n \r\n \r\n \r\n Карикатурата, публикувана през април, изобразява Нетаняху като куче-водач, носещо каишка със звездата на Давид и водещ сляп Доналд Тръмп, който носи кипа или еврейска шапчица. Това предизвика бунт в еврейската общност, като посланикът на Израел в ООН оприличи рисунката на съдържанието на нацисткия таблоид  „Дер Щармер“. Редакторът Джеймс Бенет каза, че вестникът планира за една година да престане да публикува политически шаржове в международната версия на „Таймс“ в съответствие с американското издание. Решението ще влезе в сила на 1 юли, съобщи Бенет в изявление в понеделник, информира АФП.   Патрик Чапат, един от водещите карикатуристи на вестника, обяви, че решението е пряко свързано с карикатурата на Нетаняху. Той осъди поставянето ѝ в центъра на спора и заяви, че е обезпокоен от попадането на медиите под политически натиск и критики от „моралистични тълпи” в социалните медии. „През последните години някои от най-добрите карикатуристи загубиха позициите си, защото техните издатели намериха работата им за твърде критична към Тръмп. Може би трябва да започнем да се тревожим”, пише Чапат в личния си уебсайт.   Бенет каза, че вестникът се надява да продължи да работи с Чапат и по други проекти.   Издателят на „Ню Йорк Таймс“ А. Г. Сълзбъргър обяви през май, че редакторът, който е публикувал карикатурата ще бъде санкциониран.", "date": "2019.06.11", "title": "Без политически шаржове в международното издание на „Ню Йорк Таймс“"}
{"url": "http://epicenter.bg/article/Darvoto-na-priyatelstvoto-mezhdu-Tramp-i-Makron-izsahna/185399/7/0", "text": "Миналата година световните лидери Доналд Тръмп и Еманюел Макрон стояха със съпругите си на южната поляна на Белия дом, държейки позлатени лопати в ръка. Тогава двамата засадиха дъбово дръвче - подарък от Франция за Съединените щати, като символ на съюза и приятелството. Днес тази емблема вече я няма...   Френският \"Le Monde\" първи обяви, че дъбът е умрял, след като известно време е бил под карантина. Пресата описа случая като нещастна метафора и изрази надеждата си да не се окаже лоша поличба, макар по-късно през изминалата година президентът на Франция да критикува открито Тръмп по въпроси, касаещи ядреното споразумение с Иран. През април 2018 г. Макрон и съпругата му Брижит бяха на първото си официално посещение на администрацията на Тръмп. Дървото беше вкоренено, когато отношенията между френския и американския държавен глава изглеждаха напълно безоблачни и стабилни.   написа Макрон в официалната си страница в Туитър.   Френският лидер също сподели видеоклип, в който той и Тръмп засаждат растението, пред погледите на първите дами Брижит Макрон и Мелания Тръмп.   Но дъбът имаше твърде кратък живот. Малко след поставянето му в земята пред Белия дом, посланикът на Франция в Съединените щати - Жерар Аро, заяви, че трябва да бъде изтръгнат и поставен под карантина.   Сега, според френското издание \"Le Monde\", дървото вече не съществува.   Тръмп и Макрон се срещнаха миналата седмица по време на европейската обиколка на президента и подчертаха историческия американско-френски алианс, като отбелязаха 75-ата годишнина от Денят на десанта в Нормандия.   Източник: Дир.бг", "date": "2019.06.11", "title": "Дървото на приятелството между Тръмп и Макрон изсъхна"}
{"url": "http://epicenter.bg/article/SASht-podadoha-molba-za-ekstraditsiya-na-Dzhulian-Asandzh/185403/7/0", "text": "Американското министерството на правосъдието поиска екстрадация на създателя на \"Уикилийкс\" Джулиан Асандж от Обединеното кралство.   Асандж бе арестуван в посолството на Еквадор в Лондон, където прекара последните седем години, с цел да избегне арест по обвинения за изнасилване в Швеция. 47-годишният австралиец, също така бе арестуван заради искането за екстрадиция в САЩ. Вашингтон го определя като заплаха за националната сигурност и иска да бъде изправен пред съда.   В края на май американските власти повдигнаха още 17 обвинения срещу Джулиан Асандж.   Източник: Нова.тв", "date": "2019.06.11", "title": "САЩ подадоха молба за екстрадиция на Джулиан Асандж"}
{"url": "http://epicenter.bg/article/-quot-Nyu-York-Tayms-quot--spira-publikuvaneto-na-politicheski-sharzhove-sled-obvineniya-v-antisemitizam-/185418/7/96", "text": "\"Ню Йорк Таймс\" обяви, че вече няма да публикува ежедневни политически шаржове в международното си издание, седмици след като се извини за публикуването на карикатура на израелския премиер Бенямин Нетаняху и американския президент Доналд Тръмп, която бе обявена за антисемитска, предава Канал 3.  Карикатурата, публикувана през април, изобразява Нетаняху като куче-водач, носещо каишка със звездата на Давид и водещ сляп Доналд Тръмп, който носи кипа или еврейска шапчица. Това предизвика бунт в еврейската общност, като посланикът на Израел в ООН оприличи рисунката на съдържанието на нацисткия таблоид \"Дер Щармер\".  Редакторът Джеймс Бенет каза, че вестникът планира за една година да престане да публикува политически шаржове в международната версия на \"Таймс\" в съответствие с американското издание. Решението ще влезе в сила на 1 юли, съобщи Бенет в изявление в понеделник.  Патрик Чапат, един от водещите карикатуристи на вестника, каза, че решението е пряко свързано с карикатурата на Нетаняху. Той осъди поставянето на карикатурата в центъра на спора и заяви, че е обезпокоен от попадането на медиите под политически натиск и критики от \"моралистични тълпи\" в социалните медии.  Бенет каза, че вестникът се надява да продължи да работи с Чапат и по други проекти.  Издателят на \"Ню Йорк Таймс“ А. Г. Сълзбъргър обяви през май, че редакторът, който е публикувал карикатурата, ще бъде санкциониран.  ", "date": "2019.06.11", "title": "\"Ню Йорк Таймс\" спира публикуването на политически шаржове след обвинения в антисемитизъм "}
{"url": "http://epicenter.bg/article/Konsultantkata-na-filma--quot-Chernobil-quot--V-SSSR-ne-kazvaha--quot-okey-quot--nyamashe-i-hrana-za-kotki/185425/7/0", "text": "Един от големите плюсове на вдигналия много шум американски сериал \"Чернобил\" е неговата изключителна точност при възпроизвеждането на съветската действителност. И в това няма нищо случайно - сред консултантите на сценариста Крейг Мазин е украинката Елена Козлова-Пейтс, която от 20 години живее в Съединените щати и почти случайно се свързва с Мазин, когато разбира, че подготвя филм за ядрената авария – тя сама му предлага услугите си и той незабавно я ангажира, разказва \"Дойче Веле\".   \"Не съм имала много работа по филма - сценарият беше почти перфектен\", разказва Козлова, която споделя пред \"Дойче Веле\" някои детайли от сътрудничеството си с Мазин. Например в една сцена от първата серия, която показва как ученият Валерий Легасов малко преди да се самоубие оставя на котката си паничка с храна. Първоначално в сценария е било записано, че той оставя „котешка храна“ в паничката. А по това време в СССР не е имало специална храна за котки - детайл, която Крейг няма как да е знаел. И той незабавно нанася корекции за този епизод.   Много ме впечатли това, че човек, който никога не е бил в тази част на света и дълго време не я е познавал, само за няколко години е успял да се доближи в такава степен до историята и културата ѝ. А най-много от всичко ме порази това, че Крейг направо се бе влюбил в своите герои\", споделя консултантката.   Двамата със сценариста работели съвместно най-вече върху диалозите, в които били променяни отделни думи. На няколко пъти, например, се срещала думата \"окей\", която определено не се е използвала в Съветския съюз през 1986, особено пък в средите на партийните членове или миньорите. Или друг епизод - когато пожарникарят Василий Игнатенко се събужда и двамата с жена си тръгват да видят от прозореца какво е станало – по сценария той носел тениска, а тогава тениските бяха рядкост - хората носеха потници, казва Елена Козлова-Пейтс.   Филмът често е критикуван за това, че в сериала прекалено често се чува обръщението „другарю“. В едно свое интервю Мазин казва, че това се дължи отчасти на факта, че на чужденците им било много трудно да произнасят обичайните руски обръщения по собствено и бащино име. А що се отнася до сцената, в която виден партиен ръководител от Минск е показан как пие водка в кабинета си, консултантката не смята, че това е прекалено - все пак са минали цели 33 години от онези времена, много от нещата са се позабравили, а и подобни случаи със сигурност е имало.   Покрай работата си по филма консултантката открива и за себе си нови факти, свързани с Чернобил. \"Бях ученичка и помня какво се случи тогава. Отлично помня и манифестацията на 1 май 1986-та, помня лятото, в което не биваше да събираме липов цвят, имаше и много други забрани. Бащата на момчето от съседната къща замина за Чернобил още в първите дни след аварията и когато се върна, почти веднага почина. Бях много впечатлена - човекът се бе пожертвал заради другите.\" Според Козловска, сценаристът на \"Чернобил\" е искал точно това - да направи сериал в памет на онези, които са страдали и са се пожертвали. Важно е и обстоятелството, че трагедията е поставена в контекста на другите съветски престъпления срещу човечеството, срещу гражданите на страната. А най-важно - по думите на консултантката - е показването на героизма на главните действащи лица, на начина, по който са се опитвали да се борят с невидимия враг, за да спасят хората в региона и в цяла Европа.   Източник: Нова.тв", "date": "2019.06.11", "title": "Украинката, консултант на сериала \"Чернобил\": В СССР не казваха \"окей\", нямаше и храна за котки"}
{"url": "http://epicenter.bg/article/V-Skopie-pritesneni--Balkanski-i-evropeyski-blokadi-spirat-pregovorite-za-ES---VIDEO-/185433/7/51", "text": "България няма да позволи Македония да стане член на Европейския съюз и НАТО, ако не приеме позицията на София по историческите въпроси, които предизвикват спорове в двете държави. След като външният министър на България Екатерина Захариева заяви, че ако няма договор за Гоце Делчев и Илинденско-Преображенското въстание, София ще се изтегли от междудържавната комисия, с нова закана излезе веднага и вицепремиерът и министър на отбраната Красимир Каракачанов. Това коментира близкият до кръговете на ВМРО-ДПМНЕ скопски телевизионен канал „Алфа ТВ“, цитиран от Агенция \"Фокус\".  „Ако искате да бъдете част от ЕС, никой няма да ви защитава, за да бъдете македонци. Ако искате да вярвате в утопията, че Александър Македонски е ваш прародител, това е ваша работа, но не можете да фалшифицирате историята“, цитира медията думите на българския военен министър.  В Гърция, където са насрочени предсрочни избори на 7 юли, фаворитът за нов премиер Кириакос Мицотакис също се заканва да блокира македонската евроинтеграция, ако някое правителство в Скопие направи нещо, което не е по волята на Атина, отбелязва „Алфа ТВ“, като констатира, че „независимо от Договорите за добросъседство и приятелство, двете съседни страни-членки на ЕС все повече засилват натиска и искат нови отстъпки от македонската страна, а това се случва в момент, когато най-силните държави в Съюза изпращат послания, че, най-вероятно, няма да получим дата за преговори, но не само заради вътрешните реформи в ЕС, а и заради липсата на реформи при нас“.  „Вие вече имате някакъв кредит, това е ясно, но този кредит не е достатъчен, за да се получи дата за започване на преговори накрая. Датата може сега да е преекспонирана тема, предизвикваща разделение, но сега основният въпрос е качеството на реформите, които се правят и дали е постигнат някакъв напредък“, заяви френският посланик в Скопие Кристиян Тимоние.  „Министър-председателят Заев ще се срещне с германския канцлер Меркел в четвъртък в Берлин, където ще се опита да я убеди да получим зелена светлина за преговорите от германския Бундестаг. Въпреки това, според Sueddeutsche Zeitung, \"Меркел ясно посочи, че решението за датата на преговорите може да бъде взето \"най-рано през октомври\", което, според редица членове на германския парламент, се тълкува като умишлено забавяне на разискването по този въпрос, докато Нова Демокрация не дойде на власт в Гърция и след това, разбира се, ще блокира Македония по пътя към ЕС“, пише още скопският телевизионен канал.  ", "date": "2019.06.11", "title": "В Скопие притеснени: Балкански и европейски блокади спират преговорите за ЕС! (ВИДЕО)"}
{"url": "http://epicenter.bg/article/Apokalipsis--Moshtni-buri-udariha-Germaniya--Video-/185434/7/0", "text": "Градушка с големината на топки за тенис и проливни дъждове удариха Южна Германия през нощта срещу вторник. Много къщи са пострадали, десетки дървета са изкоронени от бурните ветрове. Метеоролози предупредиха, че това е най-опасната седмица за тази година и се очакват още бури и дори торнадо.   В Бавария ветровете през изминалата нощ са достигнали до 120 километра в час, а ледените късове от падналата градушка са били с диаметър 6 сантиметра, съобщи полицията. Пожарната, гражданска защита, полиция и лекарски екипи са извършили стотици спасителни акции.   Само в Мюнхен са обработени 550 сигнала. Много къщи са повредени от градушката, има счупени прозорци, отнесен ипокриви. Горите също са пострадали сериозно. Движението по магистрала А 96 е било почти парализирано. Жп трафикът също бе прекратен за часове зарад ипаднали дървета върху релсите. Това обърка трафика в цялата страна. Между 30 и 50 литра на час са се излели, съобщи германската метеорологична служба. Бури наводниха и части от Източна Германия. Град Кемниц е бил непроходим заради проливния дъжд и наводнените улици. Бранденбург и Саксония-Анхалт също пострадаха от бурите. Метеоролозите предупредиха, че се очакват още бури и дори има готовност за торнадо на различни места в страната.   Източник: Канал 3", "date": "2019.06.11", "title": "Апокалипсис! Мощни бури удариха Германия (Видео)"}
{"url": "http://epicenter.bg/article/Kremal--Ideyata-za-sreshta-Putin-Tramp-v-Osaka-visi-vav-vazduha-/185437/7/97", "text": "Идеята за възможна среща между президентите на Русия и САЩ на срещата на Г-20 в Осака виси във въздуха, защото Вашингтон не я е конкретизирал досега и не се води предметна дискусия по никакви канали. Това съобщи пред журналистите помощникът на Владимир Путин Юрий Ушаков, предават РИА Новости и Агенция \"Фокус\".  „Що се касае до срещата с американците, какво мога да ви кажа: идеята за възможна среща между Путин и Тръмп в Осака в рамките на Г-20 виси във въздуха, но след като предложи това, американската страна засега не конкретизира нищо и засега ние не обсъждаме конкретика по никакви канали – т.е., времето и мястото на провеждането, дневния ред“, заяви Ушаков.  ", "date": "2019.06.11", "title": "Кремъл: Идеята за среща Путин-Тръмп в Осака виси във въздуха "}
{"url": "http://epicenter.bg/article/Zelenski-poiska-ot-parlamenta-da-uvolni-glavniya-prokuror-i-da-izbere-nov-vanshen-ministar-/185440/7/0", "text": "Новият президент на Украйна Володимир Зеленски внесе в парламента искания Юрий Луценко да бъде отстранен от поста генерален прокурор и Вадим Пристайко, бивш посланик в НАТО, да бъде избран за външен министър. Това съобщи днес заместник-началникът на президентската администрация Руслан Рябошапка, цитиран от Ройтерс и ТАСС.  \"Законът за прокуратурата казва, че прокурор може да бъде само лице, което притежава опит в областта на правото. Луценко няма такъв опит\", каза пред репортери Рябошапка. Той добави, че Зеленски е подписал и предложение към Върховната рада да освободи външния министър Павло Климкин и на негово място да избере Вадим Пристайко.  На 6 юни Радата отхвърли проекторешение на Зеленски за отстраняване на Климкин, припомниха агенциите.  Рябошапка добави, че новият президент е назначил Владислав Бухарев за директор на Службата за външно разузнаване на Украйна и е уволнил директорите на пет регионални клона на Службата за сигурност на Украйна (контраразузнаването) - в Одеската, Лвовската, Виницката, Закарпатската и Черновицката област. По думите на чиновника в президентството уволненията са заради множество случаи на контрабанда в тези области.  Зеленски е подписал и укази за отстраняване на управителите на 15 от 24-те областни администрации в страната.  ТАСС цитира президентския представител в Конституционния съд, според когото висшите магистрати ще обявят до 29 юни решението си по дело за законността на указа на Зеленски да разпусне Върховната рада, пише БТА, цитирана от Новини.бг.", "date": "2019.06.11", "title": "Зеленски поиска от парламента да уволни главния прокурор и да избере нов външен министър "}
{"url": "http://epicenter.bg/article/Kremal--Rusiya-shte-dostavi-protivoraketnite-sistemi-S-400-na-Ankara-do-yuli/185445/7/0", "text": "Москва планира да достави противоракетната система С-400 на Анкара през следващия месец. Това заяви във вторник пред репортери помощникът на президента на Русия Владимир Путин - Юрий Ушаков, предава БНР.  Междувременно Турция осъди по-рано днес ултиматума на Съединените щати до края на юли да вземе решение и да избере дали ще закупи руските ракетни системи С-400 или американските изтребители F-35. Това стана вчера чрез писмо, изпратено от американския министър на отбраната Патрик Шанахан до турския му колега Хулуси Акар.  В него Шанахан изтъква, че Анкара не може едновременно да се сдобие и с руски ракетни системи, и с американски самолети.  Турските управляващи закупиха през 2017 година четири руските ракетни системи С-400 и отбелязаха, че те ще бъдат доставени това лято.  Впоследствие Вашингтон призова Турция да отмени покупката, но Анкара отказа, а турският външен министър Мевлют Чавушоглу настоя, че системата С-400 ще бъде напълно интегрирана в Организацията на Северноатлантическия договор (НАТО), подчертавайки, че неговата страна ще има \"пълен контрол\" над нея.  ", "date": "2019.06.11", "title": "Кремъл: Русия ще достави противоракетните системи С-400 на Анкара до юли"}
{"url": "http://epicenter.bg/article/Politsiyata-v-Moskva-sne-obvineniyata-sreshtu-razsledvashtiya-zhurnalist-Ivan-Golunov-/185447/7/97", "text": "Обвиненията в разпространение на наркотици срещу разследващия журналист Иван Голунов са снети и той ще бъде освободен от домашния арест, под който бе поставен, съобщи днес вътрешният министър Владимир Колоколцев. Това предаде \"Франс прес\", цитирана от БНР.  „Днес той ще бъде освободен от домашния арест, обвиненията са снети“, обяви той в изявление.  „Реших да поискам от президента Владимир Путин да уволни началника на полицията за Западна Москва генерал-майор Андрей Пучков и ръководителя на отдела в московската полиция за контрол над наркотиците генерал-майор Юрий Девяткин“, се добавя в изявлението на министъра.  Репортер на независимия новинарски сайт „Медуза“, бе задържан в четвъртък в Москва за притежание на 4 грама от дизайнерската дрога мефедрон, а при обиск в квартирата му били открити още 5 грама кокаин. Той отрече наркотиците да са негови.  Според следствието обаче той е извършил опит за продажба на наркотици в голямо количество. Наложена му бе мярка за неотклонение - домашен арест до 7 август.  Адвокатите на журналиста твърдят, че наркотиците са били подхвърлени от полицаите, а истинската причина за ареста е професионалната му дейност.  Водещите руски печатни издания „Комерсант“, „Ведомости“ и „РБК“ излязоха вчера с еднакво графично оформени първи страници с надпис „Аз/Ние сме Иван Голунов“ и общо заявление в негова подкрепа.  Европейският съюз, САЩ, Организацията за сигурност и сътрудничество в Европа и Съветът на Европа изразиха безпокойството си във връзка с ареста на журналиста. От Кремъл бяха заявили, че отчитат големия обществен отзвук по делото и внимателно следят всички подробности.  ", "date": "2019.06.11", "title": "Полицията в Москва сне обвиненията срещу разследващия журналист Иван Голунов "}
{"url": "http://epicenter.bg/article/Belgrad-razchita-na-pomoshtta-na-Rusiya-i-Kitay-v-sluchay-na-voyna-na-Balkanite-/185454/7/51", "text": "Белград разчита на помощта на Русия и Китай за закупуване на оръжия за отбрана в случай на голям военен конфликт на Балканите, който Сърбия прави всичко възможно да избегне, заяви министърът на отбраната на страната Александър Вулин, цитиран от сръбската редакция на руското радио „Спутник“ и Агенция \"Фокус\".  По думите на Вулин, Сърбия често получава критики за това, че купува много оръжия.  „Ние сме военно неутрална страна. Ако се стигне до конфликт и инцидент, а както знаете никой не може да каже, че на Балканите няма да има конфликт, никой не ще може да ни помогне. Вярваме в помощта на Русия и разчитаме на помощта на Русия, Китай и другите наши приятели... Разбира се, винаги очакваме и разчитаме на помощта на нашия приятел - Русия. Но същевременно ние винаги правим всичко възможно да не влезем в конфликт. Знаете, около нас, всички страни са въоръжени“, каза Вулин в интервю за списание „Международен живот“.  „Трябва да бъдем силни, поради което военно-техническата помощ на Русия е много важна. Нуждаем се от мир. Но за да може мирът да надделее, трябва да сме готови за всичко. Както казват сърбите: за да постигнем мир, за да сме свободни, ще направим абсолютно всичко“, добави той.  Сръбският министър заяви, че е разочарован от реакцията на КФОР на последната провокация в Косово.  „Първо, те въобще не ни предупредиха, че ще бъде проведена тази операция. Когато най-накрая влязохме в конткат с КФОР, който не ни потърси, те ни казаха, че това е полицейска акция, която въобще не ги засяга“, обясни Вулин.  По неговите думи, особено разочароващи е било това, че КФОР е излъгал и след това е съобщил, че е известил Белград за операцията в Косово.  ", "date": "2019.06.11", "title": "Белград разчита на помощта на Русия и Китай в случай на война на Балканите "}
{"url": "http://epicenter.bg/article/Kevork-Kevorkyan---quot-Apolo-quot--i-kremcheta-za-razhubavyavane-/185395/11/27", "text": "Днешният българин се щура из медийното царство и се чуди на кого/какво да повярва.  „Официалните“ медии - това по нашенски означава временно привързани към поредната власт - съпровождат посланията си обичайно със скърцане на зъби: повярвай, защото иначе лошо те чака.  В това отношение най-много се престарават телевизиите.  Дори и в случаите, когато организират полемики, те са притворни.  Веднага проличава на кого симпатизира телевизията или водещият, зад когото стоят няколко настървени каки.  От тези „сблъсъци“ Истината излиза натъртена - и си остава все толкова недостъпна.  Има и други медии/източници, които обаче, за жалост, са недостъпни за широката публика.  Именно те имат навика да чоплят всичко, което им подхвърлят наготово - или са скептични към светите истини на Властта.  Шансът обаче някой любопитен читател да попадне, примерно, на статията на Румен Воденичаров „В космическата орбита на лъжата“ във вестник „Нова зора“ на Минчо Минчев е нищожен.  Специално този вестник никога няма да бъде цитиран по телевизията, защото минава за ляв – макар Луната да не е нито лява, нито дясна.  Но именно от този вестник незомбираният читател може да научи как Левите/Съветите са продали Луната на Десните/САЩ – като прикрият истината за „Аполо 11“.  Телевизиите са заети с друго: да обругаят в максимална степен учителката Булева, която преди време каза на учениците си, че „Американците може и да не са били на Луната. Не всичко в Интернет е истина“.  Това предизвика скандал.  Нищо осъдително обаче няма в тези думи. Те само подхранват разумната любознателност на децата, а защо не и разумният им скептицизъм.  Но това днес сякаш е забранено или най-малкото не се поощрява.  Телевизионните водещи не четат по принцип - освен указанията, които им набутват.  Но на учениците на Булева не е лошо да им пратят по един екземпляр от „Нова Зора“ /броят от 4 юни тази година/; още по-добре би било да поканят на среща самия автор Румен Воденичаров. Което едва ли ще се случи.  Разномислието не се поощрява - румените медийни бузи никак не си падат по него. Те предпочитат шармантните дами.  Например, тяхна любимка е небезизвестната приватизаторка на кремчета Елена Поптодорова.  Преди няколко седмици тя нахално излъга един вестник за срамната си афера на Варшавското летище.  Ето какво каза тя: „„Случаят е окончателно приключен и е много важно да се знае истината за него. Производството в полския съд е прекратено без постановяване на каквато и да е присъда – нито условна, нито друга. Това е истината“.  Обаче същият този вестник прояви милозливост към нея, понеже още преди половин година /25 ноември 2019/ бе публикувал следното:  „Съдът прекрати условно делото срещу бившата посланичка на България в САЩ при едногодишен изпитателен срок. Това означава, че ако през тази една година тя извърши НОВО престъпление, делото ще се върне в съдебната зала“.  Цитирани са и думите на полски съдебен репортер: „Съдът няма никакви съмнения, че тя е извършила престъплението, признава я за виновна, но не я наказва. Това, че се е извинила на фирмата собственик на крема и го е заплатила, признанията, които е направила, са смекчаващи обстоятелства, които дават възможност за условно прекратяване на производството“.  Това означава съвсем друго, нали?  При това положение, напълно естествено е въпросната дама да е главен търговски проповедник, или да се самопредставя като такъв, при покупката на  Ф-16/блок 70.  Американците със сигурност са наясно, че при всяка поява на Поптодорова по телевизията всички зрители се сещат за присвояването на кремчето - и нищо друго не ги интересува.  Знаят това, но няма какво друго да направят - още по-комичен ефект ще предизвикат Соломон или Плевнелиев.  Тия дни Дамата с кремчето обяснявала, че гласуваната от американския Конгрес цена за 8-те изтребителя е 1,6 милиарда долара/ близо 3 милиарда лева.  Това било „тавана“, тоест на „Локхийд Мартин“ се забранява да иска повече - понеже българските будали могат да платят и по-висока цена.  Но Тодор Тагарев каза преди време - а той не е крал кремчета, беше военен министър, че Конгресът определя най-ниската цена.  Също от него научихме, че Ф-16/70 си е чист фантом засега, има го само на хартия и ще стане реалност, ако го платим - и то предварително, това е елемент от процедура, която американското правителство неизменно спазва.  Схемата била следната: плащаш предварително и тогава започват работа по поръчката ти, американците могат да отпуснат заем на държавата ни - толкова, никакви други пазарлъци.  На кого да вярваш?  То и няма смисъл, понеже всеки говори, каквото му падне, с убеждението, че всичко се забравя след един ден.  Само Луната си е все там - но тя пък служи на късните американофили да обругават всеки, който прошепва някакъв скептицизъм.  При това положение, сякаш е време да направим паметник на „Аполо 11“ - и да го чучнем до паметника на американските летци, които бомбардираха София /загиват 2477 души, сринати са 12 568 частни и обществени постройки - 1/4 от сградния фонд на столицата, материалните щети се оценяват на астрономическата сума от 24 милиарда лева/.  „Аполо 11“ поне не бомбардира Луната, а може би дори и не я одраска. Знае ли човек.  Не съм привърженик на конспиративните теории, ни най-малко.  Обаче Сноудън, например, ни поднесе истини, които направо са зашеметяващи.  А пък Стенли Кубрик, великият американски режисьор, който заснема кацането на „Аполо 11“, казва в края на живота си, 2014 година:  „Полетът до Луната беше фикс идея на президента Никсън… Извърших огромно мошеничество с участието на НАСА и правителството на САЩ. Кацането на Луната беше фалшифицирано, всички снимки бяха фалшиви и аз бях човекът, който засне това…“  Обаче ние мачкаме учителката Булева.  Всъщност, мачкаме друго - децата и тяхното любопитство.  ***  Има някакъв необясним, дори налуден страх в нашите политици временници - да не кажат нещо накриво срещу всичко американско.  Сякаш така ще издялат кривите им образи в планината Ръшмор - редом до бащите на Америка.  Най-много да ги издялат в някакъв монумент на лакеите.  ***   ", "date": "2019.06.11", "title": "Кеворк Кеворкян: \"Аполо\" и кремчета за разхубавяване "}
{"url": "http://epicenter.bg/article/Ekspert--Kitay-i-Rusiya-razrabotvat-savmesten-otgovor-na-ikonomicheskiya-terorizam-na-SASht-/185413/11/33", "text": "Натискът на американците върху Китай подтиква Пекин към сближаване със стратегически партньори, към които спада и Русия. Достатъчно е да погледнем контактите на най-високо ниво, за да разберем равнището на взаимодействие на различни нива.   Това коментира експертът-икономист от Руския институт за стратегически изследвания (РИСИ) Вячеслав Холодков, цитиран от Фейсбук-ресурса Руско-български кръстопът.  В отношенията си с други страни САЩ преднамерено прилагат методи за икономически тероризъм и \"протекционистка бухалка\" за разпалване на търговски войни, заяви заместник външният министър на Китай Чжан Ханхуей.   и за световната икономика като цяло, отбелязва китайският дипломат.  Според най-мрачната прогноза на експерти, новият кръг на търговската война може да стане \"спусък\" за една глобална финансова криза, от която ще пострадат всички, в това число и САЩ.   въпреки че е прието да се смята, че американската икономика се опира върху вътрешния пазар и лекомислено се отнася към външната търговия.  Финансовият пазар на Русия, макар че също рискува да пострада от търговската война  , но като цяло руската икономика е добре защитена от последиците на противоборството между САЩ и Китай.   Натискът на американците върху Китай го кара да продължава да активизира контактите с най-близките стратегически партньори, към които спада и Русия. Достатъчо е да погледнем на нашите контакти на най-високо равнище и да разберем, колко пъти са се срещали нашите ръководители през изтеклите пет месеца, и колко пъти планират още да се срещат,\" коментира Холодков.  Според експерта, тази интензивност на контактите на най-високо ниво говори, че   При това методите за икономически тероризъм, използвани от САЩ, се виждат с невъоръжено око от всички участници в световните отношения. Те оказват натиск не само върху Русия и Китай, но и върху Иран.  \"Забраната за закупуване на ирански петрол поставя Иран в едно изключително тежко положение, при което той няма да е в състояние да купува дори лекарства за своите хронично болни. САЩ действат и против своите съюзници, заплашвайки ги с въвеждане на мита върху европейски стоки, например германските автомобили.   на световната арена - и в политиката, и в икономиката, и в която и да е друга сфера\", коментира експертът.  \"  и са най-тесни стратегически партньори на различни многостранни и двустранни площадки. Така че съвместните действия на двете ни страни ще позахладят напъна на американците,\" резюмира Вячеслав Холодков.  ", "date": "2019.06.11", "title": "Експерт: Китай и Русия разработват съвместен отговор на икономическия тероризъм на САЩ "}
{"url": "http://epicenter.bg/article/Akad--Georgi-Markov--V-Skopie-si-imat-bashta-na-natsiyata---marshal-Tito--Da-ne-posyagat-na-Gotse-i-Dame--/185424/11/34", "text": "     Това, че работата на комисията буксува, не е изненада. Очаквах подобно развитие. В Скопие настояват, че Гоце Делчев, Даме Груев, Яне Сандански и други са така наречените „техни национални герои“. Преди години имаше опит от тяхна страна да разделяме героите. Казват „Вие си вземете Тодор Александров и Иван Михайлов, а на нас оставете Гоце, Даме и Сандански“. Ние не можем да ги делим посмъртно. Те са родени като българи и са загинали като българи. Радвам се, че министър Захариева най-после разбра, че не можем да правим компромис с историята. Не може те да се подиграват с нас, предлагайки датата 7 октомври 1946 г., когато костите на Гоце Делчев бяха предадени на скопските титовисти от Георги Димитров и управляващата комунистическа партия. Това е една гавра. Заветът е костите на Гоце Делчев да бъдат погребани в свободна Македония. Македония не беше свободна нито след Първата, нито след Втората световна война. Чудя се в Скопие как могат с такава наглост да предлагат тази черна дата в българската история 7 октомври 1946 г. за общо честване.     Определено може. Кражбата на българска история я правят от времето на „Титославия“, казват на черното - бяло. Това го казва и военният министър Каракачанов, който е колега историк, доктор по история. Има писма на Гоце Делчев, отдавна обнародвани, в които той се изповядва, че е българин от Кукуш. Може ли посмъртно в името на създаването на така наречената македонска нация ние да се съгласим да го правим македонец? Същото е да се съгласим, че е бил случайно в българската гимназия в Солун, във военното училище пак попаднал случайно. След това бил екзархийски учител - много случайности станаха. Крайно време е Скопие да проумеят, че в името на бъдещето да приспособим историята. Дори и да искаме ние нямаме морално право. Това са загинали млади хора за свободата на българска Македония. Те загиват като българи, а не като македонци. Не мога да преча на македонците да се самоопределят, но да не ровят в гробовете и костите на тези загинали герои и да ги правят от друга националност. Нямат морално право, това е гавра, това е кощунство с историческата памет.     Въпросът за произхода той го е решил, роден като българин в Кукуш. Чудя се като ги слушам в Скопие: „Разберете, ние сме нация и се нуждаем от национални герои. Вие си имате Ботев и Левски. Дайте сега да стиснем ръка. Дайте ни Гоце и Даме“. Няма как да стане това. Те, ако искат да си правят македонска нация, имат си един баща на нацията - казва се маршал Тито. Това е техният баща, а не Гоце, Даме и дори Паисий. Казват, че добре, че македонецът Паисий ни е отворил очите за нашето Възраждане - това е наглост. Аз съм историк, не съм дипломат. Колегите от Комисията са добри историци, но са минали през Външно министерство. Така са подбрани, че да бъдат прекалено дипломатични. Не може да се прави компромис с историята, дипломацията не става за сметка на историческата памет.     Да, това е другата им наглост. Бях директор на Института по история 20 години. В Скопие съм ходил неведнъж. Предлагали са ми: „Дайте да си стиснем ръцете. Това е голямо въстание. Илинденското е наше, имате за вас Преображенското“. Как ще делим едно събитие, което е неделимо и което е организирано и подготвено от една организация. Извършва го Вътрешната македоно-одринска революционна организация (ВМОРО). Те дори изключват от названието ѝ Одринска. До войните имаме ВМОРО, а не Вътрешна македонска революционна организация (ВМРО). Чак след Първата световна война се появява ВМРО. Целта е само и само да разделят въстанието. Нито можем да разделим въстанието, нито историята. Повтаря се, че историята е обща. Тя е такава, но е българска. Няма да се намери политик да допусне да делим историята. Военният министър Каракачанов каза, че ако се наложи, българската част от комисията трябва да стане от масата. Да, трябва да стане, за да видим какво ще последва в Скопие и дали ще се върне тази българска част от комисията. Това не е ултиматум, както казва скопският външен министър, това е просто едно условие на историята. Тя няма как да я нагласим към съвременната политическа ситуация в Скопие. Ние не можем да забравим какво е било. Нека да не проявяват нахалство с тази дата 7 октомври. Според мен наистина това е една провокация. Министър Захариева много меко реагира в случая. Ако аз бях в тази комисия, щях да стана от масата и да изляза. Аз не съм дипломат, а историк.   Трябва да заявим, че историята е такава, каквато е. Не могат да върнат времето и българската история да я направят македонска. Те издадоха сборника на братя Миладинови от 1862 г. „Български народни песни“ със заглавие „Македонски народни песни“. Там имаме народни песни от Самоков, Панагюрище, Охрид, Кукуш и за Крали Марко. Как може 150 години по-късно да издаваш фалшифицирано издание, за да ги направиш братята от Струга македонци. Те са си българи и събират български народни песни. Няма как да предадем братя Миладинови, Гоце Делчев. Дори посягат на Тодор Александров. Само на Иван Михайлов не са посегнали още.   ", "date": "2019.06.11", "title": "Акад. Георги Марков: В Скопие си имат баща на нацията - маршал Тито. Да не посягат на Гоце и Даме! "}
{"url": "http://epicenter.bg/article/Holivud-sreshtu--Alternativa-za-Germaniya----razvrazkata-shte-e-v-nedelya/185444/11/0", "text": " Кандидатът на крайно дясното Себастиан Випел (\"Алтернатива за Германия\") или този на консервативната партия на Меркел ХДС Октавиан Урсу? На 16 юни, неделя, е балотажът между двамата претенденти, като на първия тур Випел спечели повече гласове – близо 36% срещу 30% за Урсу.   Продуценти, актьори, носители на „Оскар“, изобщо куп звезди се обърнаха към гласоподавателите с емоционално отворено писмо, в което ги призовават добре да помислят за кого ще дадат гласа си в неделя.   - това гласи основнията апел, който дойде от представили на световната артсцена.  Един от основните инициатори за призива е съпродуцентът на мегахита „Четецът“ Михаел Симон де Нормиер, който е роден в Германия. Той смята, че ако издигнатият от АзГ спечели кметското място, това би било доста объркващ знак към света.   Разбира се, от дяснопопулистката партия реагираха с възмущение на разпространения призив, като обявиха, че    Едни от първите, които подписват писмото, са номинираният три пъти за „Оскар“ режисьор Стивън Долдри („Четецът“, „Часовете“ с Мерил Стрийп, Никол Кидман, Джулиан Мур), както и носителката на холивудското отличие Бригите Брох (за сценографията на филма „Мулен Руж“), актьорът Даниел Брюл (с немски и испански корени), актрисата Яна Паласке, писателите Даниел Келман („Измерването на света“, „Слава“, „Аз и Камински“) и Бернхард Шлинк („Четецът“, „Жената на стълбата“ и др.) Прави впечатление, че повечето знаменитости, подписали писмото, са родени в Германия или имат немски корени. Очевидно, не им е безразлично накъде ще тръгне страната и в частност - забележителното саксонско градче.  Випел е 37-годишен, служил в Бундесвера, завършил икономика, сега е комисар в полицията и общински съветник. Усру е 51-годишен, роден и израснал в Букурещ, музикант, православен, женен с две деца.   Те са заснети в старата част на града, която е запазила сто процента чара си, тъй като не е  била разрушена през Втората световна война. Всеки, пътувал из Германия, усеща отчетливо разликата между реставрираните впоследствие забележителности, катедрали, крепости и къщи, и автентичните такива, непострадали от бомбардировките някога. Мнозина идват сега специално в Гьорлиц, за да видят оригинала на Гранд хотел Будепеща от едноименната лента.   Завръзката „Холивуд срещу Алтернатива за Германия“ стана на 26 май, когато се гласува и за Европейски парламент, и за регионални представители в Гьорлиц. Предварителни резултати очертаваха възможността Випел да спечели още на първи тур, но след бяха преброени гласовете по пощата, се стигна до балотажа с представителя на християндемократите.  Сега е трудно да се прогнозира накъде ще се наклонят везните. От една страна е напълно възможно да се стигне до обединение на гласовете срещу Випел. Третата позиция на първия тур зае представителката на Зелените Франциска Шуберт с впечатляващия резултат от 27,9%, тоест няма и три процента по-малко от Урсу. Новото политическо явление в Германия – Зелените, имат ясна либерална и антинационалистическа политика. Почти сигурно е, че гласовете на Шуберт ще се прелеят към съперника на Випел.  От друга страна, се очерта тенденция, която няма как да не тревожи традиционните партии и привържениците на глобализма и отворения свят. На европейските избори в Саксония, Източна Германия, АзГ се наложи като първа политическа сила с над 25%, макар че на федерално ниво партията не успя да направи големия пробив и трябваше да се задоволи с 11 на сто – скромен ръст от 4% в сравнение с Евроизбори 2014. Триумфът бе за Зелените, които качиха 10 процента и с 20,5% вече са втора политическа сила, изпреварвайки социалдемократите.   Две обстоятелства смущават основните партии в Германия днес. Първото е спадът в подкрепата, който регистрираха на европейските избори – ХДС/ХСС от 7 на сто, ГСДП – 12 на сто. Двете направиха поредната Голяма коалиция след последните парламентарни избори, чиято основа изглежда все по-нестабилна.   Второто е, че всеки вот в Германия се разглежда сериозно и неминуемо води до политически последици. А регионалните избори в провинция Саксония са на 1 септември.  Наближаващият 16 юни ще бъде тест. Основно за партията на Меркел, после – за Холивуд. ", "date": "2019.06.11", "title": "Холивуд срещу „Алтернатива за Германия“ - развръзката ще е в неделя"}
{"url": "http://epicenter.bg/article/Admiral-Dzheyms-Stavridis--Ako-se-obedinyat--Rusiya-i-Kitay-stavat-svetovna-zaplaha-/185453/11/33", "text": "В класическата комедия от 80-те години на миналия век „Ловци на духове“ героите имаха едно важно правило, засягащо техните мощни оръжия, които изстрелваха дълги лъчи, смъртоносни за привиденията: „Само не преплитайте лъчите им“. Сега, когато САЩ и техните съюзници наблюдават продължаващото сближаване между Русия и Китай, струва си да се вслушат в този съвет - всяка една от тези страни е опасна сама по себе си, но, ако те се обединят, ще станат истинска световна заплаха.  Една от нагледните прояви на тази растяща заплаха стана дързостта, с която руският Военноморски флот влиза в конфронтация с американските военни кораби по цял свят. Съвсем наскоро в западната част на Тихия океан, т.е. във води, за които Китай все по-активно претендира, едва не се сблъскаха американският ракетен крайцер Chancellorsvill и голям руски кораб за борба с подводници, който се доближи до американския кораб на опасното разстояние от 30 метра.  В периода на Студената война Китай и СССР като цяло се държаха дистанцирано и на разстояние. През последните няколко години, обаче, при президентите Владимир Путин и Си Цзинпин те продължават да се сближават. Това сближаване, което потенциално може да прерасне в единен блок, господстващ на евразийския континент, вероятно, ще стане най-важната геополитическа тенденция на 21 век.  През есента на миналата година край границите на Русия и Китай в Сибир се проведоха най-мащабните военни учения от епохата на Студената война – „Изток-2018“. Към стотиците хиляди руски военнослужещи се присъединиха войниците на китайската армия, а на направените по време на учението снимки руски и китайски офицери се прегръщаха и здрависваха. Все по-често Русия и Китай провеждат съвместни военноморски учения – и не само в Тихия океан, но и в Балтийско море и Северния ледовит океан. Миналата седмица Си и Путин прекараха няколко дни заедно в Русия, заявявайки, че са „най-добрите приятели“. Икономическото и дипломатическото сътрудничество се превърна в отражение на този военен съюз, който укрепва пред очите ни.  Има определена логика в стремежа на Русия и Китай да укрепят връзките си. Китай постепенно се превръща в световна държава, броят на населението му е огромен, обаче не му достигат най-важните природни ресурси. Руската икономика отслабва, нейното население намалява, но на нейна територия се намират огромни запаси от такива ресурси, като гори, вода, минерални суровини, злато, петрол и природен газ. Русия и Китай имат дълга обща граница. Двете страни представляват авторитарни режими, в които управлява една партия и един човек. Освен това, те са обединени от антипатията към Запада като цяло – с неговите действащи на нервите опити да разпространи принципите на демокрацията и да защити човешките прави – и ненавистта към САЩ, по-конкретно. Това е напълно достатъчно, ако не да се създаде официален военен съюз, то най-малкото да се укрепи сътрудничеството.  Русия, обаче, трябва да бъде по-предпазлива към това, което си пожелава. Китайските ръководители гледат алчно по посока на безкрайните, слабонаселени и богати на природни ресурси региони на Сибир – както моето куче гледа пържола. Путин, който може да бъде определен като невероятно талантлив тактик, вероятно, ще направи стратегическа грешка, ако реши да се стреми към официален съюз. С времето в такъв съюз главният партньор, без съмнение, ще стане Пекин, а не Москва. Но за момента укрепването на връзките с Китай може да осигури на Русия нови пазари, политическа подкрепа и, на първо място, да послужи като противотежест на САЩ.  Докато Европа продължава да се бори със своите проблеми – Брекзит на север, недоволството на Италия от действията на ЕС на юг, възхода на авторитаризма в Полша и Унгария на изток – способността на този континент да запази партньорските си отношения със САЩ намаляват. Тази слабост повишава ценността на руско-китайското партньорство в очите на Москва и Пекин. И привлекателността на китайската инициатива „Един пояс, един път“ за по-малките страни в периферията на евразийския континент само ще се усили, ако Русия вземе активно участие в нея.  Преди повече от 100 години британският географ и геополитически анализатор Халфорд Маккиндер предсказа гигантско геополитическо движение в тази посока. През 1904 г. той е представил пред Кралското географско дружество своя труд, в който е изложил теорията на „средната земя“ или „хартленд“: според тази теория, нацията /или нациите/, която е способна да контролира „Световния остров“ /Евразия и Африка/ в крайна сметка ще контролира целия свят.  Почти по същото време офицерът от ВМС на САЩ и стратег Алфред Тайър Махан е предложил противоположната хипотеза, че морските държави – САЩ, Обединеното кралство, Австралия и техните съюзници – могат да съперничат с тази господстваща в Евразия държава. Макар че нито едната, нито другата теория могат точно и пълно да обяснят това, което се случва в съвременния свят, този базов модел ще стане геополитически лайтмотив на 21 век.  За момента това означава, че САЩ и техните съюзници трябва да обърнат внимание на укрепващото сътрудничество между Русия и Китай, да се концентрират върху събирането на разузнавателни данни, които ще позволят да се разберат възможните последици от това сътрудничество, да направят всичко възможно, за да запазят единството на Европа, а също така да укрепят мрежата от съюзи, партньорства и приятелски връзки в Азия. ", "date": "2019.06.11", "title": "Адмирал Джеймс Ставридис: Ако се обединят, Русия и Китай стават световна заплаха "}
{"url": "http://epicenter.bg/article/5-sa-ofertite-za-nadzor-pri-izgrazhdaneto-na--Hemus----ot-Boaza-do-vrazkata-s-patya-Ruse---V--Tarnovo/185431/4/0", "text": "Пет са отворените оферти в обществената поръчка за избор на строителен надзор при изграждането на автомагистрала „Хемус“ в участъка от пътен възел „Боаза“ до пресичането с път I-5 Русе - Велико Търново. Това съобщиха от пресцентъра на Агенция пътна инфраструктура. В обособена позиция 1 са първите три участъка, от общо шест, които ще се изграждат: Участък 1 от км 87+800 до км 94+980 км и от км 96+600 до км 103+060, включително пътен възел „Дерманци“; Участък 2 от края на пътен възел „Дерманци“ (пресичане с път ІІІ-307) до пресичането с път ІІІ-3005, включително пътен възел „Каленик“, от км 103+060 до км 122+260”; Участък 3 от края на пътен възел „Каленик“ (пресичане с път ІІІ-3005) до пресичането с път ІІ-35, включително пътен възел „Плевен“ от км 122+260 до км 126+780 и от км 127+100 до км 139+340“. Индикативната стойност на поръчката е 9 281 089 лв. без ДДС.  В обособена позиция № 2 са: Участък 4 от края на пътен възел „Плевен“ (пресичане с път II-35) до път III-301 включително пътен възел „Летница“, от км 139+340 до км 166+144.09; Участък 5 от края на пътен възел „Летница“ (пресичане с път III-301) до път III-303 включително пътен възел, от км 166+144,09 до км 189+344; Участък 6 от края на пътен възел на път III-303 до път I-5 включително пътен възел, от км 189+344 до км 222+000”. Индикативната стойност на поръчката е 13 146 511 лв. без ДДС.  На участъците, в които в момента се извършват строителни работи надзорът е възложен по реда на чл. 20, ал. 2 от ЗОП.  ", "date": "2019.06.11", "title": "5 са офертите за надзор при изграждането на „Хемус“ - от Боаза до връзката с пътя Русе - В. Търново"}
{"url": "http://epicenter.bg/article/Petar-Haralampiev-izliza-ot-aresta-sreshtu-garantsiya-ot-100-000-lv-/185390/3/0", "text": "Бившият шеф на ДАБЧ Петър Харалампиев излиза от ареста срещу парична гаранция от 100 000 лв. Това реши Апелативният спецсъд, който прецени, че трябва да се измени мярката му за неотклонение от \"задържане под стража\" към \"парична гаранция\", предаде БГНЕС.   След като я плати, Харалампиев следва да бъде освободен, освен ако не бъде задържан на друго основание. Адвокатът му Николай Кокинов намира определението на апелативните спецмагистрати за справедливо.  , каза Кокинов. На въпрос дали ще бъде внесена гаранцията от сто хиляди лева, Кокинов съобщи, че близките на Харалампиев ще събират пари от познати и роднини, и ще внесат сумата.   Припомняме, че в края на октомври 2018 г. Харалампиев бе арестуван след разследване на корупционна схема за незаконно издаване на удостоверение за българско гражданство, а при спецакцията в агенцията задържани бяха общо над 20 души. Обвиняемите обаче бяха редуцирани до четирима, а от тях само Харалампиев и секретарят на агенцията Красимир Томов бяха задържани под стража. В края на миналия месец спецсъдът остави в ареста бившия шеф на ДАБЧ, след като той за първи път поиска по-лека мярка за неотклонение.", "date": "2019.06.11", "title": "Петър Харалампиев излиза от ареста срещу гаранция от 100 000 лв."}
{"url": "http://epicenter.bg/article/Samodelna-bomba-izbuhna-na-avtomivka-v-stolichniya-kv---quot-Nadezhda-quot--/185400/3/0", "text": "Сигнал за задействано самоделно взривно устройство в района на автомивка в кв. „Надежда“ е получен към 1.30 часа тази сутрин. Това съобщиха от пресцентъра на МВР.  Няма пострадали, нанесени са материални щети във вътрешността на сградата. На място веднага е пристигнал екип от експерти.  Извършен е първоначален оглед, а днес се е състоял и втори оглед на място.  Назначена е експертиза за установяване вида на устройството. Предприети са оперативно-издирвателни действия за установяване на извършителя на престъплението.  По случая е образувано досъдебно производство и работата по него продължава под надзора на прокуратурата.  ", "date": "2019.06.11", "title": "Самоделна бомба избухна на автомивка в столичния кв. \"Надежда\" "}
{"url": "http://epicenter.bg/article/Zadarzhaha-mazh--praktikuval-povtorno-lekarska-profesiya-bez-pravosposobnost-v-Stara-Zagora/185407/3/0", "text": "Районна прокуратура - гр. Стара Загора задържа мъж, практикувал повторно лекарска професия без правоспособност, съобщиха от прокуратурата.   По искане на Районна прокуратура – гр. Стара Загора съдът взе постоянна мярка \"Задържане под стража\" спрямо Е.К. на 48 години, привлечен като обвиняем по досъдебно производство за това, че през периода от месец септември 2018 г. до 03.06.2019 г. в гр. Стара Загора, в условията на продължавано престъпление упражнявал професия, свързана със здравеопазването на населението – професия на лекар, без да притежава за това съответната правоспособност, като деянието е извършено в условията на повторност – престъпление по чл.324,ал.3 вр.ал.2 вр.ал.1 вр.чл.26,ал.1 от Наказателния кодекс.   В хода на образуваното срещу Е.К. производство е установено, че същият живеел в гр. Стара Загора в кв.“Лозенец“. Същият бил завършил висше образование за медицински специалист, но към момента бил безработен. За да си осигурява доходи обв. Е.К. започнал да практикува професията на общо практикуващ лекар, като обособил помещение като лекарски кабинет, в което приемал болни пациенти, предписвал и назначавал лечение, издавал съответни медицински документи.   Е.К. е многократно осъждан за престъпления от общ характер, като са му налагани различни по вид и размер наказания, в това число и ефективно \"лишаване от свобода“. Обвиняемият Е.К. е бил осъждан за извършени от него престъпления по чл.324 от НК през 2009 г. и през 2011 г.   Районен съд – гр. Стара Загора е преценил, че от събраните по делото доказателства може да се направи обосновано предположение, че Е.К. е извършил престъплението, за което е привлечен като обвиняем и съществува реална опасност да се укрие или да извърши друго престъпление.   Взетата спрямо Е.К. мярка за неотклонение може да се обжалва и протестира пред Окръжен съд – гр.Стара Загора.  ", "date": "2019.06.11", "title": "Задържаха мъж, практикувал повторно лекарска професия без правоспособност в Стара Загора"}
{"url": "http://epicenter.bg/article/Zhena-kla-mazha-si-v-stolichniya-kv---quot-Lyulin-quot--boryat-se-za-zhivota-mu-/185423/3/0", "text": "Столични полицаи изясняват факти и обстоятелства около инцидент, станал снощи. Сигналът е подаден около 23 часа в Девето РУ за ранен мъж в столичния ж.к. „Люлин“, съобщават от МВР.  Към адреса незабавно са насочени екипи на полицията и спешна помощ. Пострадалият, 41-годишен, бил откаран в болнично заведение за оказване на медицинска помощ. Той е настанен за лечение, с опасност за живота.  На място е задържана 37-годишна жена, с която потърпевшият живеел на семейни начала.  На местопроизшествието е извършен оглед, а по случая е образувано досъдебно производство.  Работата по изясняване на всички факти и обстоятелства около случилото се продължава под надзора на Софийска градска прокуратура.  ", "date": "2019.06.11", "title": "Жена кла мъжа си в столичния кв. \"Люлин\", борят се за живота му "}
{"url": "http://epicenter.bg/article/VKS-othvarli-iskaneto-na-Tsatsarov-da-se-spre-izpalnenieto-na-prisadite-po-deloto--quot-Chorata-quot--/185449/3/0", "text": "Петчленен състав на ВКС отхвърли искането на главния прокурор Сотир Цацаров да се спре изпълнението на влезлите в сила присъди на петимата благоевградски полицаи, осъдени на по 7 г. затвор за смъртта на Ангел Димитров-Чората, предава Канал 3.  Същият състав на съда отхвърли и искането на съпругите на петимата полицаи Мирослав Писов, Борис Механджийски, Иво Иванов, Георги Калинков и Янко Граховски. Те също поискаха от съда спиране на изпълнение на присъдите.  В петък ВКС ще гледа по същество искането на Цацаров и петимата полицаи за възобновяване на делото.  ", "date": "2019.06.11", "title": "ВКС отхвърли искането на Цацаров да се спре изпълнението на присъдите по делото \"Чората\" "}
{"url": "http://epicenter.bg/article/Kmetat-na-rayon--Severen--v-Plovdiv-ostava-v-aresta-/185450/3/0", "text": "Кметът на район „Северен” в Пловдив Ральо Ралев и соченият за негов съучастник Иван Делевски остават в ареста. Това реши Специализираният апелативен наказателен съд, предава Нова телевизия.  Ралев е обвинен за търговия с влияние и искане на подкуп от 60 000 лева от строителен предприемач. Срещу сумата трябвало да даде разрешително за строеж.  В съдебната зала Ралев пожела да бъде пуснат на свобода. Уточни, че е в едномесечен неплатен отпуск, който можел и да удължи, за да е сигурно, че няма да пречи на разследването.  Ралев и Делевски бяха задържани в края на май. Тогава от прокуратурата съобщиха, че са следили кмета в рамките на 5 месеца и сравниха случая му с този на бившия кмет на \"Младост\" Десислава Иванчева.  ", "date": "2019.06.11", "title": "Кметът на район „Северен” в Пловдив остава в ареста "}
{"url": "http://epicenter.bg/article/Bivshiyat-shef-na-silite-na-NATO-v-Evropa--Uvelichava-se-strategichesko-znachenie-na-Balgariya/185439/2/0", "text": "По-голяма роля за България в региона и НАТО и нуждата САЩ да обърнат повече внимание в Югоизточна Европа препоръча генералът от резерва Джоузеф Ралстън. Като върховен главнокомандващ на Обединените въоръжени сили на НАТО в Европа през 2003 година той наблюдава приемането на България в НАТО. Днес той получи почетното звание „Доктор хонорис кауза“ на Военна академия „Г.С. Раковски“, предава БНР.  България ще има по-голяма роля в региона, каза Джоузеф Ралстън. Купуването от Турция на руски ракетни системи и американската забрана към турските пилоти до тренировъчните им програми, са само два от примерите за новите отношения.  „От десетилетия Турция е била силен съюзник на НАТО в операциите. Тези решенията на президента Ердоган обаче обтягат отношенията на САЩ с Турция. Затова виждам увеличаващото се стратегическо значение на България като член на НАТО и партньор със САЩ. Много ще бъде искано от страната ви в следващите години. Сигурен съм, че България ще се справи с това предизвикателство“, каза той.  Джоузеф Ралстън би препоръчал американската администрация да обърне внимание на Югоизточна Европа. София е един от районите, който изпитва най-сериозни заплахи след Руската намеса в Грузия и анексирането на Крим.  „Целта на президента Путин е ясна – отслабване на трансатлантическата връзка между САЩ и НАТО“, каза Ралстън и не подмина решението страната ни да купи изтребители Ф-16.  „Като бивш пилот, аз съм особено доволен, че България избра Ф-16 за модернизацията на Военновъздушните си сили. Изборът би дал възможност на въоръжените ви сили да опазят българската територия, ще увеличи оперативността ви със силите на други държани като Словакия, Румъния, Гърция. И значително ще усили колективните възможности на Алианса да възпират Русия. Модернизацията на всеки член е важна“.  САЩ остават ангажирани с европейската сигурност и трансатлантическите връзки, каза още Джоузеф Ралстън. Той припомни, че САЩ са инвестирали в Европа 16,5 милиарда долара допълнително за европейски инициативи за спиране на руските действия. А 5,9 милиарда долара се планират за 2020 година. Това включва допълнителни въоръжени сили, екипировка, обучение, инфраструктура. България е включена, увери Джоузеф Ралстън.  ", "date": "2019.06.11", "title": "Бившият шеф на силите на НАТО в Европа: Увеличава се стратегическо значение на България"}
{"url": "http://epicenter.bg/article/I-BSP-Burgas-se-obyavi-protiv-ostavkata-na-Korneliya-Ninova-/185442/2/48", "text": "Предстоящите пред партията задачи предполагат единение и консолидация. Считаме, че не е време за оставки, включително и на председателя. Това гласи позиция на Общинския съвет на БСП,  . Позиция на ОбС на БСП – Бургас  След направения анализ на изборите за ЕП, Общинският съвет на БСП – Бургас прие следната позиция:  Предстоящите пред партията задачи предполагат единение и консолидация. Считаме, че не е време за оставки, включително и на председателя, а за продължаване усилията за промяна на политическия модел и статуквото на страната. Постигнатите резултати от изборите за ЕП са добра основа за тази промяна. Обръщаме се към делегатите на конгреса за мъдрост и отговорност пред партията и обществото.  ", "date": "2019.06.11", "title": "И БСП-Бургас се обяви против оставката на Корнелия Нинова "}
{"url": "http://epicenter.bg/article/BSP---Ruse-podkrepya-Korneliya-Ninova-za-predsedatel-na-partiyata/185443/2/0", "text": "БСП в Русе изразява пълната си подкрепа към Корнелия Нинова за председател на партията, съобщават от местната структура в крайдунавския град.  На заседание на Общинския съвет на БСП е било решено единодушно делегатите на русенската партийна организация да подкрепят на предстоящи конгрес оставането на Нинова на поста председател на Националния съвет на БСП.  \"Категорично заставаме зад Корнелия Нинова и политиката, която ръководството на партията води\", заявяват от местната структура на БСП в Русе.  ", "date": "2019.06.11", "title": "БСП - Русе подкрепя Корнелия Нинова за председател на партията"}
{"url": "http://epicenter.bg/article/Prof--Dronzina--Ima-pat-nazad-za-verbuvaniya-ot-Islyamska-darzhava-uchenik/185446/2/0", "text": "Преди три години бяха дадени първите сигнали, че в България текат процеси на радикализация. Сега това дава резултат. Това каза в предаването \"Лице в лице\" по БТВ преподавателят по политология в Софийския университет \"Св. Климент Охридски\" проф. Татяна Дронзина по повод случая с вербувания от Ислямска държава ученик от Пловдив.  В тези случаи не става дума за бедност в гетата и не става въпрос за заплащане. Радикалните групи са в състояние да предоставят социални услуги, които държавата не предоставя. Например, че ако дъщеря ти сложи бурката, няма да бъде открадната, ако някой я пипне, веднага ще бъде наказан. Моделът на радикализация в гетата работи като по часовник. Ако някой, който сложи бурката, иска да напусне групата, той няма шанс, следва незабавно възмездие. Така хората влизат в един цикъл от радикалиация, от който няма измкъкване. Това се превръща в перпетуум мобиле и няма нужда от финансиране. Това е страшната работа, заяви проф. Дронзина.  Ще бъде голяма грешка, ако оставим семейството на ученика от Пловдив само. Това семейство е постъпило правилно, като е подало сигнал до институциите, посочи тя.  Смятам, че има връщане назад, защото това дете не е прекрачило границата. Ако човек наистина има намерение да убива, няма да държи в дома си материали за бомби. За това момче има път назад, има обратен път, подчерта университетският преподавател.  Допускам, че е възможно да са попаднали на детето случайно, но оттук нататък няма нищо случайно, с него е работено, то е отделено от приятелите си, заяви проф. Дронзина. Според нея момчето се е срещало и на живо с вербовчика си.  Факт е, че в България има вербовъчна мрежа. Невероятно е да има вербовъчна мрежа и тя да работи с един единствен човек, каза още проф. Татяна Дронзина.", "date": "2019.06.11", "title": "Проф. Дронзина: Има път назад за вербувания от Ислямска държава ученик"}
{"url": "http://epicenter.bg/article/Andrey-Novakov--Planat--39-39-Makron-39-39--e-sravnim-s-radiatsiya/185448/2/0", "text": "Искам да подчертая, че през цялото това време сме били прави да искаме отлагане на плана \"Макрон\", защото стигнахме до задънена улица. Не знам защо така се е получило, но е факт, че голяма част от хората, които подкрепяха този план, не са преизбрани в следващия Европарламент. Това заяви в предаването \"Лице в лице\" по БТВ евродепутатът от ГЕРБ Андрей Новаков.  Той увери, че всички български евродепутати са се обединили около каузата да работят заедно срещу пакета \"Мобилност\" при срещата си с транспортния министър Росен Желязков.  \"Ако този план е в защита на българския шофьор, защо тогава камионът трябва да се връща в гаража? С какво точно помага това? Аз лично не виждам с нещо да помага. Или пък тезата, че ще изравни заплатите на всички шофььори. Това е добре, обаче аз утре може да поискам българските служители в нашите хранителни вериги да взимат колкото германските им или френски колеги. Българските шофьори са най-добрите в Европа, защото са кадърни и могат\", коментира още Новаков.  \"Предстои да проведем разговори с новоизбраните колеги, но мисля, че имаме шансове да го махнем, тъй като този пакет е сравним с радиация и със сигурност няма да е заплаха само за България\", допълни евродепутатът.  Накрая той изрази увереност, че Европейският парламент ще започне да функционира до 18-и юли.  ", "date": "2019.06.11", "title": "Андрей Новаков: Планът ''Макрон'' е сравним с радиация"}
{"url": "http://epicenter.bg/article/BSP--Nova-Zagora--Dr--Ninova--molim-Vi-da-otteglite-ostavkata-si--Prodalzhete-zapochnatoto--/185451/2/0", "text": "Структурите на БСП в страната масова застават зад лидера на партията Корелия Нинова. След Бургас, Пазарджик, Стара Загора, Русе, Казанлък, и общинският партиен съвет в Нова Загора \"нареди\" на председателя на БСП да оттегли оставката си.   Ето каква декларация са приели социалистите от града:   О Б Щ И Н С К И С Ъ В Е Т Н А Б С П - Н О В А З А Г О Р А  ПОЗИЦИЯ  на Общинския съвет относно оставката на председателя на НС на БСП др.  Корнелия Нинова  Общинският съвет на БСП – Нова Загора, след като анализира  резултатите от изборите за Европейски парламент през т.г., констатира че  част от избирателите с леви убеждения не бяха мотивирани да участват в  изборите.   Основната причина за това бяха изявленията по всички  национални медии на представителите на така нар. вътрешна опозиция в  партията. Техните изяви бяха не само ненавременни и смущаващи, но и  вредящи на партията. След изборите проявите на тези наши „другари” придобиха по-остър  тон, несъвместим с партийната етика. Активът на Общинската организация на БСП, както и редовите  социалисти в община Нова Загора, оценят подобно поведение като  насочено против интересите на БСП и обезмислящо усилията на  социалистите да водим успешни предизборни кампании. Предстоят ни избори за местни органи на властта. Ето защо изказваме своята категорична позиция в подкрепа на председателя на НС на БСП др. Корнелия Нинова. Считаме, че не е нужно да се отстъпва  пред неудовлетворените амбиции на вече бивши народни представители и „червени” олигарси. Силата на партията е в редовите социалисти и  симпатизантите ни, които нито са били, нито ще бъдат народни  представители или милионери. Те считат, че партията ни има достоен  председател и той трябва да продължи да работи в качеството си на  председател.    Др. Нинова, молим Ви да оттеглите оставката си. Продължете  започнатото! Позицията е приета на заседание на ОбС на БСП от 6 юни 2019 г.  Председател на ОбС на БСП: /п/  И. Аврамова", "date": "2019.06.11", "title": "БСП- Нова Загора: Др. Нинова, молим Ви да оттеглите оставката си. Продължете започнатото! "}
{"url": "http://epicenter.bg/article/Kiril-Ananaviev-skochi-sreshtu-Maya-Manolova--Sazdavate-haos-v-sistemata--Ne-iskam-izvinenieto-vi-/185452/2/0", "text": "Уважаема госпожо Омбудсман, не приемам спекулациите Ви относно възнагражденията на медицинските специалисти и обвиненията, че „парите изтичат“.   Предполагам, че става въпрос за отпуснатите от Министерския съвет допълнителни средства по бюджета на МЗ, както и за 50-те млн. лв. – разблокирани средства от резерва на НЗОК за увеличение на клинични пътеки, чиито цени години наред не са променяни.   В тази връзка обръщам внимание на нещо, което, отново предполагам, отлично знаете, а именно – че болниците са търговски дружества и аз, като министър, няма как, колкото и да искам, да вдигам заплатите на персонала в лечебните заведения.   Това гласи отговорът на здравния министър Кирил Ананиев към омбудсмана Мая Манолова във връзка с протестите на медицински сестри в Стара Загора.  Това, което мога да направя, е да защитя допълнителен ресурс за извършена медицинска дейност. Убеден, че българските професионалисти по здравни грижи и българските лекари заслужават достойни възнаграждения, го направих. Към момента лечебните заведения са получили единствено 30 млн. лв. - средствата, които Министерският съвет отпусна на 20 февруари – предназначени основно за общински и областни болници.   Средствата, отпуснати с постановление на МС от 10 април, както и средствата, предвидени за увеличение на клиничните пътеки, ще достигнат до медицинските специалисти с юнските и юлските възнаграждения. Този ресурс приоритетно ще отиде за възнаграждения за персонала на база извършена дейност, какъвто ангажимент действително съм поел, припомня министър Ананаиев.  „Обещах методика. Тя е готова. Представих я пред социалните партньори в Отрасловия съвет по здравеопазване. В момента постъпват техните предложения и се надявам в кратки срокове да бъде финализирана. Госпожо Манолова, не съм обещавал „до 20 април т.г. да има нови проекти на закони за съсловните организации“, както твърдите.   Обещах единствено да проведа разговори с партиите от управляващото мнозинство по темата и го направих. Оттук насетне в техни ръце е законодателната инициатива. Г-жо Омбудсман, не искам извинение от Вас за хаоса, който създавате в системата“, завършва министърът на здравеопазването.  ", "date": "2019.06.11", "title": "Кирил Ананиев скочи срещу Мая Манолова: Създавате хаос в системата! Не искам извинението ви!"}
{"url": "http://epicenter.bg/article/Darzhavata-shte-razsledva-kak-lichni-danni-na-16-godishniya-uchenik-ot-Plovdiv-sa-stignali-do-mediite-/185455/2/0", "text": "Държавата ще разследва как лични данни на 16-годишния ученик, задържан за подготовка на терористичен акт, са стигнали до медиите.  В понеделник сайт разкри имената на детето и родителите му и публикува техни снимки. По случая се самосезира Агенцията за закрила на детето. Реакция имаше и от Асоциацията на европейските журналисти.  Часове, след като вътрешният министър заяви, че самоличността на тийнейджъра не трябва да е на фокус по време на разследването, онлайн агенция ПИК разкри трите имена на детето, училището му, както и местоработата на баща му. Това е грубо нарушение на Закона за закрила на детето, категорични са експертите.  Оттук насетне по-трудно ще се работи с детето, то ще бъде ясно разпознаваемо. По този начин самото дете може да бъде подложено на негативно отношение, дори не може да се предвиди какви биха могли да бъдат последиците за неговото развитие, каза Камелия Николова от Държавната агенция за закрила на детето, цитирана от Нова телевизия.  Сблъсъкът с правосъдната система е достатъчно травматичен за крехката психика на всяко дете, категорични са психолозите, а сега е възможно да последва и социална изолация.  Вече детето има етикет на \"терорист\". Започва едно притеснение, едно тревожно, дори параноидно усещане, че съседите те корят и те гледат лошо, че учителите вече не те разбират и те приемат за завършен престъпник, коментира още психологът Младен Владимиров.  От Асоциацията на европейските журналисти у нас внасят сигнал до ДАНС с настояване да се разследва имало ли е теч на информация от служите, работещи по случая. В своята позиция журналистите пишат, че \"Незаконното разкриване на самоличността на детето категорично не е от обществен интерес и в този смисъл не бива да се третира като журналистическа дейност\". През последната година асоциацията и УНИЦЕФ провеждат обучения за етично отразяване на деца в медиите.  Да правим разлика между този деликатен баланс между това кое е интересно за обществото и кое е в интерес на обществото. Когато отразяваме дете в конфликт със закона, да си даваме сметка дали чрез отразяването и разкриването на детайли ние можем да подстрекаем негови връстници да последват този пример, заяви Ивайло Спасов от УНИФЕЦ.  Експерти се опасяват, че след големия обществен интерес по темата, в бъдеще много семейства могат да скрият от полицията подобна информация за децата си.  Родителите му са изключително силни хора и реакцията им е била наистина адекватна и много отговорна. Трябва да имаме някакво съзнание, не бива да унищожаваме бъдещето на едно 16-годишно дете, добави бившият главен секретар на МВР Калин Георгиев.  От Агенцията за закрила на детето твърдят, че прокуратурата не е направила грешка, оповестявайки случая на брифинг пред медиите, защото органите на реда не са разкрили никакви лични подробности за ученика.", "date": "2019.06.11", "title": "Държавата ще разследва как лични данни на 16-годишния ученик от Пловдив са стигнали до медиите"}
{"url": "http://epicenter.bg/article/13-darzhavi--sred-koito-i-Balgariya--prizovaha-za-uskorena-evrointegratsiya-na-Zapadnite-Balkani/185456/2/0", "text": "Българският министър на външните работи заедно с министрите на други 12 държави членки на ЕС настоя за ускоряване на европейската интеграция на Западните Балкани. Тринайсетте министри (на България, Чехия, Естония, Латвия, Литва, Унгария, Италия, Малта, Австрия, Хърватия, Словения, Полша, Словакия), призоваваха за започване на преговори за присъединяване с Република Северна Македония и Албания през юни 2019 г. Това съобщиха от пресцентъра на МВнР.  Съвместното изявление отбелязва значението на процеса на разширяване на ЕС със страните от Западните Балкани като основен инструмент за постигане на устойчива стабилност, мир и просперитет. Призовават се всички членове на Съвета да проявят далновидност и да приемат смели решения този месец, чрез които да дадат положителен тласък на реформите в съответствие със стандартите и ценностите на ЕС. Необходимо е държавите от региона да работят за тясно регионално сътрудничество и да положат усилия за истински добросъседски отношения.  България смята, че започването на преговорния процес с Албания и Република Северна Македония ще запази и укрепи положителния импулс на реформите в техните общества. Държавите-членки на ЕС ще имат възможност на всеки етап от процеса да оценяват техния индивидуален напредък и да оказват подкрепа за изпълнение на критериите.  Разширяването на ЕС със страните от Западните Балкани остава сред приоритетните за България външнополитически цели. Добросъседските отношения, регионалното сътрудничество и върховенството на правото са хоризонтални критерии за напредък на страните-кандидатки.  Изпълнението на буквата и духа на Договора за приятелство, добросъседство и сътрудничество от страна на Република Северна Македония ще бъде ключово за взимане на съответните решения. Това е пътят за гарантиране на регионалната стабилност и за решаване на всички открити въпроси с цел създаване на сигурна среда на регионална и европейска сигурност.  ", "date": "2019.06.11", "title": "13 държави, сред които и България, призоваха за ускорена евроинтеграция на Западните Балкани"}
{"url": "http://epicenter.bg/article/BSP--Smolyan-kam-Ninova--Otteglete-ostavkata-si--Da-ne-prevrashtame-kongresa-v-rekviem-za-BSP/185458/2/0", "text": "ОТВОРЕНО ПИСМО До Корнелия Нинова Председател на БСП град София Уважаема госпожо Нинова, Оттеглете оставката си! Защо? Да не превръщаме предстоящето заседание на 49-я конгрес на БСП в тъжен реквием за партията. Колкото и морални страни да има една оставка или нов избор сега не е моментът. Да спазим разписанието в Устава и избора за Председател да бъде, когато му е времето. В противен случай месеци „администратиране” и разочароващи Местни избори. Многотемието в опитите за вътрешно-партийно бръщолевене не обединяват и не обновяват партията. БСП трябва да се управлява със сърце и разум, за да не боледува. Разделителният пленум не бе в правилната посока. Необходимо е да се премахне зараждащата се пропаст между ветерани и млади. Потомствени социалисти срещу другите ни убива. Приемственост и разширена екипност – веднага. Време е, БСП да не върви след общественото мнение и след хората. Трябва да заработи политическият инстинкт за оцеляване и утвърждаване. Отговорността, госпожо Нинова, се крие в успешната идейна битка и силата да обединяваш. Останете лидер на Отговорността! Останете лидер на Надеждата! Човекът, който със своята партия може да спре случващите се абсурди с историята и с българското самочувствие.", "date": "2019.06.11", "title": "БСП- Смолян към Нинова: Оттеглете оставката си!  Да не превръщаме конгреса в реквием за БСП!"}
