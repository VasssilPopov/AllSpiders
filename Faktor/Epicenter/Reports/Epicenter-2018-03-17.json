{"url": "http://epicenter.bg/article/Tsvetlin-Yovchev--Reaktsiyata-na-Ekaterina-Zaharieva-za-ubiystvoto-na-ruskiya-shpionin-beshe-stranna/149628/2/0", "text": "\"България, както и всички европейски държави, са плацдарм на информационна война. Включително и на хибридна война между Русия и САЩ\". Това обяви в предаването \"Офанзива с Любо Огнянов\" по Канал 3 бившият министър на вътрешните работи и шеф на ДАНС Цветлин Йовчев.  Той коментира и обострените отношения на международната сцена, главно между Русия и Великобритания, след убийството на бившия двоен агент Сергей Скрипал с химическо вещество.  „Нямам съмнения, че зад атаката срещу Скрипал стои държава. Буквално само няколко държави могат да набавят това вещество, с което е извършено убийството. И ако не е държава, то е много влиятелна група. Независимо каква е крайната цел. Това ще доведе до обостряне на отношенията между Русия и НАТО\", каза още Йовчев.  Според него позицията на министъра на външните работи Екатерина Захариева в Туитър, обявила, че подкрепя Великобритания, е била излишна.  \"Мисля, че все още няма решение на Министерски съвет, каква трябва да бъде българската позиция по въпроса. По принцип ние категорично трябва да осъждаме тази атака, без да я адресираме към някого. Ще кажа обаче, че намирам тази реакция за странна. Вие казвате глупост. Освен това не виждам какво България може да спечели от подобна реакция.  Кризата е изключително сериозна. И се надявам премиерът вече да мисли по въпроса и скоро да свика Съвета по сигурност.  Не знам как ще реагира Турция. Нямаме реакция и на Европейския съюз. Затова трябва да изготвим различни сценарии, според които и ние да подготвим нашата реакция”, обясни ексшефът на ДАНС.  Цветлин Йовчев говори и за това какъв трябва да бъде фокусът на разузнаването и контраразузнаването.  \"В контраразузнавателен аспект бих акцентирал върху две направления – Русия и Турция. Както и срещу джихадистки организации. Трябва да има фокус върху бългомохамедански общности и циганските гета\", допълни бившият министър.  \"Трябва да има фокус върху енергетиката в разузнавателен аспект. ЧЕЗ само по себе си не е опасност за националната сигурност, но електроразпределнието е от критично значение за националната сигурност и заради това то трябва да бъде наблюдавано. Неслучайно съоръженията за електропразпределение са включени в инфраструктурата, свързана с националната сигурност, включително и в Европа. Така че продажбата на ЧЕЗ трябва да бъде наблюдавана\", обяви Йовчев.  \"Капиталите сами по себе си няма нужда да бъдат наблюдавани. Важно е кой е собственикът. Да се види дали това е реалният собственик – да се види какви са му намеренията и може ли да управлява. И дали няма намерение скоро да препродаде.  Според мен системата за сигурност не сработи при тази сделка. Целта на системата не е да знае дали \"Инерком\" е искал да купи ЧЕЗ. Целта е да се види произхода на капиталите, кой стои зад тях. Защото ако бе свикан Съвета за сигурност към Министерски съвет, то имаше време да се парира тази сделка. Включително и със законодателни мерки. Защото тази сделка вече удари върху репутацията, не само на България, а и на Чехия\", завърши бившият вътрешен министър.  ", "date": "2018.03.17", "title": "Цветлин Йовчев: Реакцията на Екатерина Захариева за убийството на руския шпионин беше странна"}
{"url": "http://epicenter.bg/article/Largoto---schupeni-plochki--dupki-palni-s-voda--techove-varhu-ostankite-na-antichna-Serdika/149582/2/0", "text": "Две години след ремонта за 17 млн. лв., той отново има нужда от ремонт. Счупени плочки, дупки пълни с вода, напукани стъкла и течове върху останките на антична Сердика – това са само част от проблемите, разказва Би Ти Ви. Росен Колелиев е управител на една от фирмите, извършили ремонта. По думите му той е направен качествено и отговорността за щетите не е негова. „Ние ще поемем ремонта, който считаме, че е по наш пропуск, от нашата дейност. Но не можем за всичко да отговаряме”, казва той пред Би Ти Ви. По думите му през зимата са минавали снегорини и са разбили настилката.  Под разбитата настилка има отводнителна система, която е запушена. „Няма фирма, която да я почиства и заради това се образуват течове върху древните останки”, твърди Росен Колелив. Обектът е в гаранция още три години и ремонтът на ремонта трябва да бъде поет пак от фирмата изпълнител. „Нашите ангажименти като гаранционно обслужване ще си ги изпълним, но мен ме боли, защото този комплекс е уникален и той трябва да се поддържа, а две години някаква никаква поддръжка. За тези две години по собствено желание, въпреки нашите писма, в които обясняваме причините за повредите, сме ги вършили тези работи – без да проявяваме претенции, но разберете – това не може да продължава вечно”, казва той", "date": "2018.03.17", "title": "Ларгото - счупени плочки, дупки пълни с вода, течове върху останките на антична Сердика"}
{"url": "http://epicenter.bg/article/Dzhambazki-i-Volgin--Svetat-se-promeni-totalno--ochakva-ni-nesigurnost--Video--/149586/2/0", "text": "През седмицата турският президент Реджеп Ердоган предупреди: „Гответе се за нова война”. В петък той за пореден път предупреди, че ако Турция отвори границите си за бежанците, Европа ще се сблъска с тежък проблем.  От друга страна – Русия показа нови свръхмодерни оръжия.Гърм и с пълна сила скандалът с отравянето на Сергей Скрипал и неговата дъщеря, отношенията между Москва и Лондон замръзнаха. Зад обвиненията на Тереза Мей към властта в Русия, че именно тя стои зад случая „Скрипал” застанаха Франция, Германия, Съединените щати.  „От поне 5 години светът се промени коренно от световния ред, който беше установен с границите от 1915 г. особено в нашата част. В момента всички тези граници не съществуват и световният ред какъвто го познавахме, се разпадна напълно”, коментира в ефира на NOVA евродепутатът Ангел Джамбазки.  „Не очаквам голяма война, по-скоро ще продължи да се развива тази несигурност, нестабилност и спорадични конфликти в Близкия изток и богатите на петрол полета – изключително важна за света зона”, коментира още Джамбазки.  „Абсолютно съм съгласен, че светът се промени тотално, но не от 1915 г., а от този свят, който беше в началото на 90-те години”, заяви журналистът Петър Волгин.  „В началото на 90-те имаше крах на една система – срина се държавният социализъм и остана една суперсила – САЩ. Изглеждаше, че е дошъл краят на историята и е въпрос на време всички държави да станат либерални демокрации, под ръководството на САЩ. Това обаче не се случи\", обобщи журналистът.  \"Еднополярният свят в момента се разцепва на много парчета, виждаме възраждането на Русия, което върви от 10-15 години, виждаме Китай, който става все по-голям, виждаме и други държави, които не са съгласни да бъдат водени от един хегемон, виждаме и самият хегемон колко е изморен и не може да изпълнява това, което преди. Голяма част от американското общество иска вече да погледне в себе си в собствените си проблеми”, коментира още Волгин.  ", "date": "2018.03.17", "title": "Джамбазки и Волгин: Светът се промени тотално, очаква ни несигурност (Видео) "}
{"url": "http://epicenter.bg/article/Ekspert--Zdravnata-sistema-e-ostaryala--balgarite-nyamat-doverie-v-neya-/149590/2/0", "text": "„Здравната система е остаряла по начина, по който е структурирана”. Това заяви д-р Станимир Хасърджиев от Националната пациентска организация   Той коментира проверките на прокуратурата в 7 болници, които бяха обявени в петък.  „Здравната ни система е много зле, отчитат го българите ежедневно - скъпа, необърната към пациента, липсва информация, не знаеш дали се прилагат съвременните стандарти. Система, която не е обърната към гражданите и пациентите. Система, в която нито хората имат доверие, нито лекарите са доволни”, коментира д-р Хасърджиев.  „Системата е остаряла по начина, по който е структурирана и се управлява. В държава, в която лечебните заведения са търговски дружества, не може за очакваме, че нещата ще вървят добре. Държавните болници имат модел на управление – при всяка смяна на властта се правят политически назначения и новите директори започват разчистване на сметки със старите”, коментира д-р Хасърджиев.  „Държавата отдавна е доказала, че не е добър стопанин. Държавните болници боравят с обществен ресурс, а няма никакъв обществен контрол ”, допълни той.  Що се отнася до проверките на прокуратурата, д-р Хасърджиев смята, че те ще покажат на обществото и управляващите, че повече така не може.  Освен за „Пирогов”, където прокуратурата казва, че ще работи приоритетно, защото ситуацията е най-тежка, ще бъдат проверявани и болниците в Попово, Бургас, Благоевград, Русе, Велико Търново и Кърджали. От повечето лечебни заведения предпочетоха да запазят мълчание, поне докато се появят подробности.  Директорът на болницата в Русе обаче коментира случващото се. Доктор Иван Стоянов твърди, че лечебното заведение е на печалба.  „Проверката е със задна дата”, заяви доктор Стоянов. Неизгодните договори били подписани при предишното ръководство на болницата, а самият д-р Стоянов заявява, че сам е сезирал прокуратурата.  ", "date": "2018.03.17", "title": "Експерт: Здравната система е остаряла, българите нямат доверие в нея (Видео)"}
{"url": "http://epicenter.bg/article/Zhorzh-Ganchev--Rumen-Radev-e-mazhko-momche--toy-e-shtastliv-chovek--zashtoto-ima-kauza---Video--/149593/2/0", "text": "Президентът Радев е едно изключение, президентът Радев е мъжко момче: трениран е за летец на изтребители и човек трябва да е наясно с какъв невероятен индивид си има работа – той го показа с едно движение онзи ден. По този начин Жорж Ганчев   коремното възлизане на лост, което държавният глава небрежно направи в костюм преди дни при посещение на военна база.  „Той е един щастлив човек, тъй като има кауза”, категоричен беше бившият лидер на Българския бизнес блок и бивш кандидат за президентския пост.  Според него отправеното послание е: „Здрав съм, желая да работя, имам енергия и не можете да се конкурирате с мен”. Ганчев смята, че това е насочено към тези, които хулят президента: „Омерзението на имиджа на президента, избран от цял народ, е една много позорна стъпка към дезорганизация на нашия народ, вместо към обединение”.  Той призова: „Държавния мъж е много умен и жената до него е много свястна. Това е голям успех за България. Ние трябва да му се радваме, да ги насърчаваме, да бъдат щастливи, като излязат пред света да цъфтят първо от лично щастие и второ – от гордост към Отечеството”.  Жорж Ганчев призна, че харесва и Бойко Борисов: „Той е полезен, дава добър пример за мъжкарство, макар че е самовлюбен до такава степен, че сам се ревнува”. Той призова премиера да стои повече у нас и да се занимава с българските проблеми, а не „да хвърчи по Балканите и в селото Брюксел”.  Анализът на бившия лидер на БББ обаче излезе далеч от границите на България. Според Жорж Ганчев „обединеният руски народ няма да се повлияе от никакви калинки от никакъв сорт, спонсорирани от юдеомасонската верига на Конгреса в Америка” и ще подкрепи Владимир Путин. В същото време „Барак Обама е много свястно момче (…) наистина желаеше да бъде полезен, но Америка не му позволи”, а „Доналд Тръмп е много специална птица, той е боец”.  ", "date": "2018.03.17", "title": "Жорж Ганчев: Румен Радев е мъжко момче, той е щастлив човек, защото има кауза! (Видео) "}
{"url": "http://epicenter.bg/article/SDS-i-NFSB-si-podeliha-znakovata-fasada-na--Rakovski--134-/149596/2/0", "text": "Нов надпис с логото на СДС краси вече емблематичната централа на партията на улица „Раковски“ 134, след като старата табела бе премахната наскоро от сградата. В началото на март тя бе свалена, а на нейно място бе изписано Национален фронт за спасение на България (НФСБ). Новият надпис на СДС се намира непосредствено над този на патриотичната формация,    В същото време, макар че бе премахната абревиатурата АБВ от зданието на улица „Врабча“ 23, офисът на азбукарите също като на сините ще остане на същия адрес.  От няколко месеца пък тече усилен ремонт на помещенията на „Раковски“ 134, където ще се намират офисите на съседите на сините от НФСБ. От партията заявиха пред „Монитор“, че координаторите й вече са се нанесли в новия си офис. Текущите ремонти обаче щели да продължат до края на месеца, тъй като сградата не била освежавана от повече от 30 години и се налагало цялостно реновиране.  Досега централата на НФСБ се намираше на булевард \"Васил Левски\" 94 в столицата. С решение на кабинета от средата на декември обаче партията на вицепремиера Валери Симеонов, която е и част от „Обединени патриоти“, получи два етажа от сградата на \"Раковски\" 134 - третия и четвъртия. СДС на свой ред запазва един етаж над новите си съседи.  Оказва се, че освен сините и АБВ също ще остане в централата си на улица “Врабча“ 23, където някога се помещаваше НДСВ, въпреки слабия си резултат на последния парламентарен вот през 2017 година. Вместо два етажа от сградата както досега обаче, азбукарите са получили правото да ползват под наем само един - партера. Освен това от фасадата на държавния имот, ползван понастоящем от НАП, са свалени табелите, премахнати са и знамената на партийната формация.  С резултатите си на последните парламентарни избори СДС и АБВ не успяха да преминат 4-процентната бариера, осигуряваща куп привилегии като финансова субсидия и офис срещу нисък наем. Първите не го направиха като част от \"Реформаторския блок\", а вторите като партньори в коалиция с „Движение 21“. Така двете партии загубиха правото си да ползват държавен имот на преференциални цени. Въпреки това и СДС, и АБВ ще останат на „Раковски“ 134 и Врабча“ 23, като се възползват от съществуването на сдружения или НПО-та към тях.  Тази възможност им предоставял Законът за държавната собственост. Според него без търг право да ползват под наем държавен имот имат и юридически лица с нестопанска цел, определени за осъществяване на общественополезна дейност. За целта просто се подава заявление към собственика на имота. В случая сградите се стопанисват от областната управа в София-град. Разликата е, че не се плаща традиционният наем, а сумата е в троен размер. От областната управа обясниха неофициално, че това е практика от дълги години и негласно решение на високо политическо ниво и именно по тази линия СДС и АБВ запазвали централите си.  От там обаче не обясниха какво е положението с ДСБ, която също като СДС, АБВ и съюзниците й от „Движение“ 21, както и „Глас народен“ загуби правото си да се помещава в държавен офис. В средата на 2017 година губернаторът Николай Пехливанов даде 14 дни срок да върнат ключовете от централите си на загубилите правото на привилегии формации. Тогава обаче от създадената от Командира партия обявиха, че ще оспорят това решение на Пехливанов, отказвайки да опразнят офиса си. На сайта на ДСБ пък е видно, че централата на формацията все още е на улица „Кърниградска“.  ", "date": "2018.03.17", "title": "СДС и НФСБ си поделиха знаковата фасада на „Раковски“ 134 "}
{"url": "http://epicenter.bg/article/Deputatat-BSP-Stoyan-Mirchev--Borisov-stoi-zad--Inerkom--na-Ginka--/149597/2/0", "text": "Бойко Борисов стои зад \"Инерком\" на Гинка Върбакова. Това заяви депутатът от \"БСП за България\" Стоян Мирчев в предаването \"Седмицата\" на Дарик радио, коментирайки нашумялата сделка с ЧЕЗ.   \"Финансовите потоци, които стоят зад Гинка Върбакова, са неясни. Тоест, те не са неясни капитали - сянката на г-н Борисов, която дори вече не е сянка и се вижда цялото му тяло\", коментира Мирчев.   От България изчезват инвеститори и обвиняват правителството. Шефът на ЧЕЗ обвинява директно правителството, че напуска страната, като и други компании напускат по същата причина, обясни депутатът. Той добави, че има сектори, в които държавата трябва да бъде водеща. Даде за пример Чехия с нейната ЧЕЗ, която е държавна. „Проблемът на държавата ни е, че тя не е лош стопанин, а стопанинът на държавата е лош”, каза депутатът.   „БСП предлага държавата да закупи активите на компанията и да стане единствен собственик, както е в други държави”, обясни Мирчев предложението на левицата. По думите му самата сделка дори можела да пропадне.  „Безумие е държавата да влезе в съдружие с Гинка. Да не забравяме, че ЧЕЗ съди България за милиони, а в същото време щели да вкарат държавата в тази сделката във вида ѝ, в който е в момента”, каза Стоян Мирчев. Той добави, че заради всичко случващото се около тази сделка, БСП е инициирала подписка за развалянето ѝ.  „Помним ли, че Бойко Борисов си беше сложил близък човек от силовите групировки в ЧЕЗ, който бе изгонен през 2013 г. и тогава въпросният човек бе разследван от прокуратурата за 800 млн. лв., източени от компанията, а в момента жената на този човек се свързва с Гинка Върбакова”, обясни Мирчев.  „Ние държим мораториумът за АЕЦ „Белене” да падне. Тази наша позиция е една и съща, откакто той е наложен и винаги сме били за строителството на централата. Но управляващите говорят популистки по темата - защо казват, че ще строят Белене, а мораториумът още си стои”, каза Мирчев в отговор на въпрос каква е позицията на социалистите за централата.  „Откакто Бойко Борисов е премиер, сме свидетели на една и съща ситуация – всяка пролет язовирите преливат. Когато бяха орязани 10 милиона от Напоителни системи, ние предупреждавахме, че ще се стигне до криза”, каза още Стоян Мирчев. По думите му основният проблем е, че се прехвърлят отговорности на общините, а те нямат средства за това.   „Властта в България се децентрализира, но в същия момент не им се осигурява ресурс. Ние предлагахме единен орган, който да се грижи за язовирите, да ги следи, което беше отхвърлено, а сега управляващите мислят за някакъв подобен”, каза социалистът. Според Мирчев управляващите пак действат с кризисен ПР.  „Ние си плащаме данъците, като една част от тях отива за нашата сигурност. А управляващите ще започнат да продават услуги, като охраната от частни фирми. Това означава, че в малките населени места кметовете ще си създадат частни армии и ще ги използват по време на избори”, каза Стоян Мирчев по повод предложението на управляващите за частните охранители.  „Аз разбирам, че Борисов е започнал кариерата си в този бранш и вероятно му е по-лесно чрез частните охранители да управлява държавата и да ги контролира, защото той този бизнес го разбира. Явно ръководенето на държавата, обаче, не го разбира. А те по време на избори обещаваха във всяко село полицай, но явно не си изпълняват обещанията”, констатира депутатът. ", "date": "2018.03.17", "title": "Депутатът от БСП Стоян Мирчев: Борисов стои зад „Инерком” на Гинка! "}
{"url": "http://epicenter.bg/article/Tomislav-Donchev--Veche-varvyat-konsultatsiite-za-byudzheta-na-ES-sled-2020-g--/149598/2/0", "text": "Предварителните консултации по разпределянето на бюджета на ЕС след 2020 година са в ход, а след май месец ще започнат и истинските преговори. Това посочи вицепремиерът Томислав Дончев в предаването \"Седмицата\" на Дарик радио, коментирайки разпределението на европейския бюджет след напускането на Обединеното кралство.  Според него в хода на преговорите позициите на отделните страни ще търпят промяна.  Дончев не потвърди, че страната ни е съгласна да има увеличение на вноската ни в общия европейски бюджет. В хода на тези преговори позицията на страната ни ще се уточнява, единствено посочи той.  С какво се обвързва харченето на парите, това е основното, което сега се разисква. Дончев даде пример, че се обсъжда идеята парите да се обвързват с върховенството на закона. Но според него, основният въпрос, който сега се дискутира, е как се определя нивото на върховенство на закона и дали то е на необходимото ниво.  Другият въпрос, който се обсъжда, е с колко ще се съфинансират програмите от съответната страна. Според Томислав Дончев увеличение с 3,5 процента е приемливо.  Друг въпрос, който е свързан с кохезионната политика, е макроикономическата стабилност на съответната държава, посочи още Дончев.  ", "date": "2018.03.17", "title": "Томислав Дончев: Вече вървят консултациите за бюджета на ЕС след 2020 г. "}
{"url": "http://epicenter.bg/article/Yavor-Kolev--Tryabva-da-se-sazdade-registar-na-pedofilite--za-da-zashtitim-detsata/149604/3/0", "text": "Трябва да бъдат направени законодателни промени, така че да бъде създаден регистър на педофилите, защото в момента излежават конкретна присъда лишаване от свобода и след като я излежат - органите на реда не знаят къде работят и какво правят. В другите държави това се следи и е изрично вписано къде работят, за да не може да продължават да експлоатират сексуално деца. Това становище изрази Явор Колев, който е началник на отдел „Компютърни престъпления” към ГДБОП-МВР на родителската среща „От нас зависи”, която се проведе днес, предаде репортер на БГНЕС.  Децата между 8 и 14 години са най-застрашената група потребители в Интернет пространството, поради крехката си възраст и липса на житейски опит. Затова и най-често виртуалното блудство, сексуалното изнудване, разпространението на материали със сексуална експлоатация, а дори и кибер-тормоз, са свързани с деца, живеещи в проблемна семейна среда, с един родител или пък в семейство, в което има липса на контрол и заинтересованост за това какво се случва с техните деца, докато са пред компютъра. Фактът, че родителят е в съседната стая, а детето е на компютъра, не означава, че то е защитено, заяви Колев.  Оказва се, че едва 52% от родителите са били осведомявани затова, че техните деца са получавали съобщения от хора, които са искали да ги експлоатират сексуално. Момчетата по-рядко споделят на родителите си, както и на органите за реда, че са станали жертва на подобен вид посегателство в социалните мрежи. Докато момичетата, от своя страна, често се „влюбват” в насилника си.  Според Колев преди е имало около 200 сайта за запознанства, където педофилите са „върлували”, докато сега техните основни канали са Facebook, Youtube, Snapchat, Viber, jivotnoto.com и пр. Педофилът е един от нас, хора като вас, имат добро образование, добър начин на живот и обикновено се стремят да работят професия, която е свързана с деца, съобщи началникът на отдел „Кибер престъпления”.  Но според него, вече педофилите не са само т. нар. „просто гледащи”, а и производители на порнографско съдържание с деца, онлайн груминг и сексторшън, затова и родителите трябва да вземат активна роля в процеса на дигитално ограмотяване. Колев, съобщи също така, че тази седмица са заловили двама души от Дупница за педофилия.  ", "date": "2018.03.17", "title": "Явор Колев: Трябва да се създаде регистър на педофилите, за да защитим децата"}
{"url": "http://epicenter.bg/article/Shefat-na-Turskata-asotsiatsiya-za-energiyna-ikonomika---Turski-potok--mozhe-da-mine-prez-Balgariya-/149613/4/0", "text": "Газовият проект „Турски поток“ може да мине през България, заяви в интервю за програма „Хоризонт“ на БНР президентът на Турската асоциация за енергийна икономика Гюркан Кумбароглу. За да се стигне до това обаче, трябва да има решение на високо ниво, допълни експертът.  „Разбира се, че е възможно. Първата тръба е предназначена за доставки на газ, които да задоволяват нуждите на Турция. Другата тръба ще бъде за доставки на газ за Югоизточна Европа. Засега плановете са тя да минава по турско-гръцката граница, а връзката с България да бъде правена през интерконектора между вашата страна и Гърция“, каза Кумбароглу.  „Възможно е обаче да има и промяна в плана и тръбата директно да стигне до българо-турската граница. В момента България прави всичко възможно да се превърне в газов център на Балканите и да получава синьо гориво през различни тръбопроводи, минаващи през Турция. Ето защо виждам възможността за промяна на трасето като напълно реална, но все пак трябва да има много сериозна икономическа обосновка. Крайното решение трябва да бъде взето на високо ниво“, обясни експертът.  Кумбароглу не смята, че отношенията между Атина и Анкара в момента могат да станат основна причина за промяна на трасето:  „За Турция няма голямо значение, защото все пак става дума за две съседни държави. В крайна сметка говорим за проект, от който всички печелят. Затова вярвам, че той ще помогне за подобряването на отношенията между страните като цяло.“  Затоплянето на руско-турските отношения след замразяването им, предизвикано от свалянето на руски бомбардировач от турски военен самолет се случи тъкмо заради енергийните проекти, коментира Гюркан Кумбароглу.  „Първо беше сключено междуправителствено споразумение. Последва проектът за първата атомна електроцентрала в Турция. Честно казано, мисля, че енергетиката е чудесна възможност за затопляне на отношенията. Трябва да признаем обаче, че тя може да доведе и до конфликти“, каза той.  Макар енергийните експерти да търсят икономическа логика в проектите, всички признават, че понякога развоят им зависи от международната политическа ситуация. Президентът на Турската асоциация за енергийна икономика Гюркан Кумбароглу е убеден в необходимостта от изграждане на първата атомна електроцентрала в страната му, която ще посрещне нарастващото потребление на ток.  ", "date": "2018.03.17", "title": "Шефът на Турската асоциация за енергийна икономика: „Турски поток“ може да мине през България "}
{"url": "http://epicenter.bg/article/Prof--Mihail-Konstantinov--Da-zashtitim-detsata-si/149579/11/0", "text": "  Мнозина биха казали, че това заглавие-лозунг е излишно. Защото какво друго има да се защитава и пази преди всичко, ако не децата? И даже правното недоносче, наречено „Истанбулска конвенция”, и то така е кръстено за камуфлаж, срещу насилието над жени и деца било то. Там обаче камуфлажът бързо падна и царицата се оказа гола. Ще припомним как именно се случи всичко това. И какво следва.   Когато ГЕРБ отправи питане към Конституционния съд и си изтегли временно конвенцията от парламента, седнахме с един приятел да изпием едно малко по случая. „Не се радвай”, каза ми той, „те тези, зад сцената, няма да мирясат. И имат три начина за убеждаване: купуване, заплаха и изчезване. На тези, нашите години, първите два начина са неефективни, така че да внимаваме с изчезването.” Трудно е с този вид внимание, но някои елементарни неща може да се направят. Например, не ходете често в един и същи ресторант, пийте само от бутилка, която сами сте отворили, не ходете по едни и същи улици, не се разхождайте късно в парка и не ходете сами в планината. Това последното, впрочем, е винаги правилно, независимо дали сте параноик, или не. Или дали ви преследват.       на който сме горди членове, напоследък интензивно избиват журналисти и други неудобни личности. В САЩ ги избиват от 2016 г. насам. И даже не си правят труда убийствата да изглеждат като инцидент, защото целта е не само да изчезнат човека, но да уплашат тези, които не се купуват и не се плашат лесно. На свой ред и руските служби са я подкарали на поразия и ликвидират, когото сварят, без всякакъв свян и неудобство. От времената на Сталиновия агент Судоплатов са я усвоили тази технология и сега само я усъвършенстват. И са добри, гадовете (по думите на някои държавни ръководители), не може да им се отрече. Не напразно висшите им духовници са генерали от КГБ, а нашите едвам до полковник го докарват.   Но да си дойдем на темата. Формално, децата у нас и по света са добре защитени. Конвенции и най-важното, закони, като че ли добре ги закрилят. Но само така изглежда. Няма да говоря за това, което се случва с момиченцата и момченцата в дивите чукари и гъстите джунгли по света, там нещата са отвъд Ада. Но ще говоря за това, което се случва в Европа, попаднала напоследък под внимателния поглед на създателите на конвенции.     и включваща висши политици и приближени на престола, изнасили и уби десетки деца. Случаят остана недоразследван. Познайте до три пъти защо. В Норвегия наскоро разкриха може би най-отвратителната педофилска мрежа не само в Европа, но и в света. Защото изнасилените и убити деца са под една годинка! Ще повторя, става въпрос за едногодишни деца! Ще се изненадате ли, ако разберете, че в тази мрежа родители са изнасилвали и убивали собствените си бебета? Случаят остана недоразкрит, или поне аз не знам дали го разкриха докрай и дали ги осъдиха. То и там максималното наказание е 21 години комфортен затвор, колкото в момента лежи и световният рекордьор по убийства за един ден, със 77 бройки. И внимавайте да не го наречете със старото му име Андеш Брейвик, че ще ви осъди на минутата. Щото вече си е сменил името и е много обидчив. Важното е, че Норвегия му пази правата, щото бил човешко същество. А изнасилените, изкормени и избити по друг начин едногодишни дечица на Норвегия, те какво? Ми нали и те са (по-скоро са били) човешки същества? Толкова по въпроса, до следващата касапница, ако благоволят да ни информират за нея.       резултатите от едногодишно журналистическо разследване за един английски град, който има вид на пакистански, и е също толкова безопасен за живеене. И не само. Та там били изнасилени 1500 (хиляда и петстотин!) бели английски момичета, а десетки от тях след това били избити. Изнасилвачите-убийци били с мигрантски произход, полицията от 10 години ги знаела, но не ги закачала, за да не я обвинят в расизъм. Имаше и снимки на някои от полицаите. Не знам защо, но ми мязаха на джендъри. Но може и да греша. Информацията за това чудовищно и (надявам се) нетипично за Великобритания продължаващо престъпление, спешно изчезна от мрежата. Естествено, от Мрежата нищо не може съвсем така да изчезне. Каквото трябва, сме го запазили. Та смятам официално и най-учтиво да помоля почитаемата г-жа Ема Хопкинс, посланичка на Великобритания у нас, да ми отговори на два въпроса. Първо, вярна ли е тази информация за хилядите изнасилени деца, и второ, защо тя толкова бързо изчезна от официалните сайтове? Сигурно никой не се е интересувал от нея, вероятно. То и какво ли му е тук интересното?   Ще повторя, за който не е разбрал. Представете си голям български град с 200 хиляди души, в който са изнасилени 1500 момичета, десетки са убити, а има и убити родители, дето нещо непредпазливо са питали по въпроса. Представете си го още веднъж. Може и трети път да си го представите. Представете си, че пресата мълчи, а полицията си трае. Няма ли тогава да отидете пред парламента и Министерския съвет, за да изринете тази паплач, която ви управлява и е допуснала това да се се случи? Няма ли да извлечете паплачта за косите и да й направите едни други работи? Знам, че това с онези момичета не може да се случи в България, и слава на Бога за което. Но то се случва някъде там, в Европа.       си обрязват жените. Случва се всичко това в Англия, която обаче не е ратифицирала Истанбулската Конвенция. Ми да вземе да я ратифицира, та белким спрат там изнасилванията и оскатяванията на деца. Впрочем, именно в Англия и Уелс изнасилванията на глава от населението са 30 (тридесет!) пъти повече, отколкото у нас. Затова много се забавлявам, когато почнат да ми дават акъл някои хора, как е правилно да се живее и как – не толкова. Наскоро една посланичка ни направи забележка, че сме имали малко жени-инженери. Само дето явно беше чела класацията наобратно. Защото ние сме сред първите държави по относителен брой жени с инженерно образование. За разлика от някои бивши империи, дето са на опашката.   За изнасилването на повече от 1000 жени в Кьолн пред катедралата (изнасилването не е само проникване, според самите западняци!) вече е казано всичко. Но нищо не е направено. А свободната германска преса, дето била по-свободна от нашата, мълча 10 дни! Да мълчиш при наличие на социални медии е кретенизъм. Или убеждение, че всички останали са малоумни. Германия е ратифицирала Конвенцията. Е, и? Вярно, че тази година я ратифицираха и може би още не знаят, как да я прилагат. А междувременно жените им продължават да ги изнасилват показно. Което ми напомня, че е много страшно да започнеш война и да я загубиш.     хиляди деца, момченца и момиченца, са изнасилвани от висши, средни и низши санове на Католическата църква по света. По целия свят, но и Европа също така, и то в немалки количества. Тук рязко искам да разгранича от това продължаващо и сега престъпление българските католици, които имат неоценим принос в духовното развитие на народа ни. Ватиканът, прочие, не е подписал и не е ратифицирал Истанбулската конвенция. Ми да вземе да я ратифицира, за да видим, дали ще спрат изнасилванията на деца от католическите свещеници по света.   Всички служби на ООН и други международни организации са проникнати не от отделни педофили, а от цели педофилски мрежи. Вместо да сложат ред в собствената си прогнила и развратна кочина, изтъкнати представители на тези организации раздават акъл и морал с вид на върховни ментори. Ми да прочетат Библията и да видят гредата в собствените си очи, преди да се вторачват в сламката в нашит очи. Турция пък е ратифицирала конвенцията още преди 4 години. За това време там са убити няколко хиляди жени от мъжете си. Официално. Ми да вземе Турция да я ратифицира още веднъж, може пък да помогне. Макар че надали. Наскоро турското Министерство на религията (Дианетът) постанови, че мъжете могат да се женят за 9-годишни момиченца. Повтарям, за деца на девет години! И що така, нали Турция е ратифицирала Конвенцията? Та затова викам, да вземат да я ратифицират още веднъж. Може и още няколко пъти, за затвърждаване. И е съвсем несправедливо да обвиняваме само Турция за опитите за     Щото по неофициален педофилията по цял свят е масова. В Европейския парламент и в други европейски институции от години валят предложения и конкретни текстове за легализиране на секса с 14-годишни деца, а наскоро наглеците заговориха и за 12-годишни. Щото някаква средновековна кралица на толкова години се омъжила и родила престолонаследник. Някакви сбъркани „зелени”, вместо да се занимават с наистина катастрофалното положение с екологията, обикалят медии и форуми не само с предложения за узаконяване на педофилията, но и на зоофилията. Някой ще каже, че какво й пречи на някаква зелена да спи с кучето си? Ми пречи й законът за защита на животните, това й пречи. И затова искат да се легализира и тази извратенящина.   Съжалявам за отвратителните неща, с които занимавам читателите, но те пряко заплашват децата ни. Разбира се, измислените „зелени” отдавна се занимават и с легализиране на инцеста, т.е. на кръвосмешението. Но искат да го правят с малолетни, там ги стяга чепикът. Защото и сега всеки извратеняк може да легне с майка си, или с баба си, стига само той, извратенякът, да е на 18 години и да не я насилва. Сега искат той да е 14-годишен като спи са майка си.   Заради всички тези гадости, извратената вълна, изригнала сякаш от вратите на Ада, може и трябва да бъде спряна. Днес да бъде спряна, защото втори опит няма да има. Достатъчно е да унищожиш, или тежко да поразиш, едно само поколение, и резултатите са плачевни. Както сега ще видим.     на Европейската аристикрация и интелигенция. Защото онези хора бяха по своему достойни и не скриха синовете си от кланицата. Само дето децата им не се върнаха от фронтовете и генът им беше затрит. През Втората световна нещата се повториха, но този път Франция и Англия бяха по-предпазливи. Отнесоха го обаче руснаци и германци.   Над 95% от момчетата, родени през 1923 и 1924 г. в Съветския съюз, загинаха по фронтовете. Подобно, макар и не толкова зловещо, беше и положението в Германия. Тази загуба на генофонд в Германия и Русия още не може да се преодолее. Така че много добре знаят какво искат тези, които се опитват да унищожат децата ни.     В момента в Европа и САЩ се извършват престъпления над деца, за които обявеният за шампион на злото Хитлер не е можел и да мечтае. Щото не му беше достатъчно развита технологията, а на д-р Менгеле не му стигна времето. На много места в Англия и САЩ на малките деца, особено на децата на извратеняците, им дават хормони за потискане на половия растеж.   За да пораснели децата, та сами да решали от какъв пол ще са! И какво именно да решават? Едно натъпкано с чужди хормони и превърнато в плужек същество, дето на 13 години не знае какво е, то ли да реши? И ако реши грешно? Самоубийствата сред джендърите, особено тези, които по два пъти си сменят пола, са над 10 (десет!) пъти повече, отолкото сред нормалните хора. Това ли искаме?   Ясно е, че опазването на децата се превърна в общонародна задача. Недопускането на джендър-пропаганда и насилие над децата ни е жизнено условие за оцеляването на българския род. Днес на карта е поставено именно това – да оцелеем като род, като биологичен вид. Не можем да проиграем тази карта, втори опит няма да има!", "date": "2018.03.17", "title": "Проф. Михаил Константинов: Да защитим децата си"}
{"url": "http://epicenter.bg/article/Badeshtiyat-mandat-na-Putin-e-pod-znaka-na-naprezhenie-sas-Zapada-/149595/11/33", "text": "Обещавайки на САЩ \"незабавен\" отговор в случай на ядрено нападение, президентът Владимир Путин - почти сигурен, че ще спечели четвърти мандат на 18 март - зададе тона: епохата на напрежение със Запада не е приключила.  Ако не се случи нещо невероятно изненадващо, след безинтересна, но изобилстваща с дипломатически сблъсъци между Москва и западните сили предизборна кампания, се очаква бившият агент от КГБ да спечели изборите на 18 март, което ще му даде възможност да управлява до 2024 г.  \"Изглежда, в навечерието на руските президентски избори конфликтът между страната ни и Запада може да достигне едно небивало, още по-опасно равнище\", отбелязва информационният сайт Газета.ру, говорейки за \"нова Студена война\".  В началото на март 65-годишният Владимир Путин похвали новите оръжия на Русия в наситена с военна реторика реч - една от най-войнствените, които е произнасял през 18-те си години на власт.  Ако Русия или неин съюзник бъдат атакувани с ядрено оръжие, \"нашият отговор ще е незабавен\", предупреди той и представи нови руски оръжия, които обяви за \"непобедими\".  На 7 февруари Вашингтон съобщи, че е убил в Сирия най-малко 100 бойци, подкрепящи режима, сред които много руски наемници. Москва призна, че са убити петима руски граждани, но подчерта, че те не са били от руската армия.  Някои съзряха в това необичайна пряка конфронтация между руските и американските сили на фона на най-лошите отношенията между Москва и Вашингтон, отровени от подозрения за руска намеса в американския изборен процес.  В интервю за американската телевизия Ен Би Си миналия петък Владимир Путин отново отхвърли тези обвинения, опровергавайки твърденията за каквато и да било евентуална роля на руската държава в избирането на Доналд Тръмп през 2016 г.  На 6 март напрежението в отношенията със Запада ескалира с още една степен, след като британската полиция съобщи, че бившият руски шпионин Сергей Скрипал, двоен агент, работил за британците, е бил отровен в градчето Солсбъри в Южна Англия. Оттогава не спират спекулациите за ответната реакция на Лондон, ако се окаже, че Москва е замесена в случая.  Отношенията между Русия и Запада са \"на най-токсичното си равнище от края на Втората световна война, а аферата \"Скрипал\" може да ги отрови още повече\", твърди Газета.ру.  Всичко това е по-скоро полезно за кандидата Путин, тъй като, както показват сондажите, имиджът на обсадена и обвинявана от Запада във всички злини Русия е фактор, насърчаващ руснаците да се обединят и гласуват за него.  И то въпреки спада в жизненото равнище през сегашния му мандат, белязан от икономическа рецесия.  В речта си пред парламента руският президент обеща мерки за борба с бедността. Само че \"предизборните обещания се обезценяват и стават съвсем излишни\", отбелязва анализаторът от московския център \"Карнеги\" Андрей Колесников.  \"Политическият режим кани пътниците си - руснаците - да тръгнат на път, без да ги уведоми нито за часа на тръгване, нито за посоката, а и за състоянието на превозното средство\", казва той.  Макар да смята, че не получава достатъчно помощ от държавата за двете си деца, 37-годишният таксиметров шофьор Сергей Иншаков е сигурен, че ще гласува за кандидата Путин.  \"Сега нямаме нужда от промени. Путин трябва да завърши това, което започна\", обяснява той пред АФП.  Путин, за когото според най-новите допитвания са заявили намерение да гласуват 70 процента от запитаните, изпреварва с много съперниците си - най-близкият от тях, комунистът Павел Грудинин, събира едва 7,8 процента.  \"Това няма да са избори в истинския смисъл на думата, а един вид празник на идентичността на посткримското мнозинство\", твърди Колесников.  Рейтингът на популярността на Владимир Путин скочи с анексирането на украинския полуостров от Москва на 18 март 2014 г. Четвъртата годишнина от това присъединяване ще бъде чествана в деня на президентските избори.  Лишен от право да се кандидатира до 2024 г., основният противник на Кремъл Алексей Навални многократно призова избирателите да бойкотират вота.  Няколко хиляди руснаци откликнаха на призива му, излизайки на протест на 28 януари. Навални, който тогава беше задържан за кратко, изрази опасения, че в изборния ден може да бъде пратен в затвора.  Въпреки усилията му се очаква, както сочат сондажите, изборната активност да достигне 60 процента, което би осигурило на Владимир Путин желаната легитимност.  Тя може да го насърчи да прокара редица закони, ограничаващи още повече гражданските свободи и насочени най-вече срещу медиите и опозицията, отбелязват критици на Кремъл.  Така например руските депутати обсъждат закон, който ще даде възможност за \"нежелателни\" да бъдат обявявани не само организации, но и отделни хора и да се ограничава достъпът им до публичното пространство.  \"Заражда се явлението \"тирания на мнозинството\". Страната остава единна зад обичайните антизападни, изолационистки и консервативни ценности\", казва Колесников  ", "date": "2018.03.17", "title": "Бъдещият мандат на Путин е под знака на напрежение със Запада "}
{"url": "http://epicenter.bg/article/Shefat-na-FIFA-otryaza-London-za-boykot-na-Svetovnoto-po-futbol-v-Rusiya-/149614/8/0", "text": "Хората в Русия не обръщат внимание на политическата ситуация и чакат пристигането на чуждестранни фенове на Световната купа 2018 по футбол. Това становище изрази пред журналисти ръководителят на Международната футболна федерация (ФИФА) Джани Инфантино след срещата на организационния съвет, предаде ТАСС.  В сряда британският премиер Тереза ​​Мей направи специално изявление в Камарата на общините по повод отравянето на бившия полковник от ГРУ Сергей Скрипал и заяви, че членове на британското правителство и кралското семейство няма да присъстват на мачовете от Световното първенство в Русия. По този повод Футболната асоциация на Англия заяви, че в момента не подкрепя идеята за бойкот на турнира.  \"Ние не се притеснявате за това, че някои политически проблеми могат да повлияят на провеждането на турнира\", каза Инфантино. \"Ние организираме спортно събитие. Освен най-важното спортно събитие, то е и социално. Хората в Русия с нетърпение очакват пристигането на феновете от целия свят. Ще оставим политическите проблеми на политиците\", добави той.  Според ръководителя на ФИФА проблемите в отношенията между Русия и Великобритания няма да засегнат провеждането на Световната купа.  Мачовете от Световното първенство ще се проведат от 14 юни до 15 юли на 12 стадиона в 11 града на Русия.   ", "date": "2018.03.17", "title": "Шефът на ФИФА отряза Лондон за бойкот на Световното по футбол в Русия "}
{"url": "http://epicenter.bg/article/Obama-po-kasi-pantaloni-v-Dzhakart-i-stranstvaniyata-na--Payakat--po-sveta-/149572/10/0", "text": "В „Покана за пътуване” разказвам за една от най-награждаваните български пиеси – Паякът. Ще си речете, защо ни говорят за изкуство в предаване за пътешествия. Ами понеже постановката на Йордан Славейков и Димитър Касабов, които са и автори на текста, е една от най-пътуващите и колекционира ръкопляскания от Беларус до Маями. А те самите са малко чепати, доста своеобразни и изключително интелигентни.   „Паякът” беше показана на Бродуей на 17-тото издание на международния театрален фестивал New York International Fringe Festival. Тогава актьорите Пенко Господинов и Анастасия Лютова изиграха общо 5 представления със субтитри пред американската публика. Пиесата блестящи рецензии от американските критици.   Популярният нюйорски безплатен седмичник за култура и изкуство The Village Voice излъчи българската пиеса „Паякът” като най-добра сред 10 топ спектакъла и я посочи като причина номер едно да отидете на театър на най-големия мултиартистичен фестивал в Сверна Америка.   Играта на българските актьори Пенко Господинов и Анастасия Лютова беше аплодирана и от журналистът Scott Heller в неделното издание на New York Times, където в пространствена рецензия обсипа със суперлативи българската постановка.  Заглавието се играе вече 7 години на българската сцена, а през миналото лято имаше и представления с американски постановчик и актьори в рамките на големия театрален фестивал в Маями, Флорида – Summer Alternative Theatre festival.   Йордан Славейков и Димитър Касабов, автори  и режисьори на пиесата „Паякът”, но и на представленията „Домът на Бернарда Алба” и „Стъклената менажерия”, разкриват каква според тях е разликата между публиката в Беларус, Китай и САЩ. Димитър Касабов, който бе любимец на зрителите и финалист в „Сървайвър-Камбоджа” споделя какво е да бъдеш на безлюден остров сам срещу природата и света. Йордан Славейков пък където й да отиде си създава хабитат – хубаво кафе, добро място за закуска, добър джаз-клуб…   Набързо припомням сюжета за онези, които не са гледали пиесата им „Паякът” една от най-награждаваните в странство български пиеси.  Актьорите Пенко Господинов и Анастасия Лютова са брат и сестра сиамски близнаци, които празнуват рождения си ден, в нощта преди операцията по разделянето им. Докато за последен път се къпят заедно във ваната те се впускат в тъмните лабиринти на неизречени думи, забравени престъпления, неизживени любови и парадоксално различни желания за свобода… Следващото представление на „Паякът” можете да видите на 4 април в  театър „Сфумато”.   Авторите и режисьори Йордан Славейков и Димитър Касабов покрай разказа за пиесата си „Паякът” разкриват неусетно и доста от собствения си светоглед.   В традиционната рубрика „50 места от българската история отвъд България”  Светослав Марков ни повежда към Осоговския манастир.   Както казват в спортните предавания, „белият керван” мина и през България. Този път под формата на медийни скиори чрез Световното първенство за журналисти. Съдейки по факта, че имаме един златен и два сребърни медала, на пистите сме се представили добре.   Справихме ли се, обаче, с рекламата на  българските красоти и планини разказва Милена Димитрова. Тя определено  има база за сравнение – от средата на 80-те години на миналия век неизменно е част от споменатия вече „бял керван”. Тя ни пуска по пистите на Пампорово с журналисти от 30 държави и ни помага да видим страната си през техните очи.   В петминутката на тропиците -  шанс да видите Обама по къси панталонки.   Защо ни в клин, ни в ръкав се завтекох към Индонезия. Ами понеже Джакарта е пъстра като мечта. И голяма колкото нея. Столицата на островната държава се е ширнала върху 650 кв. км и в нея по официални данни живеят около 13 милиона. Колко са онези без постоянен адрес, пристигнали да търсят препитание от провинцията – никой не знае.   Да прекосиш Джакарта от единия до другия край отнема часове, дори и с бързите автобусни линии, които се движат по специално трасе, отделено с 40-сантиметров банкет. Спирките са къщички с тераски на 1,5 метра над земята, от които се влиза направо в рейса. Така дори и най-невъзпитаните водачи не могат да пречат на автобусите. За да се справят с трафика в Джакарта са измислили забраната шофьорът да пътува в колата си сам -  и  до съседния супермаркет да отиваш, трябва да намериш още поне трима души в същата посока.   Напук на представите за задъхан мегаполис столицата на Индонезия плува в зеленина. Нормално! Тук температурата през цялата година надвишава 30 градуса, а валежите карат всяко боднато в земята клонче да върже. И все пак Джакарта не е само лепкав трафик, небостъргачи, колониални къщи и музеи. Там има и… паметник на Барак Обама.   Малцина са запомнили от биографията на американския президент, че две години е учил в ислямско училище. Той е живял в Джакарта с втория си баща, индонезиеца Лоло Саторо, а майка му е преподавала в протестантското школо, където по-късно се мести и бъдещият държавен глава.   За да почетат индонезийското детство на Обама, местните власти му издигат... статуя - момченце по къси гащи, на чиято ръка пърха пеперуда, и я поставят в централен градски парк. Във Фейсбук обаче се надига яростна протестна вълна. Аргументът е, че Барак не е направил нищо съществено за Индонезия. Кметството капитулира и поставя статуята (в естествен за 10-годишно момче ръст) пред бившето му училище в скъпия квартал Ментенг.   Като обстановка мястото не крещи с въпиещ лукс, но предизвиква спонтанния въпрос: „Защо и у нас няма такива училища?” Атмосферата е ласкава и по-скоро домашна. Бълбукат поточета, по стените се стелят увивни растения и дори джамията прилича повече на балконче от приказка. В двора децата само по искрящо бели чорапи упражняват традиционен танц с чинии, а вторият чин вляво, на който е седял Обама, и до днес си е същият.  ", "date": "2018.03.17", "title": "Обама по къси панталони в Джакарт и  странстванията на „Паякът” по света "}
{"url": "http://epicenter.bg/article/Skandal--Prezidentat-na-amerikanskata-kinoakademiya-e-obvinen-za-seksualno-posegatelstvo-/149605/10/0", "text": "Американската Академия за кинематографично изкуство и наука, която връчва наградите „Оскар“, обяви, че разследва три обвинения в сексуално посегателство, които са постъпили срещу президента ѝ Джон Бейли, предава БГНЕС.  „Академията разглежда всичките жалби при пълна поверителност, за да защити всички страни (на спора). Отказваме да даваме коментар по тази тема, докато процедурата по разследването не бъде изцяло завършена“, гласи част от изявлението на академията, цитирано от сп. „Холивуд рипортър“.  Позовавайки се на свои източници от престижната институция, списанието разкрива, че разследването се води от специален подкомитет на киноакадемията, ръководен от Дейвид Рубин. Самият Бейли отказа да коментира ситуацията.  75-годишният оператор и режисьор Джон Бейли е избран за президент на Академията през август миналата година, бидейки неин дългогодишен член. Той е известен с операторската си работа във филмите \"Омагьосан ден\" (1993), \"Американско жиголо\" (1980) и \"Обикновени хора\" (1980)  ", "date": "2018.03.17", "title": "Скандал! Президентът на американската киноакадемия е обвинен за сексуално посегателство "}
{"url": "http://epicenter.bg/article/Arnold-Shvartseneger--Chuvstvam-se-s-20-godini-po-mlad--zhivotat-e-prekrasen--/149607/10/0", "text": "70-годишният Арнолд Шварценегер настоява, че се чувства по-млад с поне 2 десетилетия, защото все още работи усърдно и се радва на „страхотен“ живот, предаде БГНЕС.  „(Възрастта ми) фигурира в паспорта и шофьорската ми книжка, но въпреки това не се чувствам по-различно, отколкото преди 20 години. Чувствам се наистина добре. Тренирам. Правя сам филмите си. Животът ми е прекрасен. Чувствам се полезен и продуктивен“, сподели актьорът в интервю за сайта news.com.au.  Във връзка с тренировките си звездата от „Терминатор“ разкри пред медията, че до ден днешен тренира всеки Божи ден и се опитва постоянно да надгражда постиженията си.  „Вдигам (щанги) през цялото време. Ходя всеки ден във фитнеса. Отделно карам колело, ски, тренирам силово... правя всичко. Ставам в 5 сутринта и с мотора си стигам до залата. Там тренирам в продължение на един час, след което се връщам у дома и си правя закуска. Така изглежда денят ми. Още преди да съм стигнал кабинета си, вече съм си направил една тренировка. Направил съм нещо още от сутринта“, издаде бившият губернатор на Калифорния.  Той призна обаче, че не е никак лесно да се остане във форма, но ключовият подход за него е „да не мисли“.  И обясни: \"Тренировките не са трудни само в началото. Винаги са такива. Казвам на хората „не го мисли“. Просто стани, качи се на велосипеда си, покарай малко и тогава започни да го мислиш. Защото в момента, в който започнеш да размишляваш, ще си намериш поне 5000 причини да не го направиш.“  Бившият бодибилдър разкри и още една своя тайна страст – играта на шах. Шварценегер твърди, че фокусът, който тя изисква, му помага да се дистанцира от стреса в ежедневието си.  ", "date": "2018.03.17", "title": "Арнолд Шварценегер: Чувствам се с 20 години по-млад, животът е прекрасен! "}
{"url": "http://epicenter.bg/article/Mariya-Gabriel--Istanbulskata-konventsiya-bori-i-kiberformite-na-nasilie--Debatat-da-prodalzhi-/149580/2/0", "text": "Близо 225 млрд. евро годишно са публичните разходи за отговор на насилието и пропуснатите ползи.  Това заяви еврокомисарят по цифрова икономика Мария Габриел, която участва в Международна конференция на тема  \"Бъдеще за жените - бъдеще за всички\" .   На форума Габриел заяви, че се засилват новите форми на насилие в киберпространството. По думите ?  кибернасилието заема все по-застрашителни размери . Данните показват, че  10% от жените след 15-годишна възраст са били жертва на насилие онлайн.  Жените същевременно са по- уязвими на кибертормоз и въздействието върху техния живот е далеч по-травмиращо. \"То се проявява много често под формата на публикуване на порнографско съдържание онлайн, изнудване чрез сексуални изображения.  90% от така наречените жертви на порнография са жени, а броят на случаите се увеличава \", посочи Габриел.   През миналата година децата от 9 до 16 годишна възраст в интернет, които са били притеснявани онлайн са 17% при 11% през 2010 г. Повечето от тях са момичета. По думите на комисаря съществува реална необходимост от насочване на средства за превенция.   \"Това дори може би не са реалните данни, защото повечето от жертвите остават мълчаливи\", заяви Габриел. Тя посочи и че винаги има място за повече и по-силен институционален отговор.   Според Габриел е нужно общо европейско законодателство по въпроса и ясно дефиниране, включително в киберпространството. Като инструмент за защита на жертвите на насилие в европейски план Габриел изтъкна приетата Директива, която предлага  цялостна европейска рамка за жертвите на насилие , включително жертви на насилие основано на пола.   Еврокомирят ни припомни за  ,  всички държави членки в Европейския съюз да се присъединят   към Конвенцията на Съвета на Европа за превенция и защита жертвите въз основа на пола или така наречената  Истанбулска конвенция .    По думите ? конвенцията създава допълнителна синергия на всички нива и определи документа като най-важен и всеобхватен, включително и по отношение на киберформите на насилие. Габриел призова дебатът около Инстанбулската конвенция да продължи и да не спира. \" Важно е да не се подаваме на погрешни схващания и подвеждащи аргументи , а да не бъде изпълнен с митове. Конвенцията е тази, която не само се бори с феномена \"насилието срещу жени\", но насочва погледа към предотвратяването\", каза още Габриел и призова конвенцията да не се възприема като инструмент за оформяне на възприятието на пола.   Габриел отчете негативни тенденции и по отношение на цифровизацията. План за действие предложен от еврокомисаря ни ще се бори със стереотипите. Стана ясно още, че  кампанията \"No women no panel\" се подкрепя от осем европейски комисаря.    Председателят на ПГ на ГЕРБ Цветан Цветанов заяви, че това, което този форум не успя да постигне е провеждането му в българския парламент. Той припомни, че в началото 95% от осъдителните присъди са били условни, \"завишихме наказанията и глобите, което даде възможност да имаме реално осъдени лица.\" Той разкритикува местните власти като изтъкна, че има само 10 местни комисии за борба с трафика на хора, което е знак, че няма необходимото желание и воля в местната власт за превенция на проблема.", "date": "2018.03.17", "title": "Мария Габриел: Истанбулската конвенция бори и киберформите на насилие. Дебатът да продължи!"}
{"url": "http://epicenter.bg/article/Preduprezhdavat-za-silen-vyatar-v-tsyalata-strana-/149588/2/0", "text": "Предупреждение за силен вятър е в сила за почти цялата страна. Това сочи справка на сайта на Националния институт по метеорология и хидрология (НИМХ) при БАН.  Оранжев код е обявен в 11 области - Враца, Ловеч, Габрово, Велико Търново, Търговище, Шумен, Пазарджик, Пловдив, Смолян, Кърджали и Бургас, където се очаква поривите на вятъра да достигнат скорост от 25-30 м/сек. При тази степен на предупреждение са възможни смущения в електроснабдяване, структурни повреди, изкоренени дървета, има риск от наранявания от летящи предмети.  Жълт предупредителен код е в сила за областите Монтана, Плевен, Русе, Разград, Силистра, Добрич, Варна, София-град, Софийска област, Перник, Кюстендил, Благоевград, Стара Загора, Сливен, Хасково и Ямбол. Там поривите ще достигнат скорост между 15 и 20 м/сек., за в Западна България до 24 м/сек, което може да доведе до нарушения на обичайните дейности на открито.  Жълт код за силен вятър е обявен и за цялото Черноморско крайбрежие. Единствено за област Видин няма обявено предупреждение за опасни метеорологични явления.  Източник:   ", "date": "2018.03.17", "title": "Предупреждават за силен вятър в цялата страна "}
{"url": "http://epicenter.bg/article/Uvolniha-zamestnik-direktora-na-FBR-dva-dni-predi-pensioniraneto-mu/149581/7/0", "text": "Министърът на правосъдието на САЩ (главният прокурор) Джеф Сешънс уволни вчера заместник-директора на ФБР в оставка Андрю Маккейб, честа мишена за гнева на президента Тръмп през последната година, само два дни преди пенсионирането му, предадоха Асошиейтед прес и Ройтерс.   Сешънс заяви, че е влез решението, влизащо в сила незабавно, по препоръка на дисциплинарния орган на Бюрото (отдела за професионална отговорност) и въз основа на доклад на главния инспектор, според който Маккейб е разрешил изтичането на информация на медиите и не е бил откровен, дори под клетва, пред контролния орган относно разследването за имейлите на Хилари Клинтън. ФБР очаква всеки служител да отговаря на най-високи стандарти за честност и почтеност, заяви Сешънс.   Уволнението всъщност е формално - Маккейб, който е служил над 20 години във ФБР, бе в отпуск от януари, когато доброволно подаде оставка след месеци натиск от президента Доналд Тръмп и други републиканци.   Но то става само два дни преди 50-ия му рожден ден, когато щеше да добие право да излезе в пенсия с пълен размер. Сега това е под въпрос.   Уволнението вероятно ще повдигне въпроси дали Маккейб е наказан прекалено сурово поради политически натиск от президента Тръмп, който яростно го критикуваше в Туитър и призоваваше за оставката му, отбелязва Ройтерс.   Аз съм нарочен и третиран по този начин заради ролята, която играех, действията които предприех, и събитията, на които станах свидетел след уволнението на Джеймс Коми (бившия директор на ФБР), заяви Маккейб веднага след съобщението на министъра за уволнението му.   Това посегателство срещу моя авторитет е част от по-голямото усилие да се опетни ФБР и изобщо професионалистите от правоприлагащите органи. Това е част от продължаващата до ден днешен война на администрацията срещу ФБР и срещу разследването на специалния прокурор, добави той, имайки предвид разследването на Робърт Мълър за потенциална координация между Русия и предизборната кампания на Тръмп.   Президентът многократно го критикуваше през последната година като емблематичен за ръководството на ФБР, което според Тръмп е партийно предубедено спрямо администрацията му.   Маккейб бе и.д. директгор на ФБР след уволнението на Коми през май. В края на януари той доброволно подаде оставка, при условие, че остане служител на ФБР до средата на март. Той трябваше да се пенсионира утре. Препоръката за уволнението му бе поставила министерството на правосъдието в неловка позиция - Сешънс, чиято собствена позиция месеци наред изглеждаше разклатена, подложен на яростни критики от Тръмп заради неохотата да уволни Маккейб, рискуваше да разгневи Белия дом, ако не го направи.   От друга страна решението да го уволни само два дни преди излизането му в пенсия крие риск да разгневи редовите му поддръжници сред служителите на ФБР. Според Маккейб разследването на главния инспектор било ускорено, след като заявил пред разследващите в Конгреса, че може да потвърди версията на директор Коми, уволнен миналия май, за разговорите му с Тръмп. Маккейб се оказа замесен в междупартийните вражди през 2016 г., котато се разкри, че съпругата му по време на неуспешно кандидатиране за Сената на Вирджиния е получила дарения от екипа на тогавашния губернатор на щата Тери Макалиф, близък съюзник на Клинтън.", "date": "2018.03.17", "title": "Уволниха заместник-директора на ФБР два дни преди пенсионирането му"}
{"url": "http://epicenter.bg/article/Desetki-hilyadi-protestirat-v-Slovakiya-vapreki-ostavkata-na-premiera-Fitso/149583/7/0", "text": "Десетки хиляди граждани на Словакия протестираха днес в страната с искане за предсрочни избори, след като оставката на премиера Роберт Фицо не уталожи общественото недоволство, разпалено от убийството на разследващ журналист, предадоха осведомителните агенции. Според АФП протестиращите в столицата Братислава са били най-малко 20 хиляди. Създателите на движението \"За честна Словакия\", което настоява за независимо разследване на убийството на 27-годишния журналист Ян Куциак и годеницата му, съобщиха, че за днес са насрочени подобни демонстрации в 34 града в Словакия и 25 в чужбина. Организаторката на митинга в Братислава Каролина Фарска каза пред множеството, че лидерите на коалицията се държат за властта, за да прикрият всички корупционни скандали. Националната телевизия оцени участниците в столичния митинг на 50 хиляди, допълни Ройтерс. Освен призивите за предсрочни избори имаше и такива за обща стачка. протести в Словакия. Застреляният Куциак е разследвал връзки между италиански престъпни групировки и приближени на премиера Фицо. Убийството предизвика редица оставки, включително на вътрешния министър. Вчера и премиерът Фицо подаде оставка в името на запазването на управляващата коалиция. Президентът възложи на негов приближен в управляващата партия \"Смер\" (Посока) да състави нов кабинет, но протестите в Словакия не стихнаха.", "date": "2018.03.17", "title": "Десетки хиляди протестират в Словакия въпреки оставката на премиера Фицо"}
{"url": "http://epicenter.bg/article/Preizbraha-Si-Tszinpin-za-prezident-na-Kitay-/149584/7/0", "text": "Си Цзинпин беше преизбран днес от парламента за президент на Китай без ограничение за броя на мандатите, предадоха световните агенции.  Общокитайското събрание на народните представители гласува единодушно за преизбирането на Си Цзинпин на поста председател на Китайската народна република.  Ван Цишън, бившият ръководител на комисията на Китайската комунистическа партия за проверка на дисциплината, беше избран за вицепрезидент (заместник-председател на КНР).  Си Цзинпин беше преизбран и на длъжността председател на Централния военен съвет.  Ли Чжаншу беше избран за председател на парламента (Общокитайското събрание на народните депутати).  Вотът дойде броени дни след като беше променена конституцията на Китай и стана възможно президентският пост да е пожизнен.  От 1982 г. имаше ограничение на броя мандати на държавния ръководител. То беше въведено от реформатора Дън Сяопин с цел да не се повтарят занапред кръвопролитията през пожизнената диктатура на Мао Дзедун и в частност хаотичната и кървава Културна революция от периода 1966 – 1976 г., припомня бТВ.  ", "date": "2018.03.17", "title": "Преизбраха Си Цзинпин за президент на Китай "}
{"url": "http://epicenter.bg/article/Vladimir-Putin-pozdravi-Si-Tszinpin-s-preizbiraneto-mu-na-posta-predsedatel-na-KNR-/149585/7/0", "text": "Президентът на Русия Владимир Путин поздрави председателя на Китай Си Цзинпин с преизбирането му на поста, предава ТАСС.  По-рано депутатите от Всекитайското събрание на народните представители единодушно преизбра Си Цзинпин за председател на Китай за още пет години.  „Искрено ви поздравявам с преизбирането на длъжността председател на КНР. Този избор на Всекитайското събрание на народните представители още веднъж потвърди вашия висок авторитет, това също така е признание за вашия принос в социално-икономическото развитие на страната и в нейната роля на международната арена“, заяви Путин.  Той е отбелязал, че благодарение в голяма степен на усилията на Си Цзинпин руско-китайските отношения са достигнали до безпрецедентно равнище, ставайки образец за взаимноизгодно и равноправно сътрудничество.  „Уверен съм, че благодарение на общите усилия, ние задължително ще успеем още повече да укрепим руско-китайските отношения на всестранно стратегическо взаимодействие и сътрудничество, попълвайки го с ново съдържание“, добави Путин.  ", "date": "2018.03.17", "title": "Владимир Путин поздрави Си Цзинпин с преизбирането му на поста председател на КНР "}
{"url": "http://epicenter.bg/article/Britanski-medii-seyat-isteriya--Putin-mozhe-da-iztrie-London-ot-litseto-na-Zemyata--/149587/7/0", "text": "Министерството на външните работи на Русия заяви, че обвиненията срещу Москва на премиера Тереза Мей са \"въпиюща провокация\" и показват, че Лондон е избрал политика на \"конфронтация\" с Русия. Това засили опасенията за Трета световна война и пряка конфронтация между две военни свръхдържави, както заяви спикерът на руския Съвет на федерациите: \"Ние сме длъжни да реагираме оперативно, твърдо и огледално\", смятат британски медии.  \"Но какво ще стане, ако Владимир Путин стори немислимото и натисне големия червен бутон на бюрото си в Кремъл?\",  Шокиращият анализ показва, че почти 1 милион души ще бъдат изпепелени моментално, а няколко милиона ще пострадат, ако Путин натисне спусъка и атакува Лондон.  Русия се гордее със страшното си ядрено оръжие РТ-2ПМ Топол, чиято бойна глава е с мощност 800 килотона, която може да разруши всеки град в Англия, включително Лондон.  Ако Лондон бъде атакуван с Топол, над 900 000 души ще загинат веднага, а други 2,3 милиона ще пострадат, съобщава NukeMap.  Сайтът, който анализира научни и военни данни за своите мрачни предсказания, показва с ужасяваща яснота в каква степен ядрената атака ще засегне и най-скритите кътчета на града.  Ако ядреният заряд избухне над сградата на Парламента, ужасяващото огнено кълбо ще се разпростре над 1,5 квадратни мили в сърцето на Лондон, като напълно ще унищожи Уестминстър и части от кварталите Воксхол и Ватерлоо. Никой в района няма шанс да оцелее.  Въздушната ударна вълна ще помете по-голямата част от Лондон, като ще изравни със земята повечето сгради на огромната площ от 83 квадратни мили.  Разбира се, опасността за околностите на града също е реална, защото радиацията бързо ще се разпространи над целия град. Всеки човек, намиращ се в зоната на разпространение от 238 квадратни мили, ще загине бързо без незабавно лечение, което в случая е малко вероятно да получи. Хората ще бъдат обречени на радиационна смърт - бърза или бавна и болезнена.  NukeMap отбелязва мрачен детайл: “Смъртта от радиация отнема от няколко часа до няколко седмици\".  И още много хиляди хора ще бъдат ранени или убити в района около Голям лондон, отчита сайтът.  С такива ужасяващи последствия ще се сблъскаме в първите минути, след което ще последват неминуемите ответни удари от страна на САЩ и другите съперници на Русия, което ще хвърли света в Третата, може би последна световна война, пише британският в. \"Експрес\".   ", "date": "2018.03.17", "title": "Британски медии сеят истерия: Путин може да изтрие Лондон от лицето на Земята! "}
{"url": "http://epicenter.bg/article/-Snezhanka-i-sedemte-dzhudzheta--Rusnatsite-razmishlyavat--predi-da-glasuvat--nay-veroyatno---za-Putin--/149589/7/0", "text": "В Русия днес е „Ден на изборната тишина” преди президентския вот. Интрига няма – социолозите дават около 70% подкрепа за борещия се за четвърти мандат Владимир Путин, а най-добре класираният опозиционен кандидат може да разчита на най-много 10% от гласовете, посочва специалният пратеник на bTV Новините Десислава Ризова.  По думите й борбата е по-скоро другаде – кой ще заеме второто място и кой от най-слабо популярните участници в надпреварата ще остане последен.  Говори се обаче, че скандалите по време на предизборната кампания ще доведат до рокади в правителството. Не е сигурно мястото даже на вътрешния министър.  С кого се състезава Владимир Путин? Има „вечни” кандидати като Явлински и Жириновски, голям прогрес обаче отбелязва Ксения Собчак. Баща й е свързан с политическия възход на Путин, но самата тя се опитва да канализира недоволството срещу държавния глава. Останалите опозиционни кандидати обаче не уважиха инициираното от нея откриване на паметна плоча на застреляния в Москва Борис Немцов.  Въпреки гръмките си заявки, Собчак не се очаква да вземе повече от процент.  Тези президентски избори в Русия са по-особени, защото се провеждат в условията на изключително напрегната международна обстановка. През последните дни отношенията Изток-Запад напълно заприличаха на тези от времето на Студената война, след като бивш руски шпионин беше намерен в Лондон поразен с бойно отровно вещество, разработено в СССР.  „Много странно, но абсолютно никой от опозиционерите не повдига темата за отравянето. Путин пък прави изявления, втвърдява тона, което се харесва на избирателите”, коментира Ризова.  Тя цитира оценката за съотношението на силите в предизборната кампания, която някои руски издания правят в заглавията на свои материали: „Снежанка и седемте джуджета”.  ", "date": "2018.03.17", "title": "„Снежанка и седемте джуджета”: Руснаците размишляват, преди да гласуват (най-вероятно – за Путин) "}
{"url": "http://epicenter.bg/article/Moskva-otvrashta-na-udara--Ekspulsira-23-britanski-diplomati-i-zakriva-konsulstvoto-v-Sankt-Peterburg-/149591/7/0", "text": "Русия обяви за персона нон грата 23 британски дипломати, които в срок от една седмица трябва да напуснат страната, закрива генералното консулство на Великобритания в Санкт Петербург и прекратява дейността на Британския съвет в Русия, предаде ТАСС, цитирана от БТА.  Това се съобщава в изявление на министерството на външните работи на Русия, разпространено след привикването на посланика на Великобритания в Русия Лори Бристоу в руското МВнР.  Русия си запазва правото да вземе и други ответни мерки срещу Лондон, се казва още в съобщението на министерството.  Изгонването на британските дипломати е в отговор на решението на британския премиер Тереза Мей да експулсира от Обединеното кралство 23 руски дипломати във връзка със отравянето в Англия на бивш руски шпионин и дъщеря му. Лондон обвини Москва, че стои зад покушението срещу Сергей Скрипал и Юлия Скрипал, извършено с бойно отровно вещество, създадено в бившия Съветски съюз. Москва категорично отрече да има нещо общо със случая.  ", "date": "2018.03.17", "title": "Москва отвръща на удара! Експулсира 23 британски дипломати и закрива консулството в Санкт Петербург "}
{"url": "http://epicenter.bg/article/London--Parizh-i-Berlin-predlagat-novi-sanktsii-sreshtu-Iran-/149592/7/0", "text": "Великобритания, Франция и Германия предлагат Европейският съюз да наложи нови санкции срещу Иран заради балистичните му ракети и ролята му във войната в Сирия, за да убедят САЩ да запазят ядреното споразумение с Техеран, предаде Ройтерс, като се позова на поверителен документ.  Предложението е част от стратегия на ЕС да спаси споразумението, ограничаващо ядрената програма на Иран в замяна на премахване на редица санкции, като покаже на американския президент Доналд Тръмп, че има други начини за противодействие на иранската сила в чужбина.  Запознати източници казаха, че съвместният документ е бил изпратен в столиците на страните от ЕС вчера, за да се проучи каква е подкрепата за подобни санкции, тъй като за въвеждането им ще е необходимо одобрението на всички държави членки.  Предложението ще бъде обсъдено от външните министри от ЕС на закрито заседание в понеделник в Брюксел, заявиха дипломати.  На 12 януари Тръмп постави ултиматум на европейските страни по сделката. Според него те трябва да се съгласят да \"поправят ужасните недостатъци на иранската ядрена сделка\", защото в противен случай той няма да удължи облекчаването на американските санкции.  Иранският заместник-министър на външните работи Абас Аракчи заяви, че евентуални нови санкции на ЕС срещу Иран ще окажат пряко въздействие върху ядреното споразумение.  \"В случай че някои европейски страни предприемат действия за налагане на неядрени санкции срещу Иран, за да удовлетворят американския президент, те ще направят голяма грешка и ще видят прекия резултат от това върху ядрената сделка\", каза той.  \"По-добре европейските страни да продължат сегашните си действия за убеждаване на Америка да спазва обещанията си по ядрената сделка и ефективно да я изпълнява във всичките й части с добра воля и в продуктивна атмосфера\", заяви Аракчи.  \"Ако Америка се изтегли от сделката и бъдат възобновени едностранните санкции, ние определено няма да продължим споразумението, защото то няма да служи на нашите интереси\", каза той.   ", "date": "2018.03.17", "title": "Лондон, Париж и Берлин предлагат нови санкции срещу Иран "}
{"url": "http://epicenter.bg/article/Turtsiya-otricha-da-e-obstrelvala-bolnitsata-v-siriyskiya-grad-Afrin-/149594/7/0", "text": "Турските военни отрекоха да са обстрелвали болница в сирийско-кюрдския анклав Африн и заявиха, че съобщенията за това са неверни, предаде ДПА.  \"Операция \"Маслинова клонка\" се води по начин, който не нанася щети на цивилни/невинни и на обкръжаващата ги среда\", заяви армията в \"Туитър\". Болничен източник заяви късно снощи за ДПА, че единствената болница в Африн е била подложена на интензивен турски обстрел, че са загинали са 16 души, а десетки са били ранени.  Намиращият се във Великобритания Център за наблюдение на правата на човека съобщи за две убити бременни жени и каза, че жертвите на обстрела на болницата и нейните околности вече са 43 души. Градът е под обсада от понеделник.  Турция и съюзените с нея сирийски бунтовници започнаха на 20 януари операция срещу кюрдските Сили за защита на народа, които Анкара смята за терористична организация, свързана със забранена на нейна територия кюрдска бунтовническа организация. В други части на Сирия кюрдските Сили за защита на народа действат като съюзници на САЩ в борбата срещу \"Ислямска държава\".   ", "date": "2018.03.17", "title": "Турция отрича да е обстрелвала болницата в сирийския град Африн "}
{"url": "http://epicenter.bg/article/Britanskiyat-poslanik-v-Moskva--Otravyaneto-na-Skripal-e-ataka-sreshtu-mezhdunarodnite-tsennosti-/149599/7/0", "text": "Британският посланик в Русия Лори Бристоу каза днес, че отравянето на бившия руски двоен агент Сергей Скрипал и дъщеря му Юлия във Великобритания е атака срещу международните ценности, предаде Асошиейтед прес.  \"Винаги ще правим това, което е необходимо, за да защитим себе си, съюзниците си и ценностите си от подобна атака, която е не само срещу Великобритания, а срещу основаната на правила международна система, от която зависи безопасността и сигурността на всички страни, включително Русия\", заяви Бристоу пред репортери, след като беше извикан в руското външно министерство, за да бъде информиран, че Русия ще изгони 23 дипломати в отговор на обявеното тази седмица решение на Великобритания да експулсира 23 руснаци.  \"Тази криза възникна в резултат на ужасяващо нападение във Великобритания, опит за убийство на двама души, с използване на химическо оръжие, разработено в Русия и необявено от нея пред Организацията за забрана на химическите оръжия (ОЗХО), както Русия е била и е длъжна да направи съгласно Конвенцията за химическите оръжия\", каза той.  Според него Великобритания е дала възможност на Русия да обяви използваното в Солсбъри вещество пред ОЗХО, \"но това не е било направено\", предаде ТАСС.  \"Както заяви министър-председателят на Великобритания, ние не (предприемаме мерки) срещу руския народ. Голяма част от работата на нашето посолство е насочена към развитие на отношенията между народите\", заяви Бристоу.   ", "date": "2018.03.17", "title": "Британският посланик в Москва: Отравянето на Скрипал е атака срещу международните ценности "}
{"url": "http://epicenter.bg/article/Tramp-likuva---quot-Uvolnenieto-na-bivshiya-zam-shef-na-FBR-e-golyam-den-za-demokratsiyata-quot--/149600/7/96", "text": "Президентът на САЩ Доналд Тръмп изрази задоволство от уволнението на бившия заместник-директор на ФБР Андрю Маккейб, като го нарече в Туитър \"голям ден за демокрацията\", съобщи ДПА.  Тръмп написа, че \"лицемерният Джеймс Коми\" е бил шеф на Маккейб, когото обвини, че е \"знаел всичко за \"лъжите и корупцията на най-високо равнище във ФБР\".  Маккейб, честа мишена за гнева на президента Тръмп през последната година, бе уволнен от министъра на правосъдието на САЩ (и главен прокурор) Джеф Сешънс само два дни преди да се пенсионира.  Той е отстранен, защото според дисциплинарния орган на бюрото е разрешил изтичане на информация на медиите и не е бил откровен, дори под клетва, когато е говорил по разследването за имейлите на Хилари Клинтън.   ", "date": "2018.03.17", "title": "Тръмп ликува: \"Уволнението на бившия зам.-шеф на ФБР е голям ден за демокрацията!\" "}
{"url": "http://epicenter.bg/article/Protestite-v-Slovakiya-ne-stihvat--Nad-60-000-poiskaha-predsrochni-izbori-/149601/7/0", "text": "Над 60 000 души излязоха на протест в Словакия. Те искат предсрочни избори, предава Нова тв.  Въпреки че дългогодишният премиер Роберт Фицо се съгласи да подаде оставка, протестиращите не са доволни и настояват за генерална промяна във властта.  Оставката на Фицо беше резултат от масовото недоволство след убийството на разследващ журналист. Смята се, че то е било поръчано след опит на журналиста да разкрие връзки между мафията и двама сътрудници на управляващата партия.  Роберт Фицо управлява Словакия през последните 10 години. Той се съгласи да подаде оставка, ако мандатът за ново правителство бъде връчен на заместника му. Президентът прие тези условия, което засили недоволството на протестиращите.  „Преди няколко месеца не можехме и да си представим, че вътрешният министър Калинак и премиерът Фицо, двама от най-силните хора в държавата, ще подадат оставка. От вчера това е факт. Но ние казваме - не е достатъчно”, коментира актьорът Рихард Станке.  ", "date": "2018.03.17", "title": "Протестите в Словакия не стихват: Над 60 000 поискаха предсрочни избори (Видео)"}
{"url": "http://epicenter.bg/article/Masov-protest-na-imigranti-v-Madrid--VIDEO--/149606/7/0", "text": "Хиляди протестираха в Мадрид. Имигранти, предимно от Африка, искат по-добро отношение от полицията и разследване на смъртта на мъж от Сенегал, предава Нова тв.  Ден по-рано в испанската столица имаше сблъсъци, но този път протестът беше мирен и значително по-многоброен.  Според медиите 35-годишният сенегалец, който си изкарвал прехраната като продавач на сувенири, починал от сърдечен удар, след като полицаи го гонили с мотор по улиците. Мъжът бил нелегално в Испания, но от 12 години се самоиздържал.  В Испания има хиляди продавачи на евтини стоки, които нямат разрешително и продават предимно край туристическите обекти.  ", "date": "2018.03.17", "title": "Масов протест на имигранти в Мадрид (ВИДЕО) "}
{"url": "http://epicenter.bg/article/Britanski-vestnik-se-pritesni--Vanga-predskaza--che-Vladimir-i-Rusiya-shte-upravlyavat-sveta--/149608/7/0", "text": "Шокиращо предсказание от сляпата \"бабушка\" Баба Ванга твърди, че Владимир Путин и Русия ще доминират в света, пише британският в. Daily Post.  Според смразяващата за британците прогноза Русия ще надделее над целия свят, продължава изданието.  През 1979 г. на среща с писателя Валентин Сидоров Ванга казала:  \"Всичко ще се стопи като лед, само един ще остане недокоснат - славата на Владимир и Русия. Никой няма да спре Русия, тя ще стане господар на света.\"  Това е особено стряскащо, пише Daily Post предвид нарастващото напрежение между Великобритания и Русия заради случая с отровените в Солсбъри бивш руски шпионин Сергей Скрипал и дъщеря му Юлия.   Изданието припомня и няколко пророчества на Ванга - за атаките в САЩ на 11 септември 2001 г., за потъването на подводницата \"Курск\", както и за президентствата на Барак Обама и Доналд Тръмп.    ", "date": "2018.03.17", "title": "Британски вестник се притесни: Ванга предсказа, че Владимир и Русия ще управляват света! "}
{"url": "http://epicenter.bg/article/Mariano-Rahoy-smyata-da-boykotira-sreshtata-v-Sofiya-za-Zapadnite-Balkani-zaradi-Kosovo-/149615/7/0", "text": "Испанският премиер Мариано Рахой разглежда възможността да откаже да присъства на срещата на върха между лидерите на ЕС и Западните Балкани, която е насрочена за средата на май в София, пише електронното издание на косовския вестник Gazeta Express, като се позовава на данни от испанския вестник El Pais.  Според данни на испанския вестник, Рахой се страхува, че неговото присъствие на една и съща среща с косовския президент Хашим Тачи може да бъде използвано като оправдание от сепаратистките лидери в Каталуния в техните намерения за обявяване на независимост от Испания, която е една от петте страни от ЕС, наред със Словакия, Румъния, Гърция и Кипър, които не са признали Косово.  Една от възможностите, при която премиерът би посетил срещата, е премахване на косовския флаг от нея, пише испанското издание.  В петък председателят на Европейския съвет Доналд Туск посети Мадрид, където се срещна с Рахой с цел обсъждане на въпроса. Малко след двустранните разговори полският политик написа в една от социалните мрежи, че е провел „невероятна среща“ с Рахой, но нито една от двете страни не излезе с официално съобщение относно резултата от преговорите.  ", "date": "2018.03.17", "title": "Мариано Рахой смята да бойкотира срещата в София за Западните Балкани заради Косово "}
{"url": "http://epicenter.bg/article/Lavrov-izbuhna--V-Siriya-deystvat-spetschasti-na-SASht--Velikobritaniya--Frantsiya-i-reditsa-drugi-strani--/149616/7/0", "text": "Според руския външен министър Сергей Лавров на територията на Сирия действат специалните части на САЩ, Великобритания, Франция и на други страни, предава ТАСС, цитирана от Агенция \"Фокус\".  „На място се намират специални части на САЩ, Великобритания, Франция и на редица други страни. Това вече не е „война по заместване“, а пряко въвличане във война“, заяви министърът. Според Москва те действат в синхрон с антиправителствените сили в страната.  Той допълни, че плановете за разделянето на Сирия трябва да бъдат пресечени незабавно.  „Не мисля, че трябва да разсъждаваме за потенциалното разделяне на Сирия и тези планове трябва да бъдат незабавно пресечени, това е наше задължение“, уточни Лавров.  Западните страни се опитват да заблудят обществеността с цел отвличане на вниманието от Сирия и Ирак, каза на свой ред говорителят на руското външно министерство Мария Захарова.  Според говорителя, „западните колеги свирят на тази нота и очевидно ще продължат да го правят, но медиите и обществеността трябва да разбере, че за съжаление, Западът просто се опитва да заблуди всички и да отклони погледите от това, което те сами предизвикаха на територията на Сирия и Ирак“.  ", "date": "2018.03.17", "title": "Лавров избухна: В Сирия действат спецчасти на САЩ, Великобритания, Франция и редица други страни! "}
{"url": "http://epicenter.bg/article/Velikobritaniya-i-sayuznitsite---shte-obmislyat--sledvashti-stapki--po-krizata-s-Rusiya-/149618/7/0", "text": "„Великобритания заедно със съюзниците и партньорите си ще обмисли в идните дни следващите стъпки”, заяви британският премиер Тереза Мей по повод разразилия се шпионски скандал с Русия, предава бТВ.  По-рано през деня Москва обяви, че ще експулсира 23-ма британски дипломати. Заради случая „Скрипал” Лондон даде същия срок на 23-ма руски дипломати да напуснат Великобритания.  Мей окачестви извършеното на 4 март нападение срещу Сергей Скрипал като „крещящо нарушение на международното право и конвенцията за химическите оръжия”. Тя заяви, че Великобритания е очаквала предприетия от Русия ход за експулсиране на британски дипломати.  Британският премиер смята, че руската държава е отговорна за атаката срещу Скрипал и дъщеря му Юлия, докато Русия отрича да е замесена в нападението.  В същото време говорителят на руското МВнР Мария Захарова коментира, че Западът се опитва да направи хората на глупаци, за да отвлече вниманието от своите действия в Сирия и Ирак.  „В Сирия се намират американски и британски командоси, които действат в тясна координация с въоръжената опозиция. Всички са наясно, че целта на това присъствие е подялба на интереси”, заяви Захарова.  Тя заяви още, че в Съветския съюз или в Русия никога не са били правени разработки на химическо вещество под кодовото название „Новичок”, като Великобритания нарочно използва това име, за да дискредитира Русия.  Захарова добави още, че веществото може да е дошло от Великобритания, Словакия, Чехия, Швеция и, вероятно, САЩ, тъй като през 90-те години тези държави са провеждали интензивни изследвания на вещества от проекта „Новичок”.  ", "date": "2018.03.17", "title": "Великобритания и съюзниците ѝ ще обмислят „следващи стъпки” по кризата с Русия "}
{"url": "http://epicenter.bg/article/Moskva--Nay-veroyatno--Novichok--idva-ot-Velikobritaniya--Shvetsiya--Slovakiya-Chehiya--pod-vapros-sa-SASht/149629/7/0", "text": "Най-вероятният източник на произход на химикала тип „Новичок“ е Великобритания, Швеция, Словакия, Чехия, под въпрос са САЩ. Това заяви говорителят на руското външно министерство Мария Захарова, цитирана от ТАСС и БГНЕС.   \r\n \r\n \r\n \r\n \r\n \r\n \r\n \r\n \r\n \r\n", "date": "2018.03.17", "title": "Москва: Най-вероятно „Новичок“ идва от Великобритания, Швеция, Словакия,Чехия, под въпрос са САЩ"}
{"url": "http://epicenter.bg/article/Kratkosrochni-i-dalgosrochni-posleditsi-ot-prodalzhavashtata-saga--quot-Skripal-quot--/149603/11/33", "text": "Сагата „Скрипал“ продължава втора седмица, белязана от бурни събития и много въпросителни, предава БНР. Британският премиер Тереза Мей заяви, че на базата на наличните доказателства Великобритания смята, че е много вероятно Кремъл да стои зад нападението с нервнопаралитичен газ в Солсбъри срещу бившия шпионин Сергей Скрипал и дъщеря му Юлия. Мей даде 36 часа ултиматум на Русия да обясни как веществото „Новичок“ е стигнало до улиците на британския град.  След като ултиматумът не бе спазен, оповести ответни мерки срещу Москва - за начало експулсирането на 23 руски дипломати. Великобритания получи за позицията си от западните й съюзници - Франция, Германия, Съединените щати и Великобритания излязоха с обща декларация, че руското участие е „единственото правдоподобно обяснение на случилото се“. Продължават обаче да стоят въпросителни около доказателствата, с които Лондон разполага.  Официалната формулировка е „много е вероятно“. Докато редовите британци по-лесно могат да бъдат убедени с гръмки декларации, то запознатите с дипломатическите игри повдигнаха вежди - дали Тереза Мей не избърза и с ултиматума, и с мерките? В деня, в който от Скотланд ярд заявиха, че ще са нужни седмици до приключване на разследването, Тереза Мей се появи публично и обвини Русия, хвърляйки ултиматум на руската страна да обясни действията си. Единственото по-подробно обяснение на убедителноста на доказателствата всъщност дойде от външния министър Борис Джонсън:  „Нека да бъдем пределно ясни. Това е бивш руски агент, живеещ в тази страна и вече бе посочен от руската държава като обект на отмъщение. Скоро Владимир Путин заяви по телевизята, че такива хора заслужават да бъдат отровени и да се задушат върху получените 30 сребърника. Второ, използваното вещество е „Новичок“, разработено в Русия по време на Студената война. Мисля, че това са убедителни доказателства.“  „Конфликтът на британското правителство не е с руския народ, не е с руснаците, живеещи в тази страна, не е с хората, които дават своя принос в страната, подчерта Джонсън:  \"Не трябва да има русофобия в резултат на всичко това. Нашият спор е с Кремъл на Путин и заради неговото решение. И ние сме почти абсолютно убедени, че решението за използване на нервнопаралитичен газ по улиците на Великобритания и на Европа за първи път след Втората световна война е негово.“  Доста по-крае бе новият министър на отбраната Гавин Уилямсън, който направи първото си по-сериозно изявление - че категорично Кремъл стои зад нападението, а Москва руши световния ред. Уилямсън се обърна пряко към Русия с думите:  „Честно казано, Русия трябва да се махне и да млъкне“.  Опозиционната Лейбъристка партия също преживя много емоции около сагата „Скрипал“, след като лидерът й Джереми Корбин размъти водата с изявление, че трябва да се внимава с обвиненията срещу Русия, които трябва да са базирани на твърди доказателства, въпреки че иначе подкрепи твърдата реакция на правителството и експулсирането на дипломатите. Корбин бе разпънат на кръст, когато заяви, че същите хора, които на основата на твърденията, че Саддам Хюсеин разполага с оръжия за масово поразяване, започнаха война срещу Ирак, сега твърдят, че Русия използва опасно вещество на британска почва.  Лондон има нуждата от подкрепата на съюзниците, ако иска да продължи с наказателните мерки, защото изгонването на дипломатите, замразяването на авоарите на руските олигарси и евентуална кибер атака изчерпват едностранните опции. Ще отиде ли обаче Великобританя по-нататък, дори с останалите едностранни мерки - мнението на бившия полски министър на външните работи Радослав Сикорски:  „Изгонването на дипломати е стандартен панаир и никой в Кремъл няма да се впечатли от това. Това, което обаче може да го впечатли е, че като се има предвид, че Лондон е европейската столица за прането на руските пари, британските власти да наложат санкции, каквито други страни са приели съгласно глобалния закон „Магнитски“ - като визови ограничения и замразяване на авоарите на хора, които или нарушават човешките права или участват в широкомащабна корупция. Путин обаче може би си е направил добре сметката с Брекзит“.  На фона на задаващия се Брекзит и финансовата несигурност, правителството на Тереза Мей е изправено пред трудни решения, що се отнася до замразяването на авоарите на руските олигарси. Не бива да се пропуска фактът, че сред тях има не само привърженици на Путин, но и противници. А лондонското Сити, респективно Великобритания, сигурно ще имат нужда от пари в очакваните по-трудни времена.  ", "date": "2018.03.17", "title": "Краткосрочни и дългосрочни последици от продължаващата сага \"Скрипал\" "}
{"url": "http://epicenter.bg/article/Aleks-Aleksiev--Otnosheniyata-mezhdu-Tramp-i-Rusiya-po-skoro-shte-se-vloshat--otkolkoto-da-ima-podobrenie/149610/11/34", "text": "  Алекс Алексиев: Какво е непознато за него? Трудно е да се каже, напоследък доста работи излязоха от него и за него. Но фактически това, което беше до 1989 г., беше второ или повторно убийство на Райко Алексиев, защото едно е да убиеш физически един творец, друго е близо 45 години след това да не показваш неговото творчество. На откриването в четвъртък беше главният редактор на „Щурец“, който каза пред всички, че той фактически, той е също известен наш карикатурист, че той също не е знаел за съществуването на Райко Алексиев до 1989 г. Така че това е, според мен е добре да се види, че такъв човек е живял, такова творчество е имало и не е само той, за съжаление комунисти избиха голяма част от нашата интелигенция след девети.    Алекс Алексиев: Не знам дали нещо се е променило много. Няколко души в тази изложба споменаха до каква степен работите на Райко Алексиев изглеждат напълно като да са и написани за днешна България. Не съм сигурен дали е точно, но безспорно дарбата на един добър сатирик, един добър карикатурист е, че той пише работи, които са за общочовешки стойности или по-скоро за липсата на такива. И поради това те не остаряват. Много от героите на Райко Алексиев изглеждат напълно модерни от гледна точка на това, което става в България днес. Например, той има един герой, който се нарича отец Тарапонтий, който, според майка ми, е фактически бил, имал е истинска личност зад него или това, което е имал предвид баща ми, е владиката Стефан, който той го описва като пияница, като развратник. Ако погледнем днешния български клир на нашата църква, нищо не се е променило. Тези хора продължават да са не само това, а и да са продажни, защото те като че ли защитават интересите на Русия, а не тези на България.    Алекс Алексиев: Ако погледнете хумористични списания, като например „Прас-прес“, там се вижда много добре какво и той би направил, защото в момента в България има такива личности, които абсолютно се подлагат на жестока карикатура и критика, Пеевски например, и почти всички държавници. Аз не бих спестил на никой.    Алекс Алексиев: Това е много сериозна провокация от страна на Путин. Даже аз просто не разбирам, защо му е било нужно това. Имайте предвид, че Скрипал беше английски шпионин, който беше обменен с други хора преди няколко години. Принципът в подобни обмени винаги е бил, че след като се обменят шпионите, фактически престават да бъдат преследвани. Въпросът вече е решен. Това, че сега се опитват да го унищожат след толкова години, на мен ми показва, че Путин, това не може да стане без решение на Путин, лично решение на Путин, е забравил всякаква мярка за мярка, че той като че ли се мъчи да провокира Запада по начин, който в никакъв случай няма да му донесе много добро. Това е агент, говоря за отровата използвана, който отдавна се знае, но не е използван, руснаците го измислиха. Така че дали ще има нова Студена война, това не мога да ви кажа, тъй като Европа просто като че ли не желае да види това, което става от гледна точка на провокациите на Русия. Това е тревожно. Ние сме, ние в България сме част от това. Ние сме, може би, страната в Европа, в Европейския съюз, която най-много се подава на руски инсинуации, на руски провокации и това няма да ни доведе до нищо добро.  Алекс Алексиев: Аз не вярвам, че има такова нещо и че ще има, защото недейте да забравяте, че в Европа има икономически интереси, особено в Германия, но не и само в Германия, които са готови да направят всичко, за да могат да си помогнат на бизнеса с Русия. Вижте, в момента се строи една втора газопреносна линия, която фактически заобикаля Полша, заобикаля Балтийските държави, което е само в интерес на Русия. Кой го подкрепя най-горещо, това е Германия и специално канцлерката Меркел. Това е нещо, което много отдавна поляците наричат пактът Рибентроп - Молотов, с други думи – напомнят това, че навремето Съветския съюз и нацистка Германия правеха бизнес зад гърба на Полша, в ущърб на Полша и на Западна Европа. И това е много добър пример. Това е наистина, поне според мене, това е нечувано, което правят германците. Да не говорим за това, че те са отново в коалиция с SРD, а само малко преди Коледа тогавашният външен министър Зигмар Габриел каза на конференция на SРD, че: „ние трябва да се отдалечим от Щатите и да се приближим към Русия”. А как може един западен важен политик да говори такива работи и как това се отразява в Източна Европа, която все още има много голямо чувство за заплаха, която идва от Русия, особено след като Путин за първи път след Втората световна война анексира територия на друга държава. Много сериозно е ситуацията, но аз просто не виждам, че Западна Европа има достатъчно смелост да предприеме нещо срещу това.    Алекс Алексиев: Съединените щати са в много по-различна ситуация. Там, както знаете, се увеличава военният бюджет. При Тръмп, за разлика от това, което се говореше в България много усилено, че едва ли не е голям приятел на Русия и че той, като дойде на власт, всички проблеми между Америка и Русия ще бъдат решени, наблюдаваме точно обратното на това. И аз смятам, че отношенията между Тръмп и Русия по-скоро ще се влошат, отколкото да очакваме някакво подобряване.    Алекс Алексиев: Руският президент играе, той е въжеиграч, той блъфира. Например ако погледнете тези оръжия, които той демонстрира като нещо ново и огромна заплаха, на която Западът не може да противостои, това е пълна глупост. За хора, които разбират от тия работи, то даже е, бих казал, смешно. Да не говорим за това, че той показа като ново оръжие симулирана атака на Флорида, която беше показана вече в руската телевизия по Първи канал още през 2007 г. Това не е сериозно. Путин е блъфьор. Но аз не виждам как той може да направи нещо, тъй като икономиката му е изключително слаба, става все по-слаба. И другото, което е по-важно, той във военно отношение няма полезни ходове. В момента Русия изостава технологически не само от Запада, а и от Китай, и от Индия. Така че неговата ситуация е тази на блъфьор, който се опитва да залъже останалите играчи, че едва ли не той има най-силните карти. Не е така.    Алекс Алексиев: Според мен това, което стана, е, че първо Тилърсън не беше най-добрият кандидат. Човек без никакъв опит във външната политика, бизнесмен, което не е недостатък, но фактът е, че той нямаше опит във външната политика. И това се показа през тази година, през която той беше глава на американската външна политика. Въпреки че външната политика се прави от президента на Щатите и до голяма степен от Пентагона, от военните. Така че във всички горещи точки Пентагонът играе много по-важна роля, отколкото Държавният департамент. Това, което стана в момента с назначаването на Помпео, който е, както се казва в Америка, ястреб или хардлайнер, е според мен добро дошло. Защото имайте предвид, че Държавният департамент винаги е бил, откакто аз се помня, в Щатите, 40 години близо, винаги е бил много по-ляво настроен, отколкото да кажем Конгресът. И там до ден-днешен има сума ти хора, които с удоволствие биха катурнали Тръмп, ако биха могли. Така че това, което аз очаквам, аз очаквам много големи уволнения в Държавния департамент от Помпео, който е наистина много силно консервативен човек. Прочетете неговите речи, преди да стане избирането на Тръмп, и сами ще се убедите, че този човек е отявлен противник на левичарството в Щатите.    Алекс Алексиев: Турция не може да предизвика трета световна война, защото просто е доста слаба. И напоследък е още по-слаба, след като Ердоган фактически обезглави военната й сила. Това се вижда и в операциите в Сирия, и на други места. Например, не знам дали са забелязали в България, не виждам да има в пресата сведения за това, но той например промени електоралния закон в Турция, който ще му позволи да фалшифицира изборите, както си иска. Той вече го направи това в референдума миналата година. Изборите бяха съвсем открито фалшифицирани и трагедията на Европа и на тези демократично мислещи турци е, че Европа въобще не пожела да каже нещо за това. Защото те под влиянието на Меркел, която направи огромна грешка с нейната мигрантска политика, просто да е в добри отношения с Ердоган, независимо от това, че той унищожи турската демокрация и в момента представлява голяма заплаха не само от гледна точка на насаждане на ислямизъм вътре в Турция, което е вече свършен факт, но и от това, което той прави в други държави. Включително и в България.    Алекс Алексиев: Вижте, аз съм го казвал и при други интервюта с вас, ние трябва да правим това, което всяка една нормална демократична държава би трябвало да прави. Първо, на хора, които са преследвани по политически причини от Ердоган, ние трябва да дадем убежище. Това е основният принцип на демокрацията. Докато икономическо убежище или някой, който иска да живее по-добре, няма място в Европа, за него не трябва да се дава убежище. На тези, които са наистина преследвани, би трябвало ние да ги приемем като преследвани. За съжаление, ние не само че не правим това, а доколкото знам, връщаме хората на Ердоган, където по всяка вероятност или ще изгният в затвора, или кой знае на какви мъчения са подложени. Този човек няма абсолютно никакви демократични наклонности и съответно действа по напълно антидемократичен начин.   ", "date": "2018.03.17", "title": "Алекс Алексиев: Отношенията между Тръмп и Русия по-скоро ще се влошат, отколкото да има подобрение"}
{"url": "http://epicenter.bg/article/Krasimir-Uzunov--Otbranitelnata-sposobnost-na-Balgariya-ne-otgovarya-na-promenyashtite-se-Balkani/149611/11/34", "text": "  Красимир Узунов: Всичко е въпрос на трактовка. От една страна, коментарите са, че става въпрос за прилагане на Тиранската платформа, ако четем сръбските издания и руския „Спутник“. А от друга страна, става въпрос за прилагане на програмата на коалицията, която дойде на власт, но при всички положения прилагането на т.нар. „Закон за употреба на езиците“, която се подготвя въпреки отказа на президента Георге Иванов да подпише указа, неговото обнародване, лично според мен няма да доведе Македония до добър край. Тоест, събитията няма да минат така безметежно, леко, както се очакваше в по-ранен етап, въпреки декларацията и на правителството, и на СДСМ, че Георге Иванов се поставя над Конституцията на Македония, и че няма да се позволи да се повтори нов 27 април на 2017 г., когато беше атакуван македонският парламент. Тоест, ако трябва да констатираме с едно изречение, Законът за езиците разделя Македония повече, отколкото да я води до събиране и до поставяне на общи задачи, дори и в контекста на евроатлантическата ориентация на страната и въпросното бързо членство. За това свидетелстват и последните събития в Македония, тоест в петък новините са: „Македония потърси помощ от Косово за прилагане на Закона за езиците“; Демократичният съюз за интеграцията – най-голямата партия на етническите албанци – поздравява с приемането на закона. А от друга страна в населението има смут как ще стане това прилагане от регистрационните табели до униформите на полицията, пожарната – и навсякъде трябва да има хем на кирилица, хем на албаница. Страхът от тази двуезичност, която може да доведе до превръщане на Македония в конфедерация от албански и македонски кантони, е много голям. Много голям е страхът. А освен това и външни интереси, да се подклаждат подобни настроения, също не са за подценяване.  Красимир Узунов: Тук ако трябва да се говори за управляващата коалиция, в която влизат всичките албански партии с мълчаливата подкрепа на Движението БЕСА – това, за което се говори, че е доминирано от турския президент Ердоган, създадено в Тетово, плюс Социалдемократическия съюз (СДСМ), се опитаха да планират приемането на спорните проблеми. Тоест, ако ратифицирането на договора с България, който е друг препъни-камък в политиката на правителството, мина по-рано, те отлагаха, за да могат да навържат въпроса за езиците заедно с бързо решаване на казуса с името на Македония. Но тук има голяма прибързаност, лично според мен, от Албанския политически блок, от албанските политически партии. Ако си спомним молитвената закуска на американския президент, там беше Артан Груби, който е председател на парламентарна комисия в парламента и със статут на заместник-председател на Демократичния съюз за интеграция, той тогава много бързо отиде на обяд с международния посредник Матю Нимиц и каза: „въпросът за името вече е решен“. Тоест, правителството на Заев е притиснато във времето. То трябва да донесе положителни резултати, разбирайте покана за членство в НАТО. Съществува възможност със статут на аспиранти – мисля, че беше въведен като термин в НАТО за държави в „чакалнята“, включително Македония, Украйна и т.н., Босна е там, въпреки че Република Сръбска каза, че нещо не иска да влиза в НАТО и настоява федерацията пък да си изтегли молбата за членство в НАТО, и евроатлантическата ориентация не й е предстояща. Македония трябва да получи покана за НАТО, което минава през смяната на името, а за да се гласува смяната на името, трябва да се ратифицира Законът за езиците, тоест, албанците да са доволни. Да не забравяме, че в четвъртък лидерът на Демократичния съюз за интеграция и някогашен говорител на Армията за национално освобождение в Македония, времето на Гражданската война през 2001 г., посвети тази победа – политическото гласуване на езика, на паметта на всички мъченици за албанската нация. Значи, веднага отиваме към тези, които загинаха по време на въоръжения конфликт, по време на тихата съпротива на албанците, които се бореха за равноправие. Тук не коментираме правата да бъдат държавотворен народ или да не бъдат държавотворен народ. За да може да се гласува, примерно ако се отиде на вариант смяна на името, което да бъде гласувано в парламента, а да не се отива на насрочения референдум, което датира още от времето на правителствата на Никола Груевски, тогава те трябва да имат гласовете, но няма да стигат само на СДСМ, трябва да бъдат и на етническите албанци, тоест етническите албанци трябва да бъдат много доволни и да им е минал и законът, който пък е включен по т.нар. „тиранска платформа за равноправие“. Ако мине Законът за прилагането и употребата на езиците и ако се отиде на варианта след това да се гласува, мисля, че тези 64 гласа – реформираните социалдемократи на Заев СДСМ плюс албанската партия, които гласуваха за езиците, би трябвало да съставляват и мнозинството, което би трябвало да смени името на Македония. Лично аз съм много голям скептик, че ще мине мирно и тихо. Тоест, няма как да стане, и още повече, че в гръцките вестници коментират, че ако на 21-ви -22-ри Никос Коцияс е в Скопие, той ще отиде в много напрегната обстановка.    Красимир Узунов: Те са навързани тези неща, Македония ще продължи да клокочи. Тоест, напрежението с, без покана, с вариант за смяна на името, с географско определение, без географско определение към името, значи, с това няма как да се успокои ситуацията. Защото първо, има много хора, които живеят в етнически смесени райони. Значи, да не забравяме, че в района на Горни и Долни Дебър албанците са 96%. Да не забравяме, че в района на Гостивар те са около 70-86%. В Тетово те са 80%, като градът е разделен наполовина на македонци и албанци, но общините, които са около него са тотално албанизирани. Същата е ситуацията в района на Струга. Тоест, ако си представим картата на Македония, като тръгнем от западния бряг на Охридското езеро, защото в Охрид т.нар. „иноверци“ от петдесетина хиляди население в общината са между шест и осем хиляди, до девет стигат различните малцинствени групи, се описва карта, на картата се описва дъга, която е по цялата западна граница на Македония и излиза леко на север и стига до Куманово, където се разделя от Прешевската долина, където пък са тези албанци, които някога бяха формирали през 2002 г. армия за освобождение на Прешево, Медведжа и Буяновац. Тоест етническите албанци много умело преследват своите интереси, което поставя македонските политически партии в шахматния термин цугцванг.    Красимир Узунов: Където и да тръгнат, ще грешат. Защото ако Груевски сега се опита да изсипе чашата с вода пред Талат Джафери, който също е някогашен партизански командир, този, който е председател на Македонския парламент, Груевски преди изборите, които спечели с малко, но не можа да състави правителство, беше обещал всичко, което и Заев обещаваше на албанските партии. Груевски бе готов да им изпълни всички условия. Тоест, ако разменим, ако си представим, че могат да се разменят местата на Заев и на Груевски, сега в същата позиция щеше да бъде Груевски. Тоест, 20 години отлаганата присъда на Македония как да върви нататък, започва бавно и полека, неумолимо обаче, да се изпълнява, и за това са и опитите на външни сили – говоря за западните сили, които всячески ще се мъчат Македония буквално да я вкарат в НАТО. За Европейския съюз е много рано да се говори. Тук има дълги и сложи преговорни процеси, условия да няма проблеми със съседи и т.н., а Западните Балкани, за съжаление, са бременни с проблеми. Това означава, че Македония, ако влезе в НАТО, ще получи отсрочка, и с която лично за мен крайният резултат няма да се промени. Но ще има някаква временна или частична стабилизация, която да може да се използва и от управляващи, и от външни за Балканите фактори. Естествено, срещу този процес е Русия – помним интервюто на руския външен министър Лавров, неслучайно дадено за една сръбска агенция „Бета“, че Русия не възразява за членство на Босна и Херцеговина и Македония в Европейския съюз, но е против членството в НАТО. Тоест, Западните Балкани ще се превърнат в арена на пряк сблъсък, челен сблъсък между руски и западни интереси. И лично аз съм скептик за бързо интегриране на страните от Западните Балкани както в Европейския съюз, така и възможностите да изпълнят критериите на НАТО, дори да са членки на НАТО. Още повече, че напрежението, което върви от другата страна на полуострова, на югоизток, между Гърция и Турция, както виждам от последните новини, ще продължи да се задълбочава. А препратката към Македония е гаранцията, която Ердоган демонстративно даде по време на визитата миналия месец на Зоран Заев, че няма как една държава да настоява друга държава да смени името си – разбирай Гърция, а от друга страна, Македония може винаги да разчита на своите приятели от Турция. Тоест, едва ли Турция ще пропусне възможността като суперсила в региона да се намеси и евентуално да се обяви за гарант на Македония. Тоест, това през последните години го правеше същото и Груевски.    Красимир Узунов: Решението на името за мен не е чак толкова предстоящо, колкото изглежда. Защото имаше една изпусната реплика от Зоран Заев, че защо Гърция не си промени случайно и тя Конституцията. Тоест, промяната за Конституцията не става като да гласуваш Закон за езиците с 64, а останалите до 123-ма да вземат да напуснат парламента – трябва да има квалифицирано мнозинство. Тоест, ако сега запалиха една кола на депутат от управляващата Социалдемократическа партия в четвъртък вечерта, централата на СДСМ не само в Скопие, но и на много други места в страната, замръкна с охрана, както и домовете на голяма част от депутатите, които са подкрепили гласуването на прилагането на Закона за езиците, това пазене не може да продължава безкрайно. И ако се стигне пък до промяна на Конституцията, аз не съм сигурен дали това напрежение, което се нагнетява около Закона за езиците, няма да бъде допълнително катализирано от евентуално категорично искане на Гърция да се промени Македонската конституция. Много е лесно да смениш името на една магистрала и да смениш 75 табели, че това ще бъде вече не магистрала „Филип II Македонски“, а ще бъде „Магистрала на приятелството“, името на летището няма да бъде „Александър Македонски“, защото то ще бъде Международно летище Скопие. Операторът на това летище и на охридското летище е турска фирма. Тоест, проникването на Балканите, взаимните връзки, взаимните обременености няма да доведат до бързо разрешаване на проблема. В петък излезе втора социологическа анкета, в която се потвърждава преднината на „Нова демокрация“ на Кириакос Мицотакис с 9% над СИРИЗА. И аз не съм сигурен дали тези 9% не се дължат и на това поведение на компромиси с Македония. Наистина може да се потвърди това, че до нова година да има ново правителство в Македония, и ново правителство в Гърция, което не трябва да се приема като вариант за решаване на проблемите, с които се сблъскват. Напреженията по гръцко-турската граница, особено след отказа в петък на Апелативния съд в Гърция да върне 8-те турски офицери, които избягаха с хеликоптер след опита за преврат на 15 юли 2016 година, и от друга страна на гръцките искания за онези двама гръцки военнослужещи – офицер и подофицер, които бяха задържани от турските власти, и в момента продължават да са заключени в Турция, ще води само до напрежение. В емисиите за Гърция се говори за прехвърляне на морски пехотинци, за допълнителна флота – за опозиционни искания, да се усили флотата в Егейско море. Аз съм далеч от мисълта, че може да се стигне до много бърз военен конфликт, но дрънкане на оръжия, нарушения, които са всекидневни на граничното и на въздушното пространство – всичко това ще води до балканизация на европейските отношения, до напрежения на Балканите, което неминуемо ще се отразява. И както се казва, за съжаление, това става по времето и на Българското председателство, където Западните Балкани са издигнати в приоритет.    Красимир Узунов: За мен те са се превърнали в плацдарм или в място, където се срещнат тези интереси. Още повече, Сърбия е последният самолетоносач на руските интереси и затова те така болезнено посрещнаха както предложението към 2020 година, ако Сърбия няма проблеми със съседите си и е решила всички въпроси, да стане член на Европейския съюз, и тогава обвиниха Запада, че поставя въпросите пред сръбското ръководство да избира с Русия, или с Европейския съюз, защото вече е ясно, че Сърбия отказа да става член на НАТО, реши да развива собствени въоръжени сили. Между другото, много успешно го правят. В петък имаше информация за производството на безпилотни самолети от Сърбия. Но резонният въпрос, който възниква, е, къде сме ние?    Красимир Узунов: Къде сме ние, защото на Балканите всичко ври и кипи, а ние се намираме в сферата на предположенията. Тоест, ние се занимаваме с това кой ще ни ремонтира самолетите, каква шорт листа ще направим, дали имаме подкалибрени или действителни снаряди и т.н. И лично за мен проблемът е, че концентрацията – особено в парламента, в Комисия по сигурност, където има небивала концентрация на генералитет от всички поколения – очевидно не ни прави по-стабилни, по-сигурни. България трябва да има краткосрочна, но много интензивна програма за укрепване на своята отбранителна способност, която, рискувам да кажа, в момента не отговаря на условията, които променящата се ситуация на Балканите ни диктува. Рисковете са повече, иначе казано рисковете са много повече, отколкото възможностите, които ние имаме, за да ги преодолеем.   ", "date": "2018.03.17", "title": "Красимир Узунов: Отбранителната способност на България не отговаря на променящите се Балкани"}
{"url": "http://epicenter.bg/article/Rusko-izdanie--Tretata-svetovna-voyna-zapochna--/149626/11/33", "text": "Ако внимателно се следят новините в западните медии, може да се получи впечатлението, че Третата световна война може да започне всеки момент. Психозата и истерията се изкарват почти ежедневно.  , коментира руското издание Фонд „Руский Мир“.  Не дотолкова отдавна като на практика решено се представяше възможното настъпление на Русия към страните от Балтийско море и се анализираха вариантите за водене на бойни действия. При това се признаваше, че Европа не я очаква нищо хубаво.    Може би, заради вкоренени традиции, изчисленията се градят на факта, че Америка, какъвто е случаят с предишните две световни войни, ще бъде в състояние да си стои там, зад океана, да понесе само номинална загуба на свои сили, разположени извън нейните граници. Наистина, при това никой не споменава, че прогресът е отишъл далеч напред и президентът на Русия Владимир Путин по време на речта си пред Федералното събрание  .  Вашингтон обаче се страхува от далеч по-слабата от Русия Северна Корея, която има много по-скромен ядрен потенциал. Перспективата за раздяла с няколко от своите градове и няколко милиона от своите жители  , някак си, при цялата войнствена риторика за възможността Северна Корея напълно да бъде унищожена, никак не „вдъхновява Белия дом“.  Лондон обикновено действа като инициатор на някои антируски инициативи, както сега във връзка със случая на двойния агент и бивш служител на руското ГРУ полковник Сергей Скрипал и сега твърди, че той е отровен по заповед на руските специални служби (самата Великобритания не се притеснява, че няма доказателства, тъй като целта е съвсем друга... ). Твърденията са в неприличен тон, който никак не се съчетава със станалия като фирмен стил на невъзмутимото британско поведения. Така прозвуча речта на министъра на отбраната на Великобритания Гевин Уилямсън.    Реакцията на руското министерство на отбраната се забави. „Що се отнася до грубите изрази на британския министър на отбраната към Русия, то при липса на реални резултати в служебната дейност, видимо те са единственото останало в арсенала на въоръжените сили на Нейно Величество“, така коментира прессекретарят генерал-майор Игор Конашенков.  Въпросът не е в думите. Не е и в това, че Москва, в навечерието на президентските избори и Световното първенство по футбол, няма нужда да \"трови\" предателя по такъв екзотичен начин.  , опитващи се по този начин да се възползват от своя бивш и сега напълно безполезен агент.  САЩ почти ежедневно свикват извънредни заседания на Съвета за сигурност на ООН, чиято цел е да се обвини ръководството на Сирия и Русия в организацията на някои \"химически атаки срещу цивилното население в покрайнините на Дамаск\", а именно в Източна Гута, от които терористите продължават да заплашват жилищните райони на сирийската столица, в т.ч. и руските дипломатически мисии.  Следва да се припомни, че в отговор на предполагаемата „химическа атака“ САЩ вече изстреляха през април 2017 г. 59 крилати ракети „Томахоук“ от своите кораби в Средиземно море по сирийската въздушна база „Шайрат“ в провинция Хомс. Както се съобщава, в базата присъстваха руски военни съветници. Тогава като причина стана „химическата атака“, провеждането на която от страна на сирийското правителство никой така и не доказа.  Началникът на Генералния щаб на въоръжените сили на Русия В. В. Герасимов обсъди положението в Източна Гута с председателя на Комитета на началник-щабовете на американските въоръжени сили Джоузеф Дънфорд. Телефонният разговор се проведе по инициатива на руската страна.  Министерството на отбраната на Русия заяви, че във всички военни обекти в Сирия, Дамаск, както и в предградията му, има руски военни съветници и военна полиция. В случай на заплаха срещу тях,   по средствата за въздушно нападение, както и срещу техните носители.   Това е сериозно и трябва да бъде отрезвяващо за потенциалния агресор, който се опитва с пълна сила да запази терористичните организации под свой контрол в Сирия.  Разбира се, никой няма да отприщи ядрена война.    Тя не започна дори и след добре известните събития в Либия, когато анализаторите предупредиха, че следващата в този списък ще бъде Сирия. Тяхната прогноза, за съжаление, беше напълно оправдана.  Все по-голям брой страни се вливат в орбитата на регионалните войни. И само с общи усилия на този процес няма да се даде да се разпространи.   ", "date": "2018.03.17", "title": "Руско издание: Третата световна война започна? "}
{"url": "http://epicenter.bg/article/Vizhdali-li-ste-ya--Ralitsa-izchezna-misteriozno-v-tsentara-na-Sofiya-/149619/3/0", "text": "Близки и роднини сигнализираха във Фейсбук за изчезнало момиче в центъра на София и молят за вашето съдействие в откриването на Ралица, предава Канал 3.  Моля за вашето съдействие!!  Издирва се Ралица Николова (обявена и за общонационално издирване), която е в неизвестност от 15.03.2018 18:30 часа.  За последно се е намирала в центъра на гр. София и от тогава няма връзка с нея.  Ако някой я види или има информация за местонахождението й, моля да се обади на органите на реда или на следните телефони:  0888002382  0887718557  ", "date": "2018.03.17", "title": "Виждали ли сте я? Ралица изчезна мистериозно в центъра на София "}
{"url": "http://epicenter.bg/article/Poreden-protest-sreshtu-dzhendar-ideologiyata-sabra-stotitsi-pred-parlamenta-/149602/2/0", "text": "Около 200 души се събраха на протест пред Народното събрание, обявен като насочен срещу джендър идеологията, предаде БНР. Недоволството на протестиращите е провокирано от възможността да бъде ратифицирана т. нар. Истанбулска конвенция.  \"Основно право на човекът е да живее непокварен\", \"Не на Содом и Гомор в училищата\", пише на част от множеството плакати, които носят протестиращите.  Някои от тях заявиха пред \"Хоризонт\":  Протестиращите ще внесат в понеделник в Народното събрание и Министерския съвет декларация срещу повторното внасяне на Истанбулската конвенция за ратифициране в парламента и налагането на джендър-идеологията в българското общество.  Подобен протест се провежда и във Варна.  ", "date": "2018.03.17", "title": "Пореден протест срещу джендър идеологията събра стотици пред парламента "}
{"url": "http://epicenter.bg/article/Opasno--Obyaven-e-oranzhev-kod-za-silen-vyatar--obilen-dazhd-i-poleditsi-v-tsyalata-strana-/149612/2/0", "text": "Оранжев код за силен вятър е в сила за цялата страна, в някои области ще вали обилен дъжд, в други ще се образуват поледици, сочи справка на сайта на НИМХ.  В 24 области на страната е в сила оранжев код за силен вятър и обилни валежи.  Ще духа умерен до силен вятър от северната четвърт и с него температурите бързо ще се понижат. Ще има валежи от дъжд, временно интензивни и придружени с гръмотевици. Възможни са и градушки. Сумарни количества между 15 - 25 л/кв.м, в Предбалкана ще са и повече.    Ще има валежи от дъжд, временно интензивни и придружени с гръмотевици. Възможни са и градушки. Сумарни количества между 15 - 35 л/кв.м. Вятърът ще се ориентира от североизток и ще е със средна скорост 10 - 15 м/с и пориви до 20 м/с. Тмпературите бързо ще се понижат.    Ще духа силен и временно бурен североизточен вятър - 15-25 м/с, и с него ще нахлува студен въздух и температурите рязко ще се понижават. След обяд ще има валежи от дъжд, който вечерта в северните райони от областта ще премиват в сняг. Възможни са поледици. Има условия за значителни валежи и гръмотевици. Очаквани количества между 10 и 20 л/кв.м.    Ще духа силен, на пориви и бурен югозападен вятър със средна скорост 15 - 20 м/с, временно до 25 -27 м/с. След обяд ще има и валежи от дъжд, временно интензивни и придружени с гръмотевици. Сумарни количества между 15 - 20 л/кв.м.  Ще духа силен, на пориви и бурен югозападен вятър със средна скорост 15 - 20 м/с, временно до 25 -27 м/с. След обяд ще има и валежи от дъжд, временно интензивни и придружени с гръмотевици. Сумарни количества между 15 - 20 л/кв.м.    Ще има валежи от дъжд, временно интензивни и придружени с гръмотевици. Възможни са и градушки. Сумарни количества между 15 - 35 л/кв.м. Ще духа умерен до силен северозападен вятър със средна скорост 10 - 15 м/с.     Ще духа силен до бурен североизточен вятър и него температурите значително ще се понижат. Ще ума валежи от дъжд, които с понижението на температурите ще преминат в сняг. Ще има условия за образуване на поледици. Сумарни количества между 20 и 35 л/кв.м, в отделни райони и повече.    Ще духа силен и временно бурен североизточен вятър - 15-25 м/с, и с него ще нахлува студен въздух и температурите рязко ще се понижават. След обяд ще има валежи от дъжд, който след обяд в северните райони от областта ще премиват в сняг. Възможни са поледици. Има условия за значителни валежи и гръмотевици. Очаквани количества между 15 и 20 л/кв.м.  По Черноморието е обявен жълт код. Очакват се пориви на югозападен вятър до 25 м/сек.   ", "date": "2018.03.17", "title": "Опасно! Обявен е оранжев код за силен вятър, обилен дъжд и поледици в цялата страна "}
{"url": "http://epicenter.bg/article/Stihiyata-udari-Sofiya--darvo-ruhna-v-parka--quot-Zaimov-quot--/149617/2/98", "text": "Дърво падна в столичния парк \"Заимов\" в събота следобед, съобщи Dariknews.bg. Не се съобщава за пострадали. При падането дървото е ударило паркиран автомобил. Жълт код за силен вятър е обявен за събота в София, като предупреждението е за пориви от 15-24 м/с.  От Столичната община съобщиха, че екипи на дирекция „Аварийна помощ и превенция” са реагирали на два сигнала за паднали клони и дървета в резултат на силния вятър.  Във връзка с обявения жълт код четири екипа на дирекция „Аварийна помощ и превенция” са на терен. Властите напомнят на хората да бъдат внимателни при придвижването си на открито и особено в паркове и лесопаркове, както и да обезопасят незакрепени предмети от тераси или прозорци на жилища, както и от търговски обекти.  Изпълнителите на строителни обекти да проверят състоянието на строителните оградите, крановете, скелета и да предприемат действия по обезопасяването им. Собствениците на търговски и рекламно-информационни елементи също да проверят обектите си.  ", "date": "2018.03.17", "title": "Стихията удари София, дърво рухна в парка \"Заимов\"! "}
{"url": "http://epicenter.bg/article/Burniyat-vyatar-otnese-pokriv-na-supermarket-v-stolitsata-/149620/2/0", "text": "Покрив и облицовка на супермаркет в столичния квартал \"Младост 4\" се откъсна от силния вятър и падна върху паркиран автомобил, предаде БНР.  Инцидентът е станал близо до блок 426 в квартала.  Няма пострадали.  От МВР съобщават, че има десетки сигнали за паднали предмети от силния вятър в София.  По непотвърдена информация има и паднал билборд.  Получили сме около 8 сигнала за паднали дървета вследствие на силния вятър, няма пострадали хора, каза за Агенция \"Фокус\" директорът на Дирекция „Аварийна помощ и превенция“ към Столична община Красимир Димитров.  Той увери, че сигналите се обработват и уточни, че повечето са за паднали дървета в алея „Яворов“ в Борисовата градина, в парка „Заимов“, в Княжеската градина и в район „Банкя“.  „Мобилизирани са фирмите заедно с Пожарната, сигналите се разпределят“, каза Димитров.  ", "date": "2018.03.17", "title": "Бурният вятър отнесе покрив на супермаркет в столицата "}
{"url": "http://epicenter.bg/article/Montirat-tamplierski-simvol-v-tsentara-na-Sofiya-/149621/2/0", "text": "Месингова пластика със символите на ордена на тамплиерите ще бъде поставена в центъра на София наесен по повод 900-годишнината от създаването на ордена. Това съобщи великият приор о.р. генерал Румен Ралчев в Стара Загора,  Пластиката ще тежи около 150 кг , тя ще бъде изработена от пазарджиклията Спас Киричев и ще бъде до подарената от тамплиерите преди 12 години чешма в съседство с някогашния царски дворец.На пластиката ще бъде изобразен рицар , който е издигнал към небето меч, от чийто дръжка излизат пламъци - символ на светлината.  Честванията започват след месец, на 17 април с валидиране на специална пощенска марка и първодневен плик, за церемонията се очаква в България да пристигне президентът на световната филателна федерация, сингапурският милиардер Тай Пан Хиан. На марката, чийто художник е Ясен Гюзелов, ще са двама от деветте създадели на ордена преди 9 столетия, които са яхнали един кон.  Около 500 са рицарите – тамплиери в България, те са разпределени в 22 командерии, сред тях има представители на различни професионални гилдии. Родният велик приорат е „акуширал“ при създаването на приоратите в Русия и Украйна преди няколко години. Официалното честване на кръглата годишнина ще бъде през октомври в Сърбия.  В Стара Загора през уикенда се проведе десетият юбилеен духовен събор, където беше отчетено че великият приорат е подкрепил изграждането на 3 нови православни църкви.В момента рицар-тамплиер работи по реставрацията на стенописите в параклиса на свети Теодор Тирон на върха на старозагорския парк „Митрополит Методи Кусев“.  Икона на свети арахангел Михаил , дарена от тамплерите е поставена в криптата на храм-паметника „Рождество Христово“ в град Шипка. За ремонта на църквата в село Мирово ще бъдат предоставени 15 000 лв, а през м.г. тамплиерите са направили общо дарения в размер на около 400 000 евро.  Само преди 2 месеца орденът е предоставил 1000 модерни легла за нуждите на пет болници: в София, Елин Пелин и Пазарджик. Предстои да пристигне и апаратура от Германия за лечение на очни болести, която ще бъде дарена.  Румен Ралчев сподели, че за 3 години дарителската дейност е била насочена основно към Украйна, където е изпратено оборудване за ортопедични интервенции. Направено е било предложение за подобно дарение и в Руската федерация, но получили отказ.  ", "date": "2018.03.17", "title": "Монтират тамплиерски символ в центъра на София "}
{"url": "http://epicenter.bg/article/Gen--Kircho-Kirov--Sluchayat--Skripal--e-grandiozno-meropriyatie-sreshtu-Rusiya-i-Putin/149622/2/0", "text": "\"Категорично съм убеден, че това   не може да бъде руска наказателна акция. Страната, която е най-малко заинтересована, е Русия и Путин. Там утре предстоят избори. Това е грандиозно мероприятие, насочено срещу Русия. Интерес имат Западните страни, които искат да натикат Русия в ъгъла, да я омаловажат като световна сила.\" Това каза в директна връзка със студиото на предаването ”Офанзива с Любо Огнянов” по Канал 3 бившият директор на разузнаването, генералът под домашен арест Кирчо Киров.  ”В Лондон преминават огромни руски финансови потоци и не е изключено смъртта на Глушков   да е свързана с това”, смята той. ”Във Великобритания има голяма колония от руснаци, които са настроени против Путин и не е изключено и това да е част от вътрешни разправии между руската емиграция там”, продължи той.  ”Без съмнение високото посещение на тримата директори на секретни служби на Русия в САЩ е знаково. Досега не се е случвало. На срещата са разгледали всички опции за сътрудничество в борбата с тероризма и въпроси от политически характер”, коментира още Киров.  \"Смяната на държавния секретар на САЩ Рекс Тилърсън се проточи, слуховете тръгнаха още преди година. Той беше човекът в екипа на Тръмп, който не говореше на един език с него\", коментира още разузнавачът.  \"Трета световна война няма да има! Това е виртуална заплаха!\", категоричен е Кирчо Киров.  ”Сигурен съм, че истината за мен ще възтържествува. Тези дела си имат своите автори – изпълнители и поръчители. Вярвам в хората с морал в съдебната система”, заяви той по повод делата, които се водят срещу него.  ", "date": "2018.03.17", "title": "Ген. Кирчо Киров: Случаят ”Скрипал” е грандиозно мероприятие срещу Русия и Путин"}
{"url": "http://epicenter.bg/article/Karadaya--Natsionalistite-van-ot-vlastta--za-da-ima-stabilnost--mir-i-prosperitet-v-nashata-Rodina-/149623/2/0", "text": "Обединени, свалихме тоталитарния режим и докарахме демокрацията в нашата родина, върнахме си достойнството, честта, гордостта, само защото бяхме обединени. Това заяви Мустафа Карадайъ на възпоменателен митинг в Барутин по случай трагичните събития от т.нар „възродителен процес” от 1972 година, съобщиха от пресцентъра на ДПС.  Митингът, организиран от ДПС, протече под надслов „Паметта ни помага, настоящето ни свързва, а бъдещето е в собствените ни ръце”.  Пред събралото се множество председателят на ДПС Мустафа Карадайъ припомни, че по време на т.нар. „възродителен процес” тоталитарният режим потъпка достойнството на Западните и Източните Родопи, на Делиормана, и основната причина е била разделението.  „И в цяла България станахме еднакви в мъката, болката и поруганото достойнство, потъпканата чест. И защо се случи?! Защото бяхме разделени в онази тоталитарна система“, каза Мустафа Карадайъ. Той припомни, че благодарение на почетният председател на ДПС д-р Ахмед Доган от затворите са се организирали мирните майски протести в България.  „Обединени, свалихме тоталитарния режим и докарахме демокрацията в нашата родина, върнахме си достойнството, честта, гордостта, само защото бяхме обедини”, заяви Карадайъ. Председателят на ДПС се обърна към присъстващите с призив: „Много сили и много интереси ще се опитват нас да ни разделят. Не позволявайте лъжи и внушения нас да ни подвеждат и после да съжаляваме”.  В своето емоционално слово лидерът на ДПС отбеляза и своята тревога от участието на националистите във властта.   „Националисти управляват в моята Родина. Днес национализмът е политиката на моята държава. ГЕРБ, без да има нужда, включиха националистите във властта и политиката им стана по-националистическа и от националистите. За това е време отново да се обединим, отново да сме заедно, отново да сме силни. Националистите вън от властта, за да има стабилност, мир и просперитет в нашата Родина“, заключи лидерът на ДПС.  Във връзка с изучаването на т.нар. „възродителен процес” в училищата Карадайъ бе категоричен, че ДПС ще настоява имената на героите от този период да бъдат включени за изучаване в учебниците по история.  „Ние ще следим събитията и имената на героите от Барутин да влязат в учебниците в раздел „възродителен процес” и не само Барутин, но и Корница и Ябланово, Млечино, Могиляне и Пристое, Тодор Икономово, и Кус, и Климент, но първо Барутин. Всички тези събития трябва да влязат в учебниците по история“, бе категоричен Карадайъ.  По време на митинга слова произнесоха зам. председателят на ДПС Ахмед Ахмедов, зам. председателят на ПГ на ДПС Халил Летифов, евродепутатът и председател на Младежко ДПС Илхан Кючюк и Ерол Мехмед – народен представител от област Кърджали.  На възпоменателното събиране присъстваха още народните представители Севим Али, Имрен Мехмедова, Велислава Кръстева, Джейхан Ибрямов, Джевдет Чакъров, Хайри Садъков, Хасан Адемов, Танер Али, Елхан Кълков, Сергей Кичиков, Ихсан Хаккъ, евродепутатът Неджми Али, Фахри Ватансевер, представител на ДПС в Истанбул, Волкан Танйълдъз, зам.-консул на Р Турция в Пловдив, областният председател на ДПС Смолян-Салих Аршински, областни и общински председатели на ДПС, кметове и общински съветници на ДПС.  След края на митинга ръководството на ДПС и народните представители поднесоха венци и цветя на паметника на загиналите по време на трагичните събитията от 1972 година.  ", "date": "2018.03.17", "title": "Карадайъ: Националистите вън от властта, за да има стабилност, мир и просперитет в нашата Родина!"}
{"url": "http://epicenter.bg/article/Slavcho-Atanasov--Liderite-na-patriotite-postapiha-madro-i-si-stisnaha-ratsete-/149624/2/0", "text": "\"Нашите лидери са чели добре Левски. Както той казва: „Да си кажем кривичките, пък да си стиснем ръцете и да продължим напред\". Това се случва и в нашата коалиция. Това обяви депутатът от Обединени патриоти от квотата на НФСБ и бивш кмет на Пловдив Славчо Атанасов по отношение на скандалите в националистическата коалиция в предаването \"Офанзива с Любо Огнянов” по Канал 3.  \"Виждате, светът се тресе от постоянни конфликти и скандали. И затова България се нуждае от едно стабилно управление. И в крайна сметка важен е резултатът и той е, че нашите лидери си стиснаха ръцете. Подходиха мъдро\", допълни Атанасов.  Той е категоричен, че още няма решение дали трите партии НФСБ, ВМРО и Атака ще се явят заедно или поотделно на европейските избори догодина.  \"Още няма решение как ще се явим на европейските избори. От нито една от трите партии. За нас тези избори са твърде далечни. Събитията са динамични, а тези избори са чак след една година\", каза депутатът и коментира и възможната коалиция между НФСБ и Реформаторския блок за въпросните европейски избори.  \"Тази коалиция на Обединени патриоти е успешна. Още повече, че трите формации са близки по идеология. Но имаме и разлики. Все пак, ако не беше така, щяхме да сме една партия. Истината е, че нашите симпатизанти приемат добре тази коалиция. Докато Реформаторите са малко по-либерални, а ние сме консервативни партии. Разликата между консерватизъм и национализъм е малка и заради това всеки патриотизъм и национализъм е вид консерватизъм. Бог, семейство, родина. Това са важните елементи на национализма”, добави Атанасов.  Той се застъпи за лидера си Валери Симеонов за репликите му към руския патриарх Кирил, който бе наречен \"второразрядно ченге\".  \"Не искам да влизам в ролята на негов адвокат. Уважение всекиму, но когато те унижават у дома, трябва реакция. Истината е, че руският патриарх направи нещо недопустимо. От духовник влезе в ролята на политик и започна с ръчичката по масата да назидава нашия президент. Моите уважения към Русия. България трябва да е в добри отношения, но наистина и аз се подразних, като гледах от начина, по който говореше руският патриарх в центъра на София. Не бива по такъв начин да унижаваш своя домакин. И заради това нашият лидер бе малко по-изнервен. В крайна сметка - каквото повикало, такова се обадило. Въпреки че Валери Симеонов беше доста твърд, истината е, че всичко, което той каза за патриарха, е вярно\", добави бившият кмет на Пловдив.  \"Преди имаше армия, сега има гражданска защита. Подкрепям идеята строителни войски да се върнат. Но разбира се доброволно\", допълни Атанасов и изрази още една идея на патриотите.  \"Ние, Обединени патриоти сме единствените, които казват, че социални помощи за циганското население само срещу труд. А в момента – дават им ги, те ги получават и не работят. Отглеждаме само консуматори. През моята глава са минали 17 избора и на всички ги ухажват по този начин. Обещават им, че няма да работят, което си е купуване на гласове\".  Славчо Атанасов коментира и конфронтацията през лятото между Валери Симеонов и министъра на туризма Николина Ангелкова.  \"На Черноморието имаме държава в държавата. И първият политик, който опита да бръкне в раната, е Валери Симеонов. Няма значение дали го прави публично. И тогава се получи конфликт. Г-жа Ангелкова влезе в конфронтация с Валери Симеонов. Не трябва да забравяме, че има йерархия и реално погледнато, тя е подчинена на г-н Симеонов. Защото той е вицепремиер, който отговаря за туризма. Тя не трябваше да реагира така. Не мога да кажа дали тя трябва да остане министър. Това може да го прецени само премиерът Борисов. Защото той може да прецени кой му върши работа\", разясни народният представител.  Атанасов е категоричен, че правителството трябва да изкара пълния си мандат.  \"Като гледам резултатите на тази коалиция – за една година се направиха доста неща. Има вече над 15 законопроекта, които се приеха от Народното събрание. Ще бъде глупаво, ако правителството не си изкара мандата. Защото в тази обстановка по света се нуждаем от стабилност,\" категоричен е народният представител.  ", "date": "2018.03.17", "title": "Славчо Атанасов: Лидерите на патриотите постъпиха мъдро и си стиснаха ръцете "}
{"url": "http://epicenter.bg/article/Atanas-Kostadinov--BSP--Koremnoto-na-Radev-e-namigvane-kam-premiera-na-Balgariya-/149625/2/0", "text": "”Идва времето за отговори! Скандалът с ЧЕЗ се разрасна до международно ниво. Някой трябва да отговори, откъде се появи тази изрезка от вестник, който премиерът входира в Народното събрание”. Това каза Атанас Костадинов от БСП в ефира на предаването ”Офанзива с Любо Огнянов” по Канал 3.  ”На този етап влизането на държавата в сделката за ЧЕЗ няма как да се случи, защото държавата ще стане съучастник в неясни капитали. Не сме очаквали, че нещата ще стигнат дъното”, коментира още той.  ”Парламентарната комисия, освен фактите и обстоятелствата около продажбата, ще установи и как ЧЕЗ е раздържавяван в годините”, заяви Костадинов.  ”Преди дни с колегите Таско Ерменков и Жельо Бойчев направихме запитване на КЕВР, оттам ни отговориха, че при тях не е постъпвала официална информация за сделката с ЧЕЗ. Сега ще питаме прокуратурата дали има действие и бездействие от страна на регулатора”, заяви социалистът.  ”Коремното на Радев е намигване към премиера на България. Президентът е с безпрецедентно висок рейтинг. Хареса ми коремното, то ми каза да се взема в ръце и да подобря формата си.”, каза още Атанас Костадинов.  ", "date": "2018.03.17", "title": "Атанас Костадинов, БСП: Коремното на Радев е намигване към премиера на България "}
{"url": "http://epicenter.bg/article/Tomislav-Donchev--Koyto-pravi-politika-s-partizanski-metodi--zasluzhava-prozvishteto--quot-gadove-quot---VIDEO--/149627/2/0", "text": " Такава позиция изрази вицепремиерът Томислав Дончев в предаването \"Офанзива с Любо Огнянов\" по Канал 3.  Основна тема бе сделката за ЧЕЗ, за която в парламента дори бе създадена временна комисия.  \"Нямам притеснение от изводите, до които ще достигне парламентарната комисия. Самата технология на сделката не предполага каквото и да е било участие на хора от властта. Не българската държава или структура, която е под контрол на правителството е участник в сделката\", обяви вицепремиерът.   допълни той в отговор на въпроса дали вижда сценарий, при който се повтаря историята от 2013 г., когато именно сметките за ток свалиха първият кабинет на Бойко Борисов.  \"По принцип опасения може да има само поради простата причина, че това е услуга с висока обществена значимост.   За съжаление обаче в последно време това е водещата политическа технология – играта със страховете. Въпросът обаче е друг. Играта със страховете може да позволи на някого да бъде много добър опозиционер. Защото това е технология, която позволява ефективно да се удря властта. Но играта със страховете не е помогнала на никого да бъде добър управленец\", категоричен е Дончев.  На въпроса кои са гадовете, които искат да бутнат властта, за които говори преди време премиерът Борисов, Дончев отговори:  \"Не мога да ги назова поименно, но по принцип всеки, който прави политика с партизански методи, сигурно заслужава подобни прозвища. Дали е гад или нещо друго...   Защото един токсин, като се пусне в обществото, той не изчезва, той продължава да се върти и се връща при този, когото го е пуснал”.  Вицепремиерът изрази и своята лична позиция относно това каква трябва да бъде ролята на държавата в сделката за ЧЕЗ.   Тоест, енергетиката, в това число и електроразпределението, ще бъде, както е решено преди 15 години - ще бъде частно – ще привлечем добри европейски оператори, които ще модернизират мрежата. Това е едното решение. Не можем да кажем по дефиниция дали това е добро или лошо, защото имаме в Европа добри модели на държавно електроразпределение и добри модели на частно. Има и лоши модели на държавно и лоши модели на частно.  Другият вариант е държавата да каже:   че има контрол върху тази стратегическа инфраструктура и тя да стане държавна. Само че това не се прави от днес за утре. Прави се със стратегия, с промени в закона... Защото ако нещо е частно към момента, а утре трябва да стане държавно, това трябва да се случи по определен път. Ситуацията обаче не е такава. Ние няма как да вземаме решение с хоризонт 4-5 години.   За една голяма част от хората, ако държавата не присъства, има проблем – най-малкото репутационен. Ние не може да си позволим българите да са загрижени и притеснени по отношение на електроснабдяването. Както казах, това е извънредна ситуация и необходимо извънредно решение. Затова е напълно нормално да започнат да се водят разговори или преговори. Държавата има такова желание. Ако този, който продава е склонен, ние бихме участвали. С какъв процент, към момента не е най-важното, защото ние нямаме още принципно съгласие\", коментира Дончев.  По отношение на възможното по-голямо присъствие на държавата в сектор \"Енергетика\", нещо за което се застъпиха и коалиционните партньори на ГЕРБ от Обединени патриоти,    Той коментира и призивите на БСП да се развали сделката за ЧЕЗ.  \"Разликата между опозицията и управляващите е, че управляващите трябва да предприемат действия,  \".  Според вицепремиера престрелките при патриотите не могат да разклатят управлението.  \"Често говорим за стабилност. Политическата ситуация е нажежена, което не е толкова лошо, защото трябва да има страст. Но като че ли минахме някои граници.   А най-големият проблем е, когато от сутрин до вечер, с основна заслуга на опозицията, се пълнят главите на хората с глупости.  Структурно погледнато разногласията в коалицията на Обединени патриоти не могат да разклатят кабинета. Доколкото няма предпоставки за промяна в конфигурацията в парламента. Ако ми зададете въпроса дали тези разногласия и скандали са добри или лоши, ще се затрудня.   – в конкретния случай на малката коалиция. Това, че се изваждат на показ крамоли и скандали навън, всъщност е публичност на процеса и отстояване на позициите\", каза вицепремиерът.  Относно изказванията на Валери Симеонов по адрес на руския патриарх Кирил Томислав Дончев е, че    Относно възможния балкански проект за АЕЦ \"Белене\", според Томислав Дончев е възможно финансиране от страна на европейски банки, но то не може да е безвъзмездно, особено от страна на Европейския съюз, защото ядрената енергетика не е сектор, който се финансира от Брюксел.  По отношение на международните теми    \"Истината е, че санкциите срещу Русия, нито контрасанкциите, носят икономически ползи, на който и да е било от двете страни. Естествено обаче санкциите не са възникнали от икономически съображения, а от политически. Това, което аз се надявам е, че затоплянето на отношенията и политическият диалог ще бъдат на такова ниво, че скоро санкциите биха били смекчени или дори отменени\", каза още Дончев.   при срещата между европейските лидери и Реджеп Ердоган във Варна.   Защото имаме общи теми. Икономически и такива свързани със сигурността. Има ли нужда да обясняваме каква е ролята на Турция по отношение на мигрантския поток\".  , така Томислав Дончев отговори на въпрос дали е възможно след края на председателството Лиляна Павлова да смени поста си в кабинета, но уточни, че самата тя ще продължи да има ангажимент към европредседателството, тъй като сме в трио, а именно Естония, България, Австрия, които са начело на Съвета на ЕС. Според него тя трябва да продължи да бъде използвана, защото е кадърна и работлива.  По думите му към момента    Томислав Дончев категорично заяви, че България трябва да влезе в Еврозоната и че валутният борд трябва да остане, докато влезем в Еврозоната.   обяви Дончев, като така аргументира и желанието на страната ни да бъде приета в Шенген.  ", "date": "2018.03.17", "title": "Томислав Дончев: Който прави политика с партизански методи, заслужава прозвището \"гадове\"! (ВИДЕО) "}
