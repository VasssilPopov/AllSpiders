{"url": "http://epicenter.bg/article/Kak-shte-se-finansira-sdelkata-za-ChEZ--/148246/2/0", "text": "Банките, които ще финансират „Инерком” за покупката на ЧЕЗ, са няколко. Детайли около финансирането на сделката публикува днес авторитетният чешки в. „Лидове новини”. Част от информацията е официална, предава бТВ.  От „Инерком” отричат участието на офшорни компании във финансирането. От ЧЕЗ в Прага запазиха мълчание с аргумента, че „тази информация е чувствителна”.  На въпроси на bTV от „Уникредит Булбанк” се позоваха на банковата тайна и не коментираха. От Първа инвестиционна банка отрекоха да са поемали ангажименти за финансиране на сделката. Още миналата седмица от Българската банка за развитие отрекоха, че ще финансират сделката. До момента бТВ не е получила отговор имат ли намерение да рефинансират стар заем на ЧЕЗ, каквато информация се появи.  „Говорител на ЧЕЗ ни потвърди, че са имали писмо от Българската банка за развитие”, заяви пред bTV Веселин Вачков от „Лидове новини”.  Разследването се базира на информация, получена в Надзорния съвет на ЧЕЗ, обясниха от изданието. Според нея, освен със собствени средства, „Инерком” ще финансира сделката с банкови кредити и заеми от две офшорни фирми. В една от тях съсобственик е руско-грузинският бизнесмен Паата Гамгонеишвили, който развива бизнес и у нас.   „Информацията е, че това са източниците на фирмата купувач. Дали в крайна сметка ще използват тези източници или други, не мога да ви кажа”, обясни Веселин Вачков.  От „Инерком” отново отказаха подробности, тъй като „финансирането на сделката предстои да бъде приключено”.  От Комисията за енергийно и водно регулиране на този етап не могат да проверят сделката. Гарантират обаче, че продажбата няма да се финансира чрез сметките ни за ток.  „Заемът, който ще вземе г-жа Върбакова, няма да натовари българските граждани и няма да се плаща през цената на тока”, увери шефът на КЕВР Иван Иванов.  Решението за цената на тока от юли ще дойде след проверка дали дружествата са инвестирали толкова, колкото са обещали.  По-рано днес бивш директор на ЧЕЗ у нас обясни, че дружеството решило да се изтегли от страната ни още през 2013 г., когато високите сметки за ток свалиха първия кабинет „Борисов”.  „В България ситуацията в енергийния сектор е доста трудна и не се учудвам, че големите играчи не искат или нямат апетит да инвестират”, каза Петър Баран, бивш оперативен директор на ЧЕЗ в България.  Според Баран няма институция в България, която може да спре сделката. „За да има една сделка, трябва да има продавач и купувач. ЧЕЗ не е виновен, че са се появили такива компании”, коментира той. Единствената спирачка според Баран е, ако „Инерком” се откажат или изникне проблем с финансирането на сделката.  ", "date": "2018.02.27", "title": "Как ще се финансира сделката за ЧЕЗ? "}
{"url": "http://epicenter.bg/article/Prezidentat-za-ChEZ--Yavno-stava-vapros-za-shema-za-skrito-pridobivane-na-druzhestvoto-/148215/2/48", "text": "„По закон ЧЕЗ е част от националната европейска критична инфраструктура с пряко отношение към въпросите на националната сигурност. Затова всякакъв въпрос, че това е една банална сделка на едно търговско дружество е нещо, с което ни заблуждават.“ Това заяви днес президентът Румен Радев пред журналисти в отговор на въпрос дали сделката по придобиването на електроразпределителното дружество ЧЕЗ крие рискове за националната сигурност.   Светкавичната оставка на министъра на енергетиката не приключва случая, напротив - генерира още повече въпроси. Явно става въпрос за схема за скрито придобиване на дружеството, категоричен беше Румен Радев.   Тук въпросът е кой и защо крие своите намерения. Как така една фирма без история, без опит, без капацитет и без ресурси получава огромна банкова гаранция и защо досега имената на банките, най-прозрачните публични финансови институции, се крият, коментира президентът и отправи въпроса дали фирмата има политическа гаранция.   Румен Радев беше категоричен, че правителството дължи отговори на всички потребители, които плащат сметки за ток, а това са всички български граждани. „Всички чакаме отговори“, добави президентът.   Попитан какви са правомощията му, които може да упражни, за да има повече яснота по тези въпроси, Румен Радев заяви, че се среща с отговорните институции, имащи отношение по въпроса, въпреки че по закон те имат отношение постфактум. Днес президентът ще разговаря и с председателя на Комисията за финансов надзор, а както уведоми, вече е имал среща и с представители на Държавната агенция за национална сигурност.   „В момента събирам информация и ще преценя“, отговори държавният глава на въпрос смята ли да свика Консултативния съвет за национална сигурност, след като темата я засяга пряко. Румен Радев добави, че всички тези операции пряко или косвено засягат националната сигурност. Говорим за електропреносна система и действия по нея, посочи държавният глава.   На въпрос има ли механизъм държавата да спре сделката, щом тя буди толкова въпроси, президентът коментира, че за съжаление държавата се е отказала съзнателно от този механизъм през 2012 г., когато е решила да се освободи от участието си в електроразпределителните дружества.   Попитан кой може да се намеси при такава сделка, президентът Радев отговори, че въпросът трябва да се отнесе към правителството и добави, че всички тези агенции и служби са към него. „Очаквам от там отговори на въпроси и адекватни действия, които да защитят публичния интерес и националната сигурност. Все още не е ясен механизмът на финансиране, той ще даде отговор на въпроси - дали са само банки или има и други финансови институции“, коментира държавният глава.   „ДАНС работи по въпроса, но им е необходимо време. Големият проблем е защо такива проверки не се извършват предварително, когато от месеци се знаят потенциалните участници, потенциалните бъдещи собственици“, коментира държавният глава.   Според Румен Радев, проверката постфактум вече няма голямо отражение върху сключването на сделката, която на практика е сключена. „Има институции, които по закон отговарят за националната сигурност, визирам и Министерството на енергетиката, и ДАНС. Въпросът е защо досега такива проверки не са извършени, дали е въпрос на липса на компетенция, на липса на професионализъм или просто ненамеса по други причини“, запита Румен Радев.  ", "date": "2018.02.27", "title": "Президентът: Сделката с ЧЕЗ е схема за скрито придобиване на дружеството. Чакаме отговор от кабинета"}
{"url": "http://epicenter.bg/article/Borisov-sabra-speshno-GERB-i-Patriotite-zaradi-Ginka/148218/2/0", "text": "ГЕРБ и Обединените патриоти се събраха на Коалиционен съвет в Министерски съвет, за да решат въпросите, появили се около новината за продажбата на активите на ЧЕЗ в България на Гинка Върбакова и подадената оставка на министъра на енергетиката Теменужка Петкова. Най - рано другата седмица ще стане ясно дали ще бъде приета оставката на Петкова.    Първо ще се изслушат всички страни по въпроса за сделката на ЧЕЗ на специална съвместна енергийна и вътрешна комисия.   \"Решихме да има среща и изслушване в по-широк кръг относно сделката с ЧЕЗ, на която чуем мнението на КЕВР и компетентните органи, ще поканим и представител президентската институция, тъй като казусът е важен и той трябва да бъде информиран и да се намали напрежението. Срещата вероятно ще е в четвъртък. След нея ще обсъдим и оставката на министър Петкова, тъй като трябва да е ясно какви са подробностите по казуса\", съобщи Цветан Цветанов, зам. - председател на ГЕРБ и председател на ПГ на ГЕРБ, предаде репортер на Novini.bg.   Цветанов поясни, че премиерът Бойко Борисов се е чул с чешкия си колега Андрей Бабиш, за да бъдат предоставени документи по сделката с активите на ЧЕЗ. Председателят на ПГ на ГЕРБ увери също така, че коалицията е стабилна. Волен Сидеров коментира искането си за оставката на шефа на енергийната комисия в парламента Делян Добрев. Той каза, че ще вземе решение какви да бъдат действията му, след като се проведе срещата в четвъртък и изслушването и види как Добрев се държи.", "date": "2018.02.27", "title": "Борисов събра спешно ГЕРБ и Патриотите заради Гинка"}
{"url": "http://epicenter.bg/article/Korneliya-Ninova--Iskame-spiraneto-na-sdelkata-s-ChEZ--Prashtame-ya-na-prokuraturata--/148222/2/0", "text": "\"Искаме спирането на сделката с ЧЕЗ, тя е неясна, задкулисна\".  Това заяви на брифинг в централата на БСП лидерът на социалистическата партия Корнелия Нинова. На него тя разкри какво е отношението на партията към сделката за продажбата на енергоразпределителното дружество ЧЕЗ.   \"БСП е категорично против тази сделка, която е неясна, задкулисна, не знаем кой е крайният купувач, не се знае кой финансира сделката и какво ще е бъдещето. Смятаме, че правителството на Бойко Борисов принася в жертва три милиона българи. Защото ЧЕЗ влиза в дома на тези три милиона българи, които ползват тока\", заяви пред медиите Корнелия Нинова. И веднага заяви какви са целите на социалистите: \"Да защитим тези хора и да защитим националните интереси и националната сигурност!\"   Ще гоним нещата докрай, искаме спиране на сделката чрез всички законови механизми, продължи соцлидерът. Според нея това е възможно да стане по Наредба №3 за лицензиране дейностите в енергетиката, чл. 92 и по Закона за енергетиката. БСП са внесли искане за изслушване на премиера Борисов утре като първа точка от дневния ред на парламента.  Искаме анкетна комисия в парламента, която да разследва договора на ЧЕЗ, каза Нинова.  За сделката с ЧЕЗ политическата отговорност е лично на Борисов, бе категорична Нинова. И продължи: \"Борисов казва \"Те продадоха ЧЕЗ\". Кои \"те\"? През 2004 г, като бе извършена приватизацията на енергийните дружества, БСП бе против. Правителството тогава бе на Симеон Сакскобургготски. През 2011 останалата част от ЧЕЗ продаде Борисов, БСП също бе против. И сега оставаме на тази позиция!\"   При откриване на нова процедура, искаме държавата да участва наравно с други претенденти, каза Нинова. И подчерта, че не става дума за национализация. Това не е прецедент за кабинета \"Борисов\", правителството изкупи Авионамс, припомни тя.   Корнелия Нинова припомни, че е поискала среща с посланика на Чехия у нас, тя ще се състои в четвъртък от 11 часа. И обясни на медиите какви въпроси ще зададе чрез дипломата на правителството в Прага. Те са какви гаранции са дадени пред чешката държава за сделката. Кои банки или кои офшорни компании ще извършат плащането. Корнелия Нинова припомни и разговора в обществото за \"грабежа на прехода\", поискан от ГЕРБ. \"ГЕРБ се отказаха, но ние не се отказахме и тогава поисках от всички институции досиетата на приватизацията на прехода. И ги получих\", каза Нинова. И показа досието на приватизацията на ЧЕЗ. Досието на ЧЕЗ заминава в прокуратурата и с него да започне ревизията на преход, заяви още Нинова  Прочете от него - при приватизацията се приема стратегия, в която се казва, че държавата запазва 33 процента, за да гарантира общия интерес и за да има контрол върху дейността на дружеството.  Питам Борисов - нарушил ли е стратегията, когато продаде 33 процента, и има ли условие, когато ЧЕЗ тръгне да продава, да уведоми предварително и писмено българската държава, заяви лидерът на БСП. В това досие на ЧЕЗ има такова условие, каза Нинова. И бе категорична, че твърдението на Борисов, че не знае за тази продажба или е невярно, или ЧЕЗ не са изпълнили задълженията си по условията по договора.   Едни лобита в ГЕРБ се борят кой да овладее енергетиката, посочи тя. Според Нинова оставката на министъра на енергетиката Теменужка Петкова е поредният бушон. А отлагането на оставката се бави, защото ГЕРБ нямат кандидат.  ", "date": "2018.02.27", "title": "Корнелия Нинова: Искаме спирането на сделката с ЧЕЗ! Пращаме я на прокуратурата! "}
{"url": "http://epicenter.bg/article/Borisov-razporedi-pravitelstveniyat-Erbas-da-pribere-bedstvashtite-balgari-v-Timishoara/148225/2/0", "text": "По разпореждане на премиера Бойко Борисов самолет Ербъс 319 на Авиоотряд 28 ще извърши днес следобед извънреден полет по летище Тимишоара, за да прибере в София група от 113 български граждани.   Пътниците бяха блокирани на летището в Тимишоара, след като самолет на нискотарифния авиопревозвач \"Райън еър\" е бил отклонен от маршрута Лондон-Пловдив към летището на румънския град вчера вечерта. След подаден сигнал българското посолство в Букурещ е влязло в контакт с летищните власти, както и с представители на авиокомпанията.   До момента 62-ма граждани с два автобуса пътуват към София и вече са на българска територия. 90 души се намират все още на летището в Тимишоара, а други 23-ма души - майки с деца, са настанени в хотели в околностите.   Вицепремиерът и министър на външните работи Екатерина Захариева и министърът на транспорта, информационните технологии и съобщенията Ивайло Московски организират извънредния полет, след като се оказа, че превозвачът не може да осигури самолет и че от съдействие имат нужда много семейства с малки деца.   Тъй като самолетът може да превози 93 пътници, с приоритет на борда ще бъдат качени семействата с малки деца, възрастните хора и тези, които се нуждаят от лечение. За останалите ще се търси решение за транспортиране по суша.   До момента на два пъти на българските граждани са им осигурени ваучери за храна. Почетният консул на Република България в Тимишоара е поел ангажимент да посети сънародниците ни на летището и да окаже съдействие, тъй като на място нямаме дипломатическо или консулско представителство.   Решението за изпращане на правителствения самолет бе взето от премиера, след като той, министър Захариева и омбудсманът Мая Манолова бяха сигнализирани от редица граждани в социалните мрежи и по телефона.", "date": "2018.02.27", "title": "Борисов разпореди правителственият Ербъс да прибере бедстващите българи в Тимишоара"}
{"url": "http://epicenter.bg/article/Borisov-poiska-ot-Chehiya-informatsiyata--s-koyato-razpolaga--po-sdelkata-na-ChEZ-v-Balgariya/148227/2/0", "text": "В телефонен разговор с министър-председателя на Чехия Андрей Бабиш премиерът Бойко Борисов поиска на компетентните български органи да бъде предоставена информацията, с която чешкото правителство разполага, по сделката за продажбата на бизнеса на ЧЕЗ Груп в България. Това се казва в съобщение на Правителствена информационна служба.   Борисов изрази загриженост от намеренията на дружеството, в което чешката държава притежава 63%, да продаде активите си на компания, която не се е доказала на пазара. Премиерът посочи, че ЧЕЗ България е част от системата за национална сигурност на страната и сделката, извършена без необходимата прозрачност, предизвиква основателна тревога.   Премиерът Бабиш посочи, че е информиран от Надзорния съвет на дружеството, че продажбата е напълно законосъобразна и не представлява риск за никоя от страните. Извършени са проверки на купувача и по отношение на способността му да управлява електроенергийното дружество в България, и по отношение на произхода на средствата за заплащане на активите, които са показали, че не съществуват проблеми за осъществяване на сделката.   Министър-председателят на Чехия изрази готовност да предостави на българските власти материалите с резултатите от проверките. Борисов съобщи, че вече е възложил на ДАНС и на НАП проверки на купувача и на обстоятелствата около сделката и е поискал съдействието на КФН и КЕВР по случая.", "date": "2018.02.27", "title": "Борисов поиска от Чехия информацията, с която разполага, по сделката на ЧЕЗ в България"}
{"url": "http://epicenter.bg/article/Premierat-na-Chehiya-e--v-shok--ot-sabitiyata-sled-prodazhbata-na-ChEZ---Balgariya-/148229/2/48", "text": "Коренно различни сигнали в рамките на един ден изпратиха интервю на чешкия премиер Андрей Бабиш пред неговия вестник   и информация от българската правителствена пресслужба за телефонен разговор между Бабиш и Борисов. Единствената прилика в двете информации е темата – продажбата на ЧЕЗ-България.   Заради тази сделка оставка подаде българската министърка на енергетиката Теменужка Петкова, която заяви, че познава от много години собствениците на малката и непозната компания „Инерком”. Именно тя купува активите на ЧЕЗ у нас.  Премиерът Бойко Борисов пък нареди сделката да бъде щателно проверена.     Управата на чешката енергийна компания ЧЕЗ да обясни на Надзорния ѝ съвет продажбата на своите активи в България, призовава Бабиш в интервюто. „Шокиран съм от това, което се случва в България(…) Изобщо не разбирам цялата ситуация. Г-н изпълнителният директор на ЧЕЗ (Даниел Бенеш – б.ред.) би трябва да обясни на Надзорния съвет какво става”, казва пред вестника Бабиш.   По думите му Бенеш го е уверил в самото начало, че това е прозрачен процес с известен контрагент. Развитието на ситуацията обаче хвърляло негативна светлина. Бабиш посочи още, че ЧЕЗ не е 100-процентово държавна фирма и Чехия няма пълен контрол върху нея (Министерството на финансите има 70-процентов дял – б.ред). „Знаете, че е в миналото се опитахме да предотвратим продажбата на апартаменти на ЧЕЗ в Писнице (до Прага) и проблемите за наемателите им. ЧЕЗ не ни зачете. Малко или много това дружество прави каквото си иска. ЧЕЗ е държава в държавата”, казва още Бабиш.     Според информацията от „Дондуков” 1, Борисов е поискал от Бабиш информацията, с която чешкото правителство разполага по сделката за бизнеса на ЧЕЗ у нас. Тя ще бъде предоставена на компетентните органи.   „Борисов изрази загриженост от намеренията на дружеството, в което чешката държава притежава 63%, да продаде активите си на компания, която не се е доказала на пазара. Борисов посочи, че ЧЕЗ България е част от системата за национална сигурност на страната и сделката, извършена без необходимата прозрачност, предизвиква основателна тревога”, пишат от правителствената пресслужба.   Те цитират Бабиш, който в телефонния разговор заявил, че е бил уверен от Надзорния съвет на дружеството, че продажбата е напълно законосъобразна и не представлява риск за никоя от страните, като са били извършени проверки на купувача и на произхода на парите му.   Вестник \"Лидове новини\" твърди още, че въпреки  В публикацията се изброяват източниците на финансиране, чрез които „Инерком” са събрали над 320-те милиона евро за активите на ЧЕЗ. До момента собственичката на компанията-купувач Гинка Върбакова в няколко интервюта заявява, че ще разчита на банка с висок кредитен рейтинг и няма да ползва заеми от офшорни фирми. От Българската банка за развитие обявиха още на 15 февруари, че не са издавали банкови гаранции. Съвсем друго обаче се разбира от думите на говорителя на ЧЕЗ Ладислав Крших пред чешкото издание: „ . Преди официалното подписване на договора не може да искаме официално потвърждение – сделката беше подписана в петък”. Става дума за заем от 116 млн. евро от 2016 г. за 7-годишен срок, като има информации, че клауза по договора прави задължението предсрочно изискуемо при продажба на ЧЕЗ-България на нестратегически инвеститор. До момента няма яснота дали това задължение трябва да бъде върнато веднага. „Лидове Новини” твърди, че ББР ще трябва да осигури 65 млн. евро за рефинансиране.   Други банкови гаранции са дошли от „Уникредит Булбанк” (180 млн. евро) и „Първа инвестиционна банка” (80 млн. евро). Според чешката медия финансиране е дошло от две офшорни компании, „Глобъл Виктори Тръст” (100 млн. евро) и „Скор Трейд” (67 млн. евро). По-ранни публикации ги свързват с руско-грузинския бизнесмен Паата Зурабиевич Гамгонеишвили. Отделно от това българската фирма дава собствени средства от 20 млн. евро. Върбакова отрича да използва офшорен капитал, но и на този етап не е представила ясно схемата, по която ще се финансира сделката.", "date": "2018.02.27", "title": "Премиерът на Чехия е „в шок” от събитията след продажбата на ЧЕЗ - България"}
{"url": "http://epicenter.bg/article/Izklyuchiten-interes-kam-zasedanieto-na-DPS-dnes-pri-Ahmed-Dogan-v-Boyana-/148230/2/0", "text": "  Сбирката на елита на ДПС в Бояна при почетния председател на партията д-р Ахмед Доган е била инициирана от парламентарната група и е била насрочена още в началото на миналата седмица, научи Канал 3 от членове на ръководството.   Всички депитати, членове на ЦС и на политическото ръководство на партията вече се събраха в базата на Движението в \"Бояна\".    \"Ние си правим рутинно заседание на ЦОБ с парламентарната група, не сме се качвали горе отдавна, Ахмед Доган е почетен председател, имаме нужда да си говорим с него отвреме навреме. Естествено, че ще обсъдим болните теми на държавата и обществото, но съвпадението е случайно\", коментира високопоставен член на ДПС.   Вчера за същото информара и Епицентър.бг.  Първа точка от дневния ред е анализ на обществено-политическата обстановка в страната, какъвто винаги се прави на тези ежеседмични заседания. Именно там ще бъдат дискутирани продажбата на ЧЕЗ, оставката на Теменужка Петкова, труса в управляващата коалиция, драмите в Здравната каса и факта, че на 600 български граждани е било отказано лечение в чужбина заради дълговете на НЗОК.  Очаква се движението да не подкрепи новия енергиен министър при гласуването в пленарната зала, което също е рутинно поведение за една опозиция. \"Естествено, че няма да го подкрепим\", подчертава източникът на Канал 3.  \"Нас ни интересува доколко тази сделка защитава националния интерес, защото става дума за близо три милиона абонати\", каза още членът на партийното ръководство на ДПС по повод продажбата на ЧЕЗ.  Наред с проблемите в енергетиката ще бъде обсъден фактът, че ДАНС ще проверява сделката постфактум, а не предварително, което е задължително, когато става въпрос за подобно стратегическо за националната сигурност и икономиката дружество. Това не говори добре за службите ни, притеснени са в ДПС.  Втора точка от дневния ред е готовността на ДПС за участие във властта. Не се очаква да има изявления за медиите след заседанието, а вероятно прессъобщение след края му.", "date": "2018.02.27", "title": "Изключителен интерес към заседанието на ДПС днес при Ахмед Доган в Бояна "}
{"url": "http://epicenter.bg/article/Banda-maloletni-terorizira-detsa-pred-stolichno-uchilishte/148183/3/0", "text": "Банда малолетни тероризира деца пред столично училище и пребива жестоко хора, които минават по тротоара, разказа в репортаж \"Нова телевизия\".   Обирджиите тормозят и крадат от деца в 137 училище, което се намира в най-големия столичен район \"Люлин\". „Аз бях сам на улицата, двама големи и едно по-малко дете бяха. Обиколиха ме, а като прецениха, че няма никой, започнаха да говорят за пари“, разказа един от потърпевшите пред \"Нова телевизия\". След срещата им момчето било със синьо око, а друга тяхна жертва вече се страхува да ходи по тъмно.   Родители казват, че бандата е от ромски произход и дори използвали и нож. Имало дори случаи на блъскане, ритане, а децата се страхуват. В същото време четирима малолетни били задържани за кратко, но след това били пуснати. Родителите настояват децата им да се движат спокойно и да се прекрати тази агресия. Докато подавал жалба в полицията, пострадал забелязал бандата на улицата и тя била задържана.  ", "date": "2018.02.27", "title": "Банда малолетни тероризира деца пред училище в София"}
{"url": "http://epicenter.bg/article/Prof--Atanas-Tasev--Borisov-kaza--che-shte-se-stroi-AETs--quot-Belene-quot--Tova-e-mnogo-vazhno-/148182/4/0", "text": "  Така енергийният експерт проф. Атанас Тасев коментира в \"Денят на живо\" по Канал 3 предложението на премиера Бойко Борисов строежът на АЕЦ Белене да се превърне в общобалкански проект.   \"Досега не можехме дори да говорим за строеж, защото има мораториум - досега нямаше такава фраза. Дори да построиш на площадката едно барбекю, ще бъде затворено, защото има мораториум\", посочи професор Тасев.     Другият гост - енергийният експерт Еленко Божков, който припомни, че преди година на една конференция е издигнал тази идея, подкрепи думите на проф. Тасев: \"Както каза професорът - най-важното е заявената днес публична решимост.\"     По другата гореща тема в енергетиката - купуването на ЧЕЗ от страна на фирмата \"Инерком\",  Еленко Божков изтъкна, че общественият резонанс е много силен, за сметка на прозрачността на подобна мащабна покупка.     Той отиде още по-далеч като обяви, че продажбата на ЧЕЗ може да има като последица политическа криза. \"В мен се затвърждава едно убеждение, че от тази сделка може да се стигне до политическа криза, защото настроенията са много силни\", заяви Еленко Божков.       Професор Атанас Тасев изтъкна, че тепърва ще се разкриват подробности около  готвената сделка за ЧЕЗ, но абонатите няма да пострадат.     Еленко Божков посочи една любопитна подробност: че ЧЕЗ са преговаряли за продажбата с юристката Милена Стоева, освободена преди това от... ЧЕЗ.      На въпрос на водещата Мая Костадинова как може да реагира държавата при силен обществен натиск заради сделката с ЧЕЗ, професор Атанас Тасев каза: \"КЕВР може да отнеме лиценз, но тогава ще отиде на международен арбитраж.\"     \"Тогава загубите бяха 28% - тоест дружествата не се управляваха добре. Но тогава и регулаторът нямаше такива възможности и правомощия. Загубите се намалиха до 8%. Държавата няма да управлява по-добре\".     Според професор Тасев енергийният министър Теменужка Петкова е станала жертва, която няма нищо общо с интригата.  ", "date": "2018.02.27", "title": "Проф. Атанас Тасев: Борисов каза, че ще се строи АЕЦ \"Белене\". Това е много важно!"}
{"url": "http://epicenter.bg/article/Anton-Gitsov--Mozhe-li-i-vav-Velikobritaniya-da-ima-Ginka-/148168/11/0", "text": "  Две приличащи си сделки, вълнуват обществеността в момента в България и Великобритания.      У нас никому неизвестната а Гинка Върбакова от Пазарджик е решила с фирмата си „Инерком България“ да закупи конгломерата от компании на чешката   \"ЧЕЗ електро\", \"ЧЕЗ трейд\" и малки ВЕИ активи - видинския соларен парк \"Фри енерджи проджект Орешец\" и недовършената централа на биомаса в Смолянско. Интерком е малка фирма, с никакъв опит в енергетиката, фирма с 50 000 лв. капитал, притежаваща три неголеми соларни парка, със скромни активи. Предложила е да плати над 300 млн. евро, някаква банка щяла да я кредитира.      Ако Гинка купуваше някакъв супермаркет в Пазарджик, никой нямаше да и обърне внимание, но тук тя иска да придобие обект, засягаш националната сигурност на държавата, защото ЧЕЗ държи енерго разпределението на почти една трета от държавата и всеки срив в системата може да донесе и срив в икономиката.   Затова и възникват следните въпроси:      -  , висящи дългове към НАП и срещу която и съпругът и има три изпълнителни дела? И ако Гинка извади някакъв кредитодател, няма ли това да означава, че тя е използвана за фасада, зад която стои друг неясен купувач? Или както запита Мартин Владимиров,енергиен експерт от Центъра за изследване на демокрацията \"Въпросът е дали имаме реална представа кой стои зад тези средства и какъв ще е ефектът върху пазара”?   От чешката „Energo-Pro” ,която е била един от кандидатите, заявиха, че “целият процес по тържната процедура на българските активи е непрозрачен”. Намекът с една дума е, че сделката мирише на далавера.        -   без да има никакъв опит в тази област? „Не мога да си представя как една фирма от Пазарджик с 90 000 лева активи и 11 000 лева загуба за миналата година, ще купи най-голямото ЕРП в България”, заяви Делян Добрев, председател на Комисията по енергетика, и изрази безпокойство за това „д        За Гинка Върбакова се знае че е близка до министърът на енергетиката Теменужка Попова. Дали това е повлияло за уреждането на сделката е въпрос, който мнозина си задават, но Петкова вече даде изявление, че нямала предварителна информация за сделката, и че тъй като тя била извършена съгласно чешките закони, българското правителство не можело да има никакво отношение към този процес.   Премиерът Борисов защити Петкова, като каза че тя е честен човек и, заяви, че „нито енергийният министър, нито аз можем да повлияем на подобна сделка.      Но какво точно ще и проверяват тези инстанции на тази сделка? Чешката компания и Гинка ще им покажат договора, съвсем законен според \"чешкото законодателство“, подробности може и да откажат да им дадат, \"търговска тайна\" и т.н., пък и нали както и вицепремиерът Валери Симеонов и той  каза, че \"не може държавата да се меси в такива частни сделки\". В тази страна, създадената преди 250 години компания GKN (Guest, Keen and Nettlefolds) -“Джей Кей Ен“ е крупен производител на части за автомобили, пътнически и военни самолети за Великобритания, САЩ и Европа.   Но тя изпитва временни затруднения и цените на акциите и са спаднали значително. Така тя изведнъж става обект на апетити от страна на друга компания Melrose- „Мелроуз“, която се опитва да изкупи контролния пакет от акции на „Джей Кей Ен“, като предлага изгодни, над пазарни цени на собствениците на акции. Съвършено законна търговска практика. Но обществеността е разтревожена. „Мелроуз“ е известна, като “predatory company”- компания хищник, която закупува закъсали компании, но не ги развива, а ги разпарчельосва, разпродава активите им и ги изоставя като празни черупки след няколко години.   Но “Джей Кей Ен“ е ключова компания за британската икономика, обект на национална сигурност. В пресата се вдига шум, загриженост изрази министърът на отбраната Гавин Уилямсон, а Рашел Рийвс, която е министър в сянка на икономиката, енергетиката и бизнес стратегията се обърна с призив към действащият министър отговаряящ за това министерство Грег Кларк с въпрос, ще използва ли правителството си правото си да блокира сделката.          Оказва се, че държавата, която преди векове е измислила капитализма, се е постарала да му тури намордник, по отношение на бизнес сделки, засягащи националната сигурност.            Какво ще излезе от тази, както в-к „Сега“ я нарече „воняща сделка“ за покупка от Гинка на ЧЕЗ предстои да видим.   и, затова  държавата трябва да упражнява контрол и да се намесва, когато интересите на обществото го налагат.    ", "date": "2018.02.27", "title": "Антон Гицов: Може ли и във Великобритания да има Гинка? "}
{"url": "http://epicenter.bg/article/Evrostat--Poveche-ot-polovinata-ot-bezrabotnite-litsa-u-nas-sa-bili-v-risk-ot-bednost/148179/11/0", "text": "  Близо 55 процента от безработните лица у нас са били изложени в риск от бедност след социални трансфери през 2016 г., показват данни на Евростат от изследване на безработните лица между 15-64 г. в ЕС. По този показател сме в еднакви позиции със страни като Латвия и Естония, при среден показател за ЕС от 48,7 на сто. По данни на НСИ у нас през 2016 г. е имало 245 хиляди безработни, което на практика означава, че повече от 134 000 безработни /55 процента/ са живели в риск от бедност през този период.   Общата заетост у нас през тази година е била 2,9 млн. души, а лицата извън работната сила са били 1,4 млн. души, сочат данните на НСИ. Според последни актуални данни на Агенцията по заетостта у нас през януари 2018 г. броят на безработните, регистрирани в бюрата по труда, е бил 237 322. Най-голяма потребност от работна сила, според анализа на Агенцията по заетостта, се наблюдава в следните икономически дейности: преработваща промишленост - 30 процента, държавно управление - 14 процента, търговия - 13 процента, административни и спомагателни дейности - 7 процента, хотелиерство и ресторантьорство - 5 процента. Най-търсените професии по заявени работни места в бюрата по труда в страната през януари т.г. са били следните: персонал, грижещ се за деца, както и полагащ здравни грижи за хората; машинни оператори; продавачи в магазини; квалифицирани работници по производство на храни, облекло, дървени изделия и сродните на тях; работници в добивната и преработващата промишленост, строителството и транспорта; персонал, зает в сферата на персоналните услуги и др. Европейската статистика отчита, че най-голям дял безработни лица в риск от бедност е регистриран в най-голямата европейска икономика - тази на Германия - 70,8 процента.   Според анализа на Евростат обаче, лицата изложени на риск от бедност, са тези, които живеят в домакинство с равностоен разполагаем доход под прага на риска от бедност, който е определен на 60 на сто от средния национален еквивалентен разполагаем доход. Високият национален праг на разполагаем доход в Германия обяснява и високия процент от безработни в риск от бедност.   В Литва равнището на безработните в риск от бедност е било 60 процента, в Латвия - 56, в България - 55 на сто, Естония - 54 на сто, Чехия - 52 на сто, Румъния - 51 на сто и др. На другия край на скалата, по-малко от 40 процента от безработните са били изложени на риск от бедност в следните страни-членки на ЕС: Кипър и Финландия - 37 на сто, Франция - 38 на сто и Дания - 39 на сто. През 2016 г. най-големи различия между дела на безработни и заети лица, изложени на риск от бедност, са регистрирани в Германия - 70,8 на сто за безработните лица - срещу 9,5 на сто за заетите лица, или разлика от 61,3 процентни пункта. В Литва разликата между безработните и заетите лица в риск от бедност е 52 процентни пункта, в Чехия - 48 процентни пункта и в Латвия - 47 процентни пункта. Разликата за риск от бедност между безработните и заетите лица е била значително най-слабо изразена в Кипър - 29 процентни пункта, Франция и Португалия - по 30 процентни пункта, сочат данните на Евростат.    ", "date": "2018.02.27", "title": "Евростат: Повече от половината от безработните лица у нас са били в риск от бедност"}
{"url": "http://epicenter.bg/article/Ivitsa-Dachich--Sarbiya-nyama-namerenie-da-si-pravi-harakiri-zaradi-prisaedinyavaneto-kam-ES/148181/7/0", "text": "\"Сърбия няма намерение да си прави харакири заради присъединяването към Европейския съюз\", заяви министърът на външните работи на Сърбия Ивица Дачич в интервю пред вестник Vecernje Novosti, цитирано от \"Фокус\".   \"Не съществуват европейски морков, заради който Сърбия би се съгласила доброволно да се откаже от Косово и Метохия. Фактът, че отделни кръгове в Брюксел очакват от нас историческо харакири, докато самите те, вътре в ЕС, нямат обща позиция за Косово, е лицемерие\", заяви Дачич.   В рамките на възобновилия се в понеделник в Брюксел преговорен процес между делегациите от Белград и Прищина, Дачич подчерта, че Сърбия не разглежда възможността за отмяна или преразглеждане на тази част от Брюкселските споразумения, която предвижда създаване в Косово на Общност на сръбските общини.    \"Ако ЕС се съгласи на нещо подобно, а аз вярвам, че няма да се съгласи, то ще се провали целия преговорен процес и за нас тук повече няма да има място\", предупреди министърът.   \"Бих попитал всички в ЕС, как се получава така, че единствено границите на Сърбия могат да се променят, а всички останали са изсечени на камъни? Първо откъснаха Косово от Сърбия, а сега ни казват, че няма какво повече да се говори по този въпрос. Как така няма за какво? Ако това е приключена история, то за какво ни викат за диалог\", попита Дачич.   \"Народът ще решава; ако си мислите, че мнозинството ще бъде за признаване на Косово, то аз никак не съм уверен\", заяви той.   Пристигналият в Белград миналата седмица руски външен министър Сергей Лавров заяви, че Москва няма намерение да променя позицията си за Косово и Метохия. Той отбеляза, че руската позиция е добре известна и съвпада с резолюция 1244 на СС на ООН, която Москва „за разлика от западните колеги, поддържа напълно“.  ", "date": "2018.02.27", "title": "Ивица Дачич: Сърбия няма намерение да си прави харакири заради присъединяването към ЕС"}
{"url": "http://epicenter.bg/article/Otkloniha-polet-ot-London---vmesto-v-Plovdiv--katsa-v-Timishoara-/148184/7/0", "text": "Самолет от Лондон до Пловдив е отклонен за румънския град Тимишоара, съобщи БНТ, като се позова на информация от пътници.   \"От снощи от 22.30 часа сме на летището в Тимишоара. Около 120 човека сме, около 40-50 човека пътуват за България с автобус. Уговорката беше да ни настанят и сутринта да летим за България. Оттогава досега никой не се обади. Обаждах се няколко пъти до българското посолство в Букурещ. Разговорите бяха еднотипни и не усетих желание да ни помогнат\", каза по телефона в сутрешния блок на БНТ една от блокираните на летището българки - Величка Божерикова.  ", "date": "2018.02.27", "title": "120 българи блокирани на румънско летище"}
{"url": "http://epicenter.bg/article/Blondinkite-na-RADIO-FRESH--s-8-mazhe-za-8-mi-mart/148243/10/0", "text": "Влади Ампов-Графа, Ваня Джеферович, Боби Ваклинов, Буги Барабата и още от популярните български мъже ще са гости в „Шоуто на Блондинките“ по Radio Fresh! в седмицата преди осми март.   По случай нежния празник Цвети и Елена, водещите на шоуто, ще провокират популярните господа да разкрият тайната си на успех сред жените и подходите, с които впечатляват дамите. Напълно в стилистиката на предаването се очаква разговорите да преминат разгорещено, пиперливо и с позволената доза сексапил.   Освен да се слуша на честотите на Radio Fresh! в цялата страна, ексклузивното шоу може и да се гледа на официалната FB страница на радиото, която има над 321 хиляди фена.   ", "date": "2018.02.27", "title": "Блондинките на RADIO FRESH! с 8 мъже за 8-ми март"}
{"url": "http://epicenter.bg/article/martenitsi/148137/10/0", "text": "Дни преди първи март настроението традиционно е приповдигнато. От всеки ъгъл ни посрещат сергии, отрупани с усукани бели и червени конци. И въпреки снегът и минусовите температури, опашки от клиенти не липсват - едни разглеждат в търсене на подходящата мартеничка, други пазаруват на едро, а трети - са просто традиционалисти.    И докато амулетът за здраве отдавна е станал по-скоро мода, то в последните години логично мартеничката излиза и отвъд обичая - политически лидери, именити реалити звезди и забавни фрази вече красят накита.   Социалните и обществени коментари по политически теми не остават по-назад. Отражение на един наскоро неприет, но нашумял законопроект, пък е новата тенденция в украшенията за празника. Народните герои, вплетени в мартеничката - Пижо и Пенда, вече имат другар/ка - Дженда. Идеята идва от Истанбулската конвенция и понятието \"трети пол\", чието проекто приемане от Парламента у нас предизвика вълна от коментари. Основна арена на недоволството, разбира се, стана социалната мрежа, която беше залята от колажи, саркастични подмятания и иронични забележки.        В същия контекст е и следващия коментар:    Изобретателността не стига дотук.    , за да поздрави съселяните си с предстоящия празник.   Друг потребител пък отбелязва, че джендърството не се свежда само до един вид, та затова трябвало да има общо 31 разновидности на пола: \"Е, как само добавка на един, та те са 31 вида\", пише саркастично в поста на дамата, която добавя и снимка на въпросните видове мартеници.   Шегите продължават и с коментари от рода на:  , риторично пита трети. \"Палавник голям се оказа Пижо\", отговаря друг.    На него освен традиционните бели и червени конци са използвани и лилави за направата на човечето от трети пол.    Ето как с шеги и закачки една сериозна за цялото ни общество тема превзе дори хилядолетен празник, свързан с основаването на държавата. Ето как традицията никога няма да бъде същата, а злободневните въпроси ще намират израз дори в народните обичаи. И уж, джендърство в България нямало, уж сме били страна с християнски ценности, уж семейството било най-важно... защо тогава има мартеница с нов, терти герой и защо най-българската традиция се опорочава така пошло... И после нямало контрол на масите! Били сме верни на традицията, били сме християни, не сме били подвласни на \"модата\" и \"разкрепостения начин на живот\"...", "date": "2018.02.27", "title": "Пуснаха джендър мартеница за Баба Марта! Пижо, Пенда и Дженда са хит в мрежата"}
{"url": "http://epicenter.bg/article/Parvi-mart-e-kritichen-i-shte-opredeli-sluchvashtoto-ni-se-do-kraya-na-mesetsa/148247/10/101", "text": "Тази седмица предстои да преживеем края на февруари, който ще завършва добре и щастливо, но с повече пасивност и липса на мотивирано действие. През март нещата определено ще започнат да се раздвижват повече. Това е един от най-активните месеци през 2018 година, защото съдържа 31 активни дневни нумерологични аспекта. От тях 6 са критични, 5 - противоречиви, 7 -  в които ще имате възможност да се покажете, 4 са предназначени за постигане на максималното, 16 ще са стабилни и в 3 от тях може да придобиете слава и известност. Характерът на месеца ще бъде свързан с емоционални катастрофи, тъй като започва като първи ден с кармичен кръст при Път на живота 6. Възможно е да се активизират кармични спомени, изневери, войни, катаклизми, неизживени чувства във връзките и др. Но въпреки всичко този месец ще ви даде възможност за постижения. Така че го използвайте целенасочено и бъдете последователни в действията си. Най-хубавата и позитивна седмица от месеца е третата. Сряда, 28.02. В средата на работната седмица и край за месец февруари ще имаме щастливо утро, много срещи до обед и в следобедните часове, обмен на информация и случване на нещата, благодарение на друг човек. Денят ще започне добре и ще завърши добре с активация за срещи с хора и пътувания. Дневната номерологична карта е 5-ица, затова правете всичко по правилата и спазвайте реда и законите. Ще възникнат неотложни ангажименти и противоречия. Денят е социален с акцент върху дома и семейството. Съсредоточете се в доброто и всичко ще бъде наред. Мото: Спазвам правилата! Четвъртък, 01.03. С настъпването на Баба Марта предстои да преживеем и първия критичен ден за месец март, който ще определи характера на случващото ни се до края на периода. Дневната номерологична карта е с път на живота 6 при негативна геометрия, затова бъдете внимателни с чувствата и емоциите си. Активират се критични обрати, възникване на проблем на място, засечки и др. Денят е специален, започва щастливо с намиране на решения, спорен предобед, съобразяване с другите, радост и красива вечер. Извършете превенция на сърце, кръвно налягане, бъдете внимателни при шофиране, защото има риск от катастрофи, пазете се от бойлер, печка и други уреди. Повече за критичните дни вижте тук:http://eanumerology.com/curious/view/69/kritichni-dni-2018%20/t%20_blank Мото: Днес владея чувствата си и не позволявам на емоцията да ме завладява! Петък, 02.03. Със завършване на работната седмица ще имаме възможност да направим стабилни планове, свързани с чужбина, пътешествия, духовни пътувания, образование, духовен дом. Дневната номерологична карта е с Път на живота 7 и ще активитра възможност да се събудим чрез думи. Сутринта ще е успешна, на обед ще се наложи да си партнираме, за да вървят нещата. Вечрта е предназначена за самота, знания и духовни практики. Мото: Вярвам в целите си! Събота, 03.03. Предстои ден, предназначен за рода, семейството, поемане на отговорност, семейни сбирки и тържества. Активират се копнеж по любов, уреждане на парични взаимоотношения, разговори за наследства. Упехът днес ще бъде исторически, може да получите заслужена почит и уважение. Дневната номерологична карта е с път на живота 8, актуалното ще бъде в областта на сметки, задачи и правене на уговорки. Денят започва усмихнато, с лекота и хармония и завършва със семейството и разговори за пари. Мото: Днес всичко се случва с усмивка на лице! Неделя, 04.03. Неделният ден ще бъде максимален и активен с предназначение за много работа, задачи и възможност за приключване на ангажименти и отлагани неща. Номерологичната карта е с път на живота 9 и дава възможност за висока ефективност и концентрация във всички области. Денят започва с късмет и според казаното и обещаното от друг човек и завършва с мисли и работа до късно. Мото: Силата и успехът са заедно с мен! Запазете своя час за индивидуална консултация с ЕА на телефон: 089 738 7575 или на имейл: milena.ivanovatm@gmail.com ", "date": "2018.02.27", "title": "Първи март е критичен и ще определи случващото ни се до края на месеца"}
{"url": "http://epicenter.bg/article/Zhalt-kod-za-niski-temperaturi-e-obyaven-za-tsyalata-strana--zhivakatotmita-do-minus-14-/148169/2/0", "text": "Жълт код за ниски температури е обявен за цялата страна днес с изключение на Благоевградска област. Тази нощ се очаква преминаването на нов средиземноморски циклон, валежите отново ще се усилят.   Вятърът ще отслабне и ще е умерен до силен, от север-североизток. Сутринта температурите ще са предимно между минус 12 и минус 7 градуса, на места и по-ниски, дневните почти навсякъде ще са отрицателни - между минус 7 и минус 2 градуса, в югоизточните райони малко по-високи, съобщават от НИМХ-БАН.   Снежната покривка, до сряда вечерта, ще се увеличи с нови 10-15 см. На много места ще се образуват навявания. Жълт код за ниски температури е обявен за цялата страна днес с изключение на Благоевградска област.   По Черноморието арктическият студ ще бъде придружен от силен вятър и опасно вълнение. Около и над 50 см е снежната покривка на места в Северна България. В София тя е около 22 см. Валежите продължават, но вече са по-слаби, а по-късно през деня се очаква в много райони и да спрат. През целия ден температурите ще остават под нулата с изключение на Югозападна България, където ще са малко над нулата.   Във вторник ще духа слаб до умерен вятър от изток-североизток.   В сряда преди обяд ще духа слаб вятър от североиизток, след обяд вятърът ще се ориентира от запад и ще бъде слаб.   В четвъртък ще преобладава време с променлива облачност. Ще бъде почти тихо.   От петък до понеделник облачността ще се променя динамично, често ще бъде значителна и на места ще превали слаб сняг, в понеделник късно след обяд и вечерта – слаб дъжд и мокър сняг. Ще духа слаб вятър, предимно от изток-североизток, на моменти ще бъде тихо.   Тази нощ се очаква преминаването на нов средиземноморски циклон, валежите отново ще се усилят.     Във вторник, сряда и четвъртък ще бъде хладно. Минималните температури ще бъдат между минус 14° и минус 9°. Максималните температури ще бъдат между минус 6° и минус 3°. От петък ще започне затопляне, което ще продължи и след края на периода – понеделник. Минималните температури в петък ще бъдат между минус 8° и минус 5°, през следващите дни ще бъдат между минус 4° и 1°. Максималните температури в петък ще бъдат между минус 3° и 0°, от събота до понеделник ще бъдат между 0° и 5°.   Над западните и централни части на Стара планина, в началото на периода от периода – във вторник и сряда, ще бъде облачно и мъгливо, с превалявания от сняг. Във вторник ще духа умерен вятър от южната четвърт, в сряда – умерен вятър от северозапад. В четвъртък ще има променлива облачност и ще духа умерен до силен вятър от югозапад. Максималните температури на 1200 м ще бъдат между минус 8° и минус 5°. От петък до понеделник облачността ще се променя динамично, често ще бъде значителна и на места ще превали сняг. Ще духа слаб до умерен вятър от запад-югозапад. Очаква се постепенно затопляне и максималните температури на 1200 м ще бъдат между 0° и 5°. Температурите на 2000 м. ще бъдат с около 5° по- ниски, от тези на 1200 м.", "date": "2018.02.27", "title": "Жълт код за ниски температури е обявен за цялата страна, живакът пада до минус 14°"}
{"url": "http://epicenter.bg/article/Tsveta-Karayancheva--Podtsenihme-tamnite-sili-sreshtu-Istanbulskata-konventsiya--Debatat-prodalzhava/148188/2/0", "text": "\"Няма драма, че ще работим с един заместник председател по-малко. Очакваме БСП да направи своята номинация. Това, което Валери Жаблянов изрази, очевидно е и позиция на неговата партия. При предишните лидери БСП се движеше в демократична посока. Получихме и много писма от български граждани, които не одобряват поведението на Жаблянов по отношение на Народния съд.\" Това заяви в „Денят започва” на БНТ председателката на Народното събрание Цвета Караянчева по повод отстраняването на Валери Жаблянов от заместник председателския пост в парламента.  Тя коментира широк спектър от теми – поведението на опозицията и президента, Истанбулската конвенция, оставката на Теменужка Петкова.    „БСП от всяко нещо прави сензация, скандал. За да се измести фокуса от това, което се случва с правителството, с председателството. Ако отчетем успешно председателство, това ще е удар за опозицията. А то е успешно. Бях в Брюксел, там България я приемат като равна!”, каза Караянчева. Според нея опозицията прави скандали, за да присъства в медиите. „Бих се радвала опозицията да е конструктивна”, допълни тя.  „Премиерът Борисов има много работа във външнополитически план. Във въпросите на БСП има конкретика и се отнасят до отделните министри. Няма проблем премиерът да идва и да отговоря, стига въпросите да касаят политиката на правителството”, каза Караянчева по повод искането на БСП Борисов да отговори на техни въпроси в Народното събрание.  „Не съм броила колко вета е наложил президентът. Той има своето право. Ние имаме своите аргументи да го преодолеем. Ако толкова често се налага вето, то девалвира. В няколко студиа вече разказах какви са отношенията с правителството. Мнозинството трябва да помага на правителството да прокарват политиките си. Оставам с впечатление, че когато един закон не харесва на БСП президентът го връща. Надявам се г-н Радев вече да разбере, че правителството и мнозинството работят една и съща политика”, коментира Караянчева връщането на закони от страна на президентската институция.  „Харесвам г-жа Петкова, защото тя е един добър министър. С оставката може би тя иска да премахне всякакви съмнения за участие в сделката с ЧЕЗ. Но аз не бих се съгласила с тази оставка, защото тя е много качествен човек”, каза Караянчева. По думите й заедно с коалиционните партньори в сряда или четвъртък ще се реши въпроса за новия министър, ако се приеме оставката на Теменужка Петкова.  Истанбулската конвенция очевидно не е отпаднала от дневния ред, въпреки че премиерът Борисов обяви, че я оттегля. На въпрос на водещия „кога ще продължи дебатът за Истанбулската конвенция”, Караянчева отвърна: „Дебатът продължава. Хората се вълнуват от тази тема. Аз инициирах конструктивен дебат в СУ и всяко едно мнение е качено на сайта на парламента. Грешка беше, че не го направихме по-рано. Но ние подценихме тези тъмни сили, които се намесиха и вкараха много драма и неистини в тази тема. Започна да се говори за промени в конституцията, за трети пол, вкараха се понятия, които не присъстват в този документ. Дори заглавието Истанбулска конвенция не беше коректно. Това е конвенция срещу насилието над жени и деца.” Председателката на НС бе помолена да коментира и езика на омразата в парламента. „С езика на омразата трудно ще се справим. Лош пример даваме. БСП непрекъснато търсят конфликт и изостряне на отношенията. Хамалският език бие срещу авторитета на парламента”, заяви тя.", "date": "2018.02.27", "title": "Цвета Караянчева: Подценихме тъмните сили срещу Истанбулската конвенция. Дебатът продължава"}
{"url": "http://epicenter.bg/article/-Galap--Zhenite-u-nas-oshte-sa-podtseneni---v-biznesa-i-ne-samo/148189/2/0", "text": "  Жените са по-коректни от мъжете, но са подценени. Редица бизнескачества са по-присъщи за женитe, отколкото за мъжете, но ролята на жените като ръководители и бизнесхора у нас е все още пренебрегвана от обществото ни и явно има нужда от насърчаване. Иначе, като цяло, ние, българите, имаме завидно лично самочувствие – въпреки общия негативизъм, който от години се споделя във всевъзможни изследвания.   Това са част от изводите и препоръките от експресен телефонен сондаж на „Галъп интернешънъл“ по поръчка на списание „Жената днес“.   Мъже или жени   „Галъп интернешънъл“ провери общото отношение по няколко твърдения. По почти всички проверени твърдения излиза, че жените са по-коректни от мъжете. Например, мнозинство от 75% са съгласни, че жените са по-дисциплинирани от мъжете, 69% - че жените са по-лоялни и всеотдайни от мъжете, 65% - че жените по-сигурно връщат заеми, 56% - че жените са по-некорумпирани. Останалите са несъгласни или не могат да преценят.   Колебание в общественото мнение се наблюдава само по едно от тестваните твърдения – че жените са по-пестеливи. Тук съгласието е на практика колкото и несъгласието. Около 48% от всички респонденти изразяват съгласие с твърдението „Като цяло жените са по-пестеливи от мъжете“, но на практика също толкова (47%) не са съгласни. Останалите се колебаят.   В повечето ситуации, жените закономерно отговарят солидарно - далеч по-категорично в полза на своя пол, в сравнение с отговорите на мъжете. Единодушие обаче цари по отношение на корупцията – и мъже, и жени смятат, че жените са по-некорумпираният пол. Така се потвърждава извод от подобно изследване на „Галъп интернешънъл“ преди две години.   Оказва се, че когато става дума за качества за работа и бизнес, и въобще – за качества, свързани с отношенията между хората, обществото ни е съгласно, че жените са по-добра опция. В тяхно лице се виждат по-грижовни и отговорни хора. Вероятно това се свързва и с образа на майката. Разбира се, жените отговарят по-благосклонно за себе си, но и мъжете не се противопоставят. Може би клишето, че жените харчат повече е пуснало корени, но пък от друга страна, и мъже, и жени еднакво споделят възгледа, че жените не са толкова предразположени към корупция.   Самооценките на обществото   Въпреки по-голямата си коректност, жените изглеждат подценени. Например, когато попитаме българите кого биха избрали за заместник, 38% избират опцията „полът не е от значение“, но сред останалите отговори преобладава отговорът „мъж“ (34%) срещу „жена“ (27%). 1% не могат да преценят.   Нещо повече, жените изглежда сами се подценяват в по-голяма степен. Например, 55% от българите смятат, че всъщност се подценяват или са се подценявали на работното си място. При жените този дял е по-висок – 58%, а при мъжете – 52%.   А ето и останалите отговори по този въпрос сред обществото: 17% от българите признават, че се надценяват, 23% от българите твърдят, че се оценяват реалистично, а около 5% не могат да формират мнение, или твърдят, че никога не са работили.   Мнозинство от 68% от българите смятат, че биха били (или са) добри ръководители. При мъжете този дял е 72%, а при жените е 63%. И тук се оказва, че мъжете са по-самоуверени, възможно е и това да е стереотип – че мъжът именно е ръководител, а жената - не. А е възможно също в извадката да са попаднали повече мъже, които вече са ръководители – такива са обективните данни на статистиката у нас: сред хората с ръководни длъжности мъжете преобладават.   Като че ли едно от малкото места където жените не са подценени и не се подценяват, е интуицията. На въпроса „Вие лично смятате ли, че имате добра интуиция“ 88% от жените казват „да“, а от мъжете 85% казват „да“. Така общо 87% от българите смятат за себе си, че имат добра интуиция.   Този въпрос всъщност потвърждава един от основните изводи на изследването – българите съвсем не страдаме от ниско самочувствие.   Да напомним: 68% смятат, че биха били (или са) добри ръководители; 55% смятат, че на работата като цяло им се налага (или им се е налагало) да се подценяват. 87% смятат, че имат добра интуиция. Ако не се брои интуицията, жените имат по-ниско самомнение, а и общите мнения са по-неблагосклонни към тях. Към това трябва да се добави и по-високата склонност за заместници да се избират мъже.   Така се оказва, че обществото ни признава, че жените имат повече качества, но донякъде неглижира тяхната роля. Високото самочувствие е факт, но при жените – не съвсем.   Най-уверени в себе си са най-младите.   Жените и бизнесът   Мнозинство от 59% от запитаните казват, че биха били добри предприемачи. При мъжете 61%, при жените 57%. Явно и тук личи и високо самочувствие, и неравенство между половете.   Стереотипите и автостереотипите проличават и в още един индикатор - респондентите бяха изправени пред хипотетичен избор от няколко възможни дейности, чието ръководство биха поели. Сред вариантите фигурираха малка фабрика, ферма, туристическа агенция, средно голям магазин, ресторант, студио за красота.   Явно тенденцията мъжете да се ориентират към ръководни дейности в областта на производството, а жените – в областта на услугите и търговията, се запазва. При мъжете „водят“ фабрика и ферма.   Над една трета от мъжете биха избрали да оглавяват малка фабрика, докато при жените тази опция се споделя от около 15%. Най-много от дамите (около една четвърт) биха ръководили средно голям магазин или туристическа агенция. Приблизително равни дялове се споделят от различните полове по отношение ръководството на ресторант. Явно остава навикът в общественото мнение – мъжете произвеждат и ръководят, жените обслужват и търгуват.   Сондажът е проведен сред 801 души между 14 и 16 декември чрез телефонно интервю по панелна методика, която осигурява представителност на данните за пълнолетното население в страната. 1% от извадката е равен на около 55 хиляди души. Абсолютна максимална грешка е ± 3.5 при 50% дялове.      ", "date": "2018.02.27", "title": "„Галъп“: Жените у нас още са подценени - в бизнеса и не само"}
{"url": "http://epicenter.bg/article/Borisov-zapozna-generalniya-direktor-na-STO-s-administrativnata-reforma-i-borbata-s-koruptsiyata-/148194/2/0", "text": "Министър-председателят Бойко Борисов и генералният директор на Световната търговска организация Роберто Азеведо обсъдиха партньорството на България в рамките на Световната търговска организация на среща в Министерския съвет. Това съобщиха от правителствената информационна служба.  Премиерът посочи, че един от приоритетите на Българското председателство на Съвета на ЕС е да работи за укрепването на доверието в Световната търговска организация и утвърждаването на многостранната търговска система. В рамките на председателството България ще инициира дискусия в Съвета за перспективите пред търговската система и начините за по-ефективно функциониране на механизмите за уреждане на спорове. Борисов изрази очакване, че на днешното неформално заседание на търговските министри от ЕС в София ще бъде обсъден конструктивен подход за продължаване на диалога с останалите страни-членки на СТО, за да се намери начин за излизане от кризата, в която се намира организацията.  По време на срещата премиерът Борисов подчерта, че България продължава да запазва икономическа и финансова стабилност и да предприема активни мерки за постигане на висок икономически растеж. Той запозна госта си с резултатите от административната реформа, която правителството в момента провежда и с мерките за подобряване на обслужването на гражданите и бизнеса, както и осигуряване на прозрачност на публичните дейности и превенция на корупцията, чрез ускорено въвеждане на електронно управление.  На срещата беше отбелязан и ръстът в българския износ. В периода януари - ноември 2017 г. той се е увеличил с 11.8% спрямо същия период на 2016 г.  ", "date": "2018.02.27", "title": "Борисов запозна генералния директор на СТО с административната реформа и борбата с корупцията "}
{"url": "http://epicenter.bg/article/Manolova-pishe-na-Fandakova--Kak-gubeshtoto-parno-shte-pokriva-67-mln--evro-dalg-za-zavoda-za-bokluk/148200/2/0", "text": "Националният омбудсман Мая Манолова постави остро в писмо до кмета на София Йорданка Фандъкова въпроса за финансирането на завода за боклук.   „Как губещо дружество като „Топлофикация София” ще покрива общински дълг от  67 млн. евро за завода за отпадъци“, този въпрос зададе омбудсманът Мая Манолова в писмо до кмета на София Йорданка Фандъкова. Повод за написването му са сигнали на столичани, в които гражданите алармират Манолова, че се възпрепятства правото им на информация по предстоящото обсъждане на проекта „Изграждане на инсталация за комбинирано производство на енергия в София с оползотворяване на RDF отпадък“. Омбудсманът настоява Столична община да даде ясен отговор във връзка с финансирането на проекта и отражението му върху околната среда. Манолова е категорична, че би го подкрепила при обосновани и доказани ползи за столичани, ясни разчети за себестойността на производството и гаранции, че няма да доведе до оскъпяване цената на топлоенергията, включително и до замърсяване на околната среда. „Информацията, че се предвижда дългосрочният дълг - до 67 000 000 евро, да бъде изплащан с бъдещи приходи на „Топлофикация София“ ЕАД поражда много въпроси, на които Столична община (СО) е длъжна да даде ясен и конкретен отговор. Както всички знаем, от последния публикуван доклад на независимия одитор за това дружество – същото е на загуба  “, пише в писмото си Манолова. Според нея, в становището на одитора е констатирана съществена несигурност, която би могла да породи значителни съмнения относно способността на дружеството да продължи като действащо предприятие. Манолова допълва още, че няма яснота как при такова финансово състояние енергийното предприятие ще изплаща дълга и как това ще се отрази на цената на топлинната енергия.", "date": "2018.02.27", "title": "Манолова пита Фандъкова: Как губещото парно ще покрива 67 млн. евро дълг за завода за боклук?"}
{"url": "http://epicenter.bg/article/-Lidove-novini--Dve-balgarski-banki-sa-obeshtali-krediti-na-druzhestvoto-na-Ginka-da-kupi-ChEZ/148202/2/0", "text": "Чешкото издание \"Лидове новини\" твърди, че \"Уникредит Булбанк\", Първа инвестиционна банка (Fibank) и Българската банка за развитие имат участие в сделката по закупуването на активите на ЧЕЗ в България. Това съобщава БНР.  Две от българските банки са обещали отпускане на кредит на дружеството \"Инерком - България\", което бе избрано да закупи активите на ЧЕЗ - България, съобщава чешкото издание \"Лидове новини\". Една от тях обещава да финансира фирмата на Гинка Върбакова, създадена специално за сделката с чешкия енергиен гигант ЧЕЗ, със 180 милиона евро, а другата - с 80 милиона евро.  В публикацията се уточнява още, че другата българска банка ще поеме ангажимент за рефинансиране на съществуващи вече заеми на дружеството от Европейската банка за възстановяване и развитие.  „Хоризонт” потърси коментар и от трите банки, споменати в разследването на чешкото издание. От \"Уникредит\" заявиха, че не коментират търговски взаимоотношения - без нито да потвърдят, нито да отрекат дали изобщо са работили по сделката с ЧЕЗ. Българската банка за развитие още в неделя излезе с официална позиция, че няма отношение към сделката нито като финансираща институция, нито като гарант. Тази позиция бе препотвърдена и днес. От Първа инвестиционна банка все още се чака информация.  Вчера в подробен материал за сделката с българската компания, \"Лидове новини\" съобщи, че \"Инерком - България\" е предложила комбинирано финансиране от три източника, като в това число собствени активи, банкови гаранции и офшорни компании. Тогава в предаването ни \"Преди всички\" Веселин Вачков от \"Лидове новини\" уточни, че голяма част от кредиторите на сделката са свързани с международното разследване за укриване на данъци \"Парадайз пейпърс\".  По-късно от \"Инерком - България\" отхвърлиха тази информация.   ", "date": "2018.02.27", "title": "„Лидове новини“: Три банки - \"Уникредит\", ПИБ и ББР имат участие в сделката за ЧЕЗ (Обновена)"}
{"url": "http://epicenter.bg/article/Chetiri-selishta-obyaviha-bedstveno-polozhenie/148203/2/0", "text": "Четири селища обявиха бедствено положение. Става дума за места от Главинишката община на Силистренска област. Това съобщиха от пресцентъра на общината. Причината за решението е, че до селищата няма достъп. Заради тежката обстановка са затворени пътищата от Силистра за съседните области и междуселски пътища. От автогарата не са отпътували автобуси по разписанието си. Още на 26 февруари вечерта със заповед на кмета на Силистра следващите два дни - 27 и 28-ми, бяха обявени за неучебни в града. Главните пътища към Русе, Разград, Шумен и Добрич са затварени за движение за всички видове автомобили, предупреждават от община Силистра. Без ток са селата Майор Ценович, Бабук и Полковник Ламбриново. Но няма бедстващи хора. Температурата е -9 градуса по Целзий. Обилният снеговалеж и навяванията продължават. Пътищата се почистват, но поради навяванията процесът е силно затруднен, за минути се натрупват нови преспи. През нощта и към момента работят три камиона, два трактора и две фадроми, отчитат от кметството. Наред с тежката техника работят и малки машини.", "date": "2018.02.27", "title": "Четири селища обявиха бедствено положение"}
{"url": "http://epicenter.bg/article/Aviootryad-28-zastrahova-samoleti-za-300-000-evro/148204/2/0", "text": "Правителствения Авиоотряд 28 пусна обществена поръчка за застраховка на 4 въздухоплавателни средства, става ясно от Регистъра на обществените поръчки. Търгът е за застраховка \"Каско\" и \"Отговорности\" на самолет Еърбъс А-319-112 и самолет Фалкон-2000.  Освен тях застраховката трябва да покрие същите параметри и за два хеликоптера- МИ-8 ПС и МИ-8 Т.   Застраховката \"Каско\" включва загуба или щета, нанесена на въздухоплавателните средства; отговорност спрямо трети страни, произтичаща от използването на самолета (хеликоптера); отговорност спрямо пътниците (злополука), багаж, карго и поща; застраховка на резервни части и сродно оборудване; застраховка спрямо трети страни за всички авиационни дейности;  застраховка \"Военни рискове\";застраховка на франшиза по \"Каско\". Поръчката е за срок от 12 месеца, с възможност за подновяване за период до 6 месеца. Цената е 300 000 евро.", "date": "2018.02.27", "title": "Авиоотряд 28 застрахова самолети за 300 000 евро"}
{"url": "http://epicenter.bg/article/Makedoniya-odobryava-ideyata-na-Borisov-za-balkanska-AETs--Belene-/148207/2/0", "text": "  Посланикът на Македония Мариян Гьорчев одобри идеята на премиера Бойко Борисов АЕЦ \"Белене\" да бъде построена като общ балкански проект с европейско финансиране, съобщава    \"Идеята на премиера Бойко Борисов за съвместно инвестиране за доизграждане на АЕЦ \"Белене\" ще позволи на страните от Западните Балкани, които нямат достатъчно електроенергия и я внасят, да имат за десетилетия собствен \"извор\" на електроенергия на територията на близка, приятелска и съседна страна като България, с която имаме Договор за приятелство и сътрудничество и вече се възстановява и Договорът за стратегическо партньорство, заяви Гьорчев на конференция \"Стратегическа инфраструктура и инвестиции 2018 - кохезия и свързаност\", предаде БТА.   Дипломатът добави, че и останалите страни от региона са зависими от вноса на електроенергия от държави с много атомни централи и износителки на електроенергия. Той отбеляза, че Македония годишно внася ток за повече от половин милиард евро и то основно от България.   Гьорчев подчерта, че коридор номер 8 дълго време е бил в \"сянка\", липсвали са идеи и проекти, както и политическа воля за изграждането му.   \"Коридор номер 8 не е само пътна и железопътна връзка, той съдържа и развитие на мрежите за пренос на ток, позволява газификация на всички страни от Западните Балкани, има значение за развитието на индустрията, търговията, транспорта, туризма и услугите, които имат значителен дял в БВП не само на страните от Западните Балкани, но и за цяла Европа\", заяви още посланикът.   Според него от особено значение за всички страни от Западните Балкани е да разберат многофункционалността на коридор номер 8 и да се насочат в посока на сътрудничество и взаимни проекти, защото самостоятелно отделните държави нямат ресурс да изградят този коридор.   Гьорчев изтъкна, че само за частта на коридора, която минава през територията на Македония, се изискват огромни инвестиции - близо 2 млрд. евро.   \"Коридор 8 е важен и за цифровизацията на страните, което е необходимост, за да бъдем част от четвъртата индустриална революция. Ако ние - страни от Западните Балкани, искаме да сме част от това ново време, трябва да следваме примера на България, която е гигант не само в Югоизточна Европа, но може би и в цяла Европа, не само заради това, че комисар за цифровизация е Мария Габриел, но и заради постиженията на страната в този сектор\", изтъкна посланикът.  ", "date": "2018.02.27", "title": "Македония одобрява идеята на Борисов за балканска АЕЦ „Белене“"}
{"url": "http://epicenter.bg/article/110-dushi-minaha-prez-travmatologiyata-na--quot-Pirogov-quot-/148209/2/0", "text": "110 души са преминали през спешния травматологичен кабинет на УМБАЛСМ \"Н. И. Пирогов\" през последното денонощие вследствие на лошите метеорологични условия, съобщиха от лечебното заведение. 45 от тях са били хоспитализирани.   Преобладават случите, в които са засегнати глезените на пострадалите.   Във връзка с това от болницата за спешно лечение напомнят   ", "date": "2018.02.27", "title": "110 души минаха през травматологията на \"Пирогов\""}
{"url": "http://epicenter.bg/article/Velizar-Enchev--Da-zhivey-Balgariya-na-tri-moreta--tri-myureta-i-tri-ERP-ta-/148210/2/48", "text": "На патриотарския фронт цари унило мълчание. Държавата се клати от Гинка, но тримата войводи се укриват в миши дупки и чакат зимата да свърши, та да хванат Балкана. В частната си ТВ Сидеров промълви с половин уста: „Ако има основание, сделката за ЧЕЗ да се прекрати“.   След което мъдро се покри. Все пак е на власт, с консервативен уклон и с арт галерия, пък и не му отива на положението да плюе Гинка, както замеряше със сандвичи немски стюардеси. Одържавяване на ЕРП-тата, за което рева като отвързан, се отлага за следващи избори, когато пак ще мами с пенсия от 300 и заплата от 1000 лева. Наблюдаващото енергетиката вице даже не е чувало за Гинкината фирма. И да е чувало, няма да каже, далаверата с ток е държавна тайна. За властника на мотел с командировани полицаи бизнесът е най-увлекателната игра, в която максимум кражба се съчетава с минимум правила. И като врял и кипял в тоя бизнес, заяви, че няма как държавата да се меси в тая сделка. \"Ако нямат основание, регулаторите не могат да не одобрят сделката\", отсече той и тръгна да се нанася на Раковски\" 134, където по тъмна доба свали синия лъв. И гордо закова табелата Национален Фронт за Спасение на Бойко. Седесарите да духат супата, щом като абдали разтуриха седянката с ГЕРБ. Вицето ще крепи седянката, та и хоро ще играе. Щото оградата пада, полицаите на ОЛАФ идват и прокурорите те прибират. Мъка! Обаче Каракачанов е най-печен. Покри се като храбрия Швейк през Първата световна и набива македонска наденица. Да не е луд да рита изтребителна комисионна заради неква си Гинка. Не е патриотично значи. А той е родолюбец. Но премиерът удари в земята червените си душмани и коалиционните авери. В Лондон Еди Рама го изхвали като „Меркел на Балканите“. Борисов обаче не го попита как албанците изгониха ЧЕЗ и свалиха цената на тока. Защо ли нашият Меркел не почерпи от албанския опит? Щото, не са ли на кяр ИПОН, СИК, Цветелинка и Гинка, Меркел от Банкя загрява като албански реотан. Ала няма страшно! Тук раята е кротка, плаща си тока и не скача на оружие като власите отвъд Дунава. Да живей България на три морета, три мюрета и три ЕРП-та!   Велизар Енчев, Фейсбук", "date": "2018.02.27", "title": "Велизар Енчев: Да живей България на три морета, три мюрета и три ЕРП-та!"}
{"url": "http://epicenter.bg/article/Sergey-Stanishev--/148211/2/0", "text": "Това написа във фейсбук президентът на ПЕС Сергей Станишев. И припомни предисторията: \"Дискусията за Конвенцията на Съвета на Европа за превенция и борба с насилието над жените и домашното насилие се превърна във фалшива новина и отправи погpешно послание - и към жертвите, и към насилниците - за толерантност към домашното насилие. Чрез моето открито писмо бих искал позицията на ПЕС да стигне до всички членове и симпатизанти на БСП, за да са наясно с принципите, които европейската левица отстоява. БСП е най-демократичната българска партия и за да я запазим такава, трябва да проведем този честен и открит разговор.\"  ", "date": "2018.02.27", "title": "Станишев отговоря на Евгени Кирилов: За насилието, ценностите и политическите цели на БСП"}
{"url": "http://epicenter.bg/article/-Gospodari-na-efira--vrachiha--Zlaten-skunks--na-Zhablyanov-za--Narodniya-sad-/148212/2/0", "text": "    Боби Ваклинов издебна Валери Жаблянов, докато той чистеше снега пред баровската си къща в столичния квартал „Драгалевци“.   Бившият зам.-председател на парламента, облечен с шапка и червено яко, прие скункса, но нервничеше пред камерата на предаването. По думите на Жаблянов, когато става въпрос за жертви в българската история, те не могат да бъдат квалифицирани политически.", "date": "2018.02.27", "title": "„Господари на ефира“ връчиха „Златен скункс“ на Жаблянов за „Народния съд“"}
{"url": "http://epicenter.bg/article/Moreto-pogalna-Severniya-plazh-v-Slanchev-bryag--zalya-zavedeniya-/148219/2/98", "text": "Морето погълна Северния плаж в Слънчев бряг, след като огромни вълни разрушиха предпазните пясъчни диги,   Морската вода е отнесла почти половината от ивицата по протежението й.  На места вълните са достигнали чак до крайбрежната алея. От природната стихия са изпотрошени четири заведения, разположени на плажа, а много други са наводнени.  Цялата крайбрежна ивица е затрупана от купища отпадъци, сред които дървени греди, камъни и автомобилни гуми, изхвърлени от вълните.  \"Ситуацията беше много тежка, вятърът достигна скорост 20 м/с, а вълнението на морето 4-5 бала, поради което предпазните диги не издържаха. Нанесените щети на ивицата и заведенията са много сериозни, но веднага сме готови да отделим финансов ресурс и ще инвестираме колкото средства са необходими, за да отстраним пораженията. Ще се наложи да издигнем отново предпазни диги, защото съществуващите буквално са сринати от бурните вълни. Отделно от това започваме работа и по отстраняване на изхвърлените от морето отпадъци\", заявиха от фирмата-наемател на Северния плаж.  ", "date": "2018.02.27", "title": "Морето погълна Северния плаж в Слънчев бряг, заля заведения "}
{"url": "http://epicenter.bg/article/Zaradi-snezhniya-kapan--samo-za-polovin-den-sa-provedeni-nad-50-spasitelni-operatsii-v-stranata/148223/2/0", "text": "  До 12 часа днес пожарникари са участвали в 51 спасителни дейности на територията на страната във връзка с усложнената зимна обстановка. Тази сутрин, след получени сигнали в ОДМВР -Добрич за попаднали в критични ситуации хора е осъществена отлична координация между оперативните центрове на пожарната и полицията и кметове на локализираните населени места, съобщава news.bg.   С общи усилия е оказана помощ на над 100 души, част от които са настанени в градовете Добрич и Каварна и селата Карапелит, Козлодуйци, Божурово, Спасово и Ген. Тошево. Екип на РД ПБЗН - Добрич, с помощта на специализирана верижна техника и медицински екип, потеглили към с. Лозенец.   Селото се намира на 30 км от областния град, а сигналът бил за родилка, която се нуждае от спешна помощ. Благодарение на бързата реакция и професионализма на екипите, младата жена е родила здраво дете на път за болницата. Тя и бебето са настанени в медицинско заведение.   На 163-ма нуждаещи се от хемодиализа е оказана спешна помощ, те са откарани в болници в Търговище, Варна, Добрич, Силистра, Русе и Шумен.   Към настоящия момент пожарникари и спасители съдействат за отстраняване на проблеми, свързани с електрозахранването на 28 населени места в засегнатите области.   Те подпомагат с техника и жива сила снегопочистването по пътищата. Ангажирани са в локализирането и ликвидирането на 11 произшествия.  ", "date": "2018.02.27", "title": "Заради снежния капан, само за половин ден са проведени над 50 спасителни операции в страната"}
{"url": "http://epicenter.bg/article/Prezidentat-blagodari-za-podkrepata--koyato-poluchava-Balgariya-ot-Svetovnata-targovska-organizatsiya-/148224/2/0", "text": "България си поставя за цел да създаде необходимата среда и да изгради капацитет, за да привлича стратегически чуждестранни проекти и инвеститори. Това заяви президентът Румен Радев, който днес на „Дондуков“ 2 проведе среща с генералния директор на Световната търговска организация (СТО) Роберто Азеведо.  Държавният глава благодари за подкрепата, която България получава от СТО за покриване на стандартите на съвременната търговия, съобщиха от прессекретариата на президента.  Регионалнитe инициативи и подкрепата за регионалната интеграция имат своя принос за ефективността на глобалната търговия, беше общата позиция на Румен Радев и Роберто Азеведо. Румен Радев изрази желанието на страната ни да засили присъствието си и на нови пазари извън Европейския съюз, където потенциалът за търговия е голям, но все още не е напълно реализиран.  „България има своя опит и традиции в търговията с различни партньори по света, спазва стандартите за отвореност и има важна роля за активизирането на икономическия обмен с региона на Западните Балкани“, заяви Роберто Азеведо и добави, че страната ни има ключово местоположение в Източна Европа на фона на динамично развиващата се дигиталната икономика на услугите.  Президентът открои мерките в образованието, които подготвят пазара на труда за бързо настъпващите промени, произтичащи от дигитализацията и навлизането на високите технологии, като ключови фактори за България за постигането на по-добри резултати в търговския обмен.  ", "date": "2018.02.27", "title": "Президентът благодари за подкрепата, която получава България от Световната търговска организация "}
{"url": "http://epicenter.bg/article/Slavi-Trifonov--V-sdelkata-s-ChEZ-neshto-minishe--napravo-smardi-/148216/2/0", "text": "В историята с ЧЕЗ нещо не е наред. В тази история мирише, направо смърди, заяви Слави Трифонов в шоуто си по БТВ на 26 февруари вечерта. И припомни няколко факта, свързани с продажбата на ЧЕЗ.   На 22 януари на неофициална визита в София дойде министър-председателят на Чехия Андрей Бабиш. Той е вторият най-богат човек в Чехия със състояние близо 3 милиарда евро. Интересното е, че малко преди неговото посещение му беше свален имунитетът заради разследване за измами с еврофондове. Същият Бабиш преди да стане премиер беше министър на финансите, а министерството на финансите е принципал на ЧЕЗ.   Миналия петък, на 23 февруари ЧЕЗ-България беше продадена за 626 млн. лв. А ЧЕЗ има и заем от ЕБВР в размер на 227 млн. лв. При продажба на компанията заемът веднага става изискуем. Така общата цена на сделката набъбва до около 853 млн. лв.   Купувач на ЧЕЗ за тази огромна сума е фирма Инерком груп с управител Гинка Върбакова. Всички фирми с „Инерком“ са нейни и на мъжа й и имат общо персонал 20 души и са създадени с по 50 000 лв. капитал. Забавен факт е, че към момента фирмата „Инерком Инвестмънт“, която се явява собственик на другите Инер-коми дори не се води регистрирана по ДДС.   Пазарджишките бизнесмени Гинка Върбакова и нейният съпруг Славчо, които спечелиха търга за българския бизнес на ЧЕЗ, до неотдавна не са могли да си обслужват банковите кредити. Срещу тях има три изпълнителни дела. Техни имоти са били под възбрана и след това продадени заради необслужвани дългове. Семейството има и дългове към НАП, които все още се водят висящи. Справките показват, че новият собственик на ЧЕЗ Гинка Върбакова декларира загуби от последните години. Самата тя обяснява, че акциите на фирмата й, основана през есента на миналата година са с 50 000 лв. капитал ще станат гаранция пред банката. Въпреки тази лоша кредитна история, Гинка очаква да получи кредит от стотици милиони евро от неизвестна банка.   Днес   председателят на Българския енергиен форум Иван Хиновски заяви, че в момента има иск от страна на ЧЕЗ за стотици милиони към България. Много вероятно е ЧЕЗ да спечели това дело. Новият собственик на компанията ще наследи това обезпечение.\"  ", "date": "2018.02.27", "title": "Слави Трифонов: В сделката с ЧЕЗ нещо мирише, направо смърди!"}
{"url": "http://epicenter.bg/article/Rim-e-paraliziran-ot-4-santimetra-snyag--izkarana-e-armiyata-da-chisti-ulitsite/148191/7/0", "text": "  Сняг с дебелина от четири сантиметра парализира италианската столица Рим, заставяйки властите да затворят училищата и да изпратят армията да чисти улиците. Колизеят, Римският форум и другите основни туристически атракции са затворени за посетители, предава Deutsche Welle, цитирани от „Фокус“.   В италианската столица зимите са меки заради средиземноморския климат, но арктическата буря, преминаваща над по-голямата част от Европа докара толкова сняг, че училищата в града са затворени, а градският транспорт в хаос.   Само една писта е отворена на основното летище в Рим „Фиумичино“, докато второто „Чампино“ е затворено заради снега.   Падналият четири сантиметра сняг е първият истински снеговалеж в града от февруари 2012 г. Очаква се застудяването от нула градуса в региона да продължи до сряда.  ", "date": "2018.02.27", "title": "Рим е парализиран от 4 сантиметра сняг, изкарана е армията да чисти улиците"}
{"url": "http://epicenter.bg/article/Tramp--Bih-vrahletyal-v-uchilishteto-vav-Florida-dori-i-bez-orazhie--za-da-spra-ubietsa-/148192/7/0", "text": "Президентът на САЩ Доналд Тръмп обяви, че би връхлетял дори и невъоръжен в училището \"Марджъри Стоунмен Дъглас\" във Флорида, където 17 души бяха убити по-рано този месец, за да предотврати трагедията.  \"Наистина вярвам, че бих влязъл там дори и да нямах оръжие\", увери Тръмп групата от щатски губернатори, които бяха поканени на среща в Белия дом, но по-късно добави, че \"не се знае (какво би станало), докато не се наложи\". Изявлението на Тръмп бе свързано с критиките му срещу въоръжения охранител на учебното заведение, когото той нарече \"страхливец\", задето не се е намесил и не е спрял масовата стрелба в Паркленд.  По неговите думи действията на подчинените на шерифа на Брауърд Каунти също са били \"откровено отвратителни\".  \"Начинът, по който действаха, е позорен\", коментира още Тръмп.  В рамките на срещата Тръмп допълни, че по-рано се е срещнал с ръководителите на Националната оръжейна асоциация и им е напомнил необходимостта от проверка на потенциалните купувачи.  \"Ако се натъкнем на психо, не искам той да има оръжие\", категоричен бе Тръмп, но и заяви категорично, че \"няма по-голям привърженик на Втората поправка от него и по-голям фен на Националната оръжейна асоциация\".  Източник: БГНЕС  ", "date": "2018.02.27", "title": "Тръмп: Бих връхлетял в училището във Флорида дори и без оръжие, за да спра убиеца "}
{"url": "http://epicenter.bg/article/Dvama-ministri-v-kabineta-na-Tsipras-hvarliha-ostavki/148193/7/0", "text": "  Гръцки министри хвърлиха оставки, след като се оказаха замесени в различни скандали, съобщават медиите в южната ни съседка, цитирани от    Рания Андонопулу, втори министър на труда, социалното осигуряване и социалната солидарност, подаде оставка заради разкрития за получавани от нея субсидии за наем на апартамент, макар че такива се дават на всички депутати и министри.   Само след няколко часа оставка подаде и нейният съпруг Димитрис Пападимитриу, министър на икономиката. Явно, климатът в кабинета Ципрас се влошава и че това става, след като управляващата коалиция уверяваше, че ще извади страната от кризата и спасителните програми и ще доведе до край корупционния скандал Новартис, от който тя се надява да извлече дивиденти.   \"Катимерини\" смята, че тези оставки са на доста висока цена за Ципрас. \"Елефтерос типос\" пише, че премиерът е приел оставката на Андонопулу, но ще задържи нейният съпруг Пападимитриу, съобщи БТА.   Сп. \"Шпигел\", чиято статия цитират вестници, пише в заглавие \"Една от най-богатите гъркини политици е принудена да напусне кабинета\", тъй като в продължение на десет години е получавала държавни субсидии, за да държи апартамент под наем в скъп квартал в центъра на Атина. Германското издание припомня, че наемът е бил даван, при все че един на всеки трима гърци живее на прага на бедността.   \"Та неа\" преценява, че в управляващата коалиция съвсем не им е до промени, тъй като моментът е изключително деликатен - правителството започна от вчера нови консултации с кредиторите по четвъртия преглед на спасителната програма, в рамките на който има много горещи теми за уреждане.   Открити стоят също много национални проблеми като спора със Скопие за името на Македония, по който в управляващата коалиция цари разнобой, а на този фон е в ход и корупционен скандал заради раздавани подкупи на политици от швейцарската компания Новартис.   Въпреки това наблюдатели предполагат, че е въпрос на часове премиерът Ципрас да вземе незабавни решения за смяна на членове на своя екип. Преценява се, че ако има ремонт, той вероятно няма да е радикален, както някои предричат.   Все пак обаче нов министър за миграцията се очаква да има на мястото на Янис Музалас, който преди няколко дни излезе от болница. Ципрас трябва да запълни и мястото на заместник-министъра на образованието, след като на 14 февруари оставка от този пост подаде Костас Зурарис .   Като вероятен приемник на Димитрис Пападимитриу на поста министър на икономиката се сочи настоящият заместник-министър, отговарящ за Националната стратегическа оперативна програма ЕСПА, Алексис Харицис. За поста се чу и името на Никос Папас, който сега е министър в кабинета.   Някои издания не изключват Ципрас да изненада, като избере удобен момент, и промените му в екипа да са доста по-радикални от очакваните. Засега за непоклатим се смята външният министър Никос Кодзиас.   Въпреки търканията около името на Македония, Панос Каменос също изглежда, че няма да напусне министерството на отбраната. Твърдо на поста остава и приближената до Ципрас Ефи Ахциоглу, миенистър на труда.   Смята се също, че останалите членове на кабинета, като Димитрис Дзанакопулос и другите ресорни министри, ще си запазят постовете. Неизвестно било засега дали ще има промяна в министерството на мореплаването, тъй като сегашният титуляр Панайотис Курумблис е сред замесените в корупционния скандал Новартис и това създаде проблеми в кабинета.  ", "date": "2018.02.27", "title": "Двама министри в кабинета на Ципрас хвърлиха оставки"}
{"url": "http://epicenter.bg/article/Darzhavnoto-poseshtenie-na-Makron-v-SASht-shte-se-sastoi-na-24-april/148195/7/0", "text": "  На 24 април президентът на САЩ Доналд Тръмп ще приеме в Белия дом своя френски колега Еманюел Макрон, който ще пристигне в страната на държавна визита. Това обяви в понеделник на редовния брифинг говорителката на американския лидер Сара Сандърс, цитирани от БГНЕС   „С радост обявявам официално първото държавно посещение за администрацията на Тръмп. Президентът и Първата дама ще приветстват президента на Франция и госпожа Макрон в Белия дом на 24 април“, каза тя.   БГНЕС припомня, че Тръмп отправи поканата към Макрон през януари тази година - 6 месеца, след като той вече присъства на тържествените чествания по случай Деня на Бастилята - националния празник на Франция по покана на френския държавен глава.   По традиция държавното посещение включва тържествен церемониален салют от 21 артилерийски залпа, официален банкет и други специално организирани за целта събития.          ", "date": "2018.02.27", "title": "Държавното посещение на Макрон в САЩ ще се състои на 24 април"}
{"url": "http://epicenter.bg/article/Rumanskite-deputati-se-oplakvat--che-temperaturata-v-parlamenta-e-tvarde-niska/148196/7/0", "text": "  Националната либерална партия на Румъния е трябвало да проведе срещата на изпълнителния си комитет в парламента при 14 градуса по Целзий, след като температурите в сградата са паднали заради мразовитото време навън, предава Romania Insider, цитирани от „Фокус“.   Депутатите е трябвало да стоят вътре със зимни палта и да се отопляват с вентилаторни печки. Председателят на управляващата партия Ливиу Драгня заяви, че ниските температури в парламента се дължат на лошата изолация на прозорците.   „Навсякъде в парламента е студено именно заради прозорците. Край всеки прозорец в сградата се усеща студено течение и когато навън е студено и ветровито, както сега, е почти невъзможно да се стои вътре“, заяви Драгня. Той допълни, че парламентът няма достатъчно средства, за да замени дограмата.   Междувременно в момента температурите в Румъния достигат до минус 22 градуса. Времето ще остане студено в по-голямата част от седмицата. В по-голямата част от страната е обявен оранжев код за виелици. Училищата в Букурещ и в редица градове по страната са затворени.        ", "date": "2018.02.27", "title": "Румънските депутати се оплакват, че температурата в парламента е твърде ниска"}
{"url": "http://epicenter.bg/article/Po-initsiativa-na-Rusiya-zapochna-parvoto-petchasovo-vsekidnevno-primirie-v-Iztochna-Guta-/148198/7/0", "text": "Започна първото петчасово всекидневно хуманитарно примирие в Източна Гута по инициатива на Русия. Нощта в последния бастион на сирийските бунтовници в района на столицата Дамаск е преминала като цяло спокойно, предадоха световните агенции, като се позоваха на Сирийския център за наблюдение на правата на човека.  По-рано руското министерство на отбраната обяви, че всеки ден в Източна Гута ще има прекратяване на огъня между 9 и 14 ч. (и българско време). Ще бъде създаден хуманитарен коридор, който да позволи на цивилните да напуснат района.  Наблюдателният център - неправителствена мониторингова организация, която работи във Великобритания и разполага с широка мрежа от информатори в Сирия - съобщи, че нощта в Източна Гута като цяло е преминала спокойно. Тази констатация бе потвърдена от кореспондент на Франс прес в Дума - най-големия град в бунтовническия анклав.  Дума е била подложена на кратък артилерийски обстрел точно преди влизането в сила на петчасовото прекратяване на огъня, допълни наблюдателният център.  В събота Съветът за сигурност на ООН прие резолюция, настояваща за незабавно 30-дневно хуманитарно примирие в Сирия. То обаче не важи за терористични групировки като бившия клон на \"Ал Кайда\" - \"Джебхат ан Нусра\" (Фронт на победата) и \"Ислямска държава\".  Според интерпретацията на Русия и Иран, основните съюзници на сирийския президент Башар ал Асад, примирието не се отнася и за водещите бунтовнически фракции в Източна Гута. Това са ислямистките групировки \"Джаиш ал ислам\" (Армия на исляма) и \"Файлак ар Рахман\" (Легион на Всемилостивия).  ", "date": "2018.02.27", "title": "По инициатива на Русия започна първото петчасово всекидневно примирие в Източна Гута "}
{"url": "http://epicenter.bg/article/Erdogan-kam-5-godishno-momichentse--Ako-umresh--shte-te-pokriem-s-turskiya-flag-/148199/7/0", "text": "Турският президент Реджеп Тайип Ердоган стана обект на ожесточени критики, след като се обърна към разплакано петгодишно момиченце в униформа и му каза, че за него ще бъде чест да загине в борбата.   Както съобщи Би Би Си, по време на реч на Ердоган пред привърженици на неговата Партия на справедливостта и развитието от публиката било изведено разплакано момиченце в униформа. „Какво имаме тук? Момиченце, какво правиш? Тук имаме наши червени баретки, но червените баретки никога не плачат!“, казал президентът на разстроеното дете.   След като забелязал, че в джоба на униформата си момиченцето има турско знаме, той добавил: „Ако загинеш в борбата, ще положим знамето върху теб, дай боже. Всичко е готово, нали?“, попитал Ердоган, а момиченцето потвърдило. После Ердоган го целунал по бузата и го пуснал да слезе от подиума.   Поведението на Ердоган беше осъдено в социалните мрежи и докато някои го обвиниха в тормоз над дете, един потребител на Туитър написа: „Срамота! Това наистина е ужасно. Та тя е само дете! Не можете да ѝ желаете смъртта и отгоре на това да казвате „дай боже!“   Друг качи снимки на Ердоган и Хитлер с деца и написа: „Адолф се върна!“. „Този луд човек непрестанно величае смъртта, хвали се с броя на убитите в Африн всеки ден“, посочи друг потребител на Туитър. На срещата със свои привърженици Ердоган държал реч за борбата в района на сирийския град Африн, а те скандирали „Води ни в Африн!“.", "date": "2018.02.27", "title": "Ердоган към 5-годишно момиченце: Ако умреш, ще те покрием с турския флаг!"}
{"url": "http://epicenter.bg/article/Snyag-padna-v-tsentara-na-Neapol-za-prav-pat-ot-polovin-vek/148205/7/0", "text": "Необичайно студено време, донесено от сибирски циклон, цари все още на Апенинския полуостров. Тази нощ падна сняг в южния италиански град Неапол, след което бе затворено местното летище, като и всички училища в града. Това съобщи новинарският сайт \"РАИ-нюз 24\", цитиран от ТАСС. Заради обледеняване на пистата и лоша видимост властите на неаполското летище Каподикино спряха временно излитанията и кацанията. Засега не се знае точният брой на закъсняващите полети. Проблеми има и с градския транспорт.   Ден преди това снежна покривка се образува на спящия вулкан Везувий край Неапол. Сега сняг затрупа крайбрежните булеварди и градския център.   За последен път жителите на южния град край Неаполитанския залив са видели толкова обилен снеговалеж преди повече от половин век - през 1956 г. Студеният циклон, наречен от италианците \"сибирската буря\", все още бушува из централните региони, но се мести в южна посока.   Снегът, обилно навалял вчера в Рим, не се топи и днес след мразовитата нощ и поражда проблеми за столичния транспорт. Римското кметство също остави училищата затворени. Запазват се и рекордно ниските температури - до минус 35 градуса в Северна Италия и до минус 15 в централните райони на полуострова. Синоптиците очакват известно затопляне едва след сряда, но вече предупреждават, че ще последва нова вълна от студ и валежи, пише БТА, цитирана от Новини.бг.  ", "date": "2018.02.27", "title": "Сняг падна в центъра на Неапол за пръв път от половин век"}
{"url": "http://epicenter.bg/article/Okolo-80-balgari-sa-blokirani-v-Rim-zaradi-otmenen-polet-/148208/7/0", "text": "Около 80 българи са блокирани в Рим заради отменен полет. Това каза за Агенция „Фокус“ българският консул в Рим Ермелина Пейчева.  „Те са на авиокомпанията „Уизеър“, но има и някои останали от „Райънеър“. Бях останала с впечатление, че вчера „Райънеър“ е заминал целият, но се оказва, че не е така. Около 60 души са от „Уизеър“ и около 20 от „Райънеър“. Засега са преразпределени по хотели“, коментира Пейчева.  По думите ѝ някои ще пътуват в сряда, други са с резервация за петък. „Хотелите на голяма част са покрити, но сега ми изниква проблем, че от „Райънеър“ са казали, че само два дни ще покрият хотела, а останалото трябва да се плати от пътниците. Ще помислим с какво можем да съдействаме. Причината за отменените полети са метеорологичните условия“, допълни Пейчева.  Тя уточни, че единият полет на „Уизеър“ е трябвало да излети тази сутрин от Рим за София от летище „Фиумичино“, а другият на „Райънеър“ е трябвало да излети вчера сутринта от летище „Чампино“.  „Имаше останали българи и в Бари, но „Уизеър“ пратиха късен самолет и ги прибраха през нощта. Те вече са се прибрали. Не са ми се обаждали, значи всичко трябва да е наред“, каза още Ермелина Пейчева.  ", "date": "2018.02.27", "title": "Около 80 българи са блокирани в Рим заради отменен полет "}
{"url": "http://epicenter.bg/article/Britanska-mediya--Gratskite-plazhove-sa-pokriti-sas-snyag--Balkanite-sa-obhvanati-ot-sibirski-studove/148213/7/0", "text": "Известните на обикновения британец със слънчевото си време плажове в гръцкия регион Атика са покрити с 30 сантиметра сняг, докато мразовито време обхваща региона на Балканския полуостров, пише британският вестник The Daily Express, цитиран от \"Фокус\".  Ниските температури, особено в Северна и в Централна Гърция са довели до сериозни проблеми с трафика и до затваряне на училищата. Студеният въздух от Сибир, обхванал Европа, на Балканите ще бъде съпътстван и от обилни снеговалежи.  „Тези бури достигат значително по-на север в сравнение с предишните. Това означава, че ще достигнат чак то планините в южната част на Гърция“, заяви метеорологът Брайън Томпсън.  Македония, България и Румъния също са връхлетени от мразовито време. Сибирските виелици са предизвикали хаос в Босна и Херцеговина и Сърбия.  ", "date": "2018.02.27", "title": "Британска медия: Гръцките плажове са покрити със сняг, Балканите са обхванати от сибирски студове"}
{"url": "http://epicenter.bg/article/Sadat-v-Germaniya-razreshi-zabrana-na-dizelovite-avtomobili-v-gradovete/148221/7/0", "text": "  Германският федерален административен съд в Лайпциг постанови, че германските градове могат да забраняват дизеловите автомобили, съобщават германските медии, цитирани от news.bg.   Решението на съда не определя дали забраната ще бъде изпълнена, а дали германските провинции, градове и общности имат право да налагат забраните, без да се нуждаят от федерално законодателство за подкрепа на ограниченията за замърсяване на въздуха.   Съдебното решение се отнася до две по-ранни съдебни решения в Щутгарт и Дюселдорф, столиците на германските провинции Баден-Вюртемберг и Северен Рейн-Вестфалия, където замърсяването на въздуха надвишава в огромни размери допустимите равнища. От неправителствената организация DUH заведоха дела срещу двата града, изтъквайки, че не са сторили достатъчно за борба със замърсяването от автомобилите.   Съдът в Щутгарт обяви, че забраните за шофиране са \"най-ефективните\" средства за подобряване на качеството на въздуха и опазването на здравето на хората в градските райони, докато съдът в Дюселдорф постанови, че забраните трябва да бъдат \"сериозно прегледани\".   Германското правителство и влиятелната автомобилна индустрия в страната се противопоставят на забраните на дизеловите автомобили.   Милиони германски шофьори и фирми също трескаво очакваха решението на съда, като мнозина от тях са разтревожени за последствията върху работата си и евентуалната обезценка на техните автомобили.   Все пак, изправено пред евентуална наказателна процедура от страна на Европейския съюз заради качеството на въздуха в Германия, германското правителство подготвя алтернативи. По-късно през тази година Министерството на транспорта може да актуализира правилата за движение, за да включи възможност градовете да налагат забрана върху дизелови автомобили по определени маршрути.  ", "date": "2018.02.27", "title": "Съдът в Германия разреши забрана на дизеловите автомобили в градовете"}
{"url": "http://epicenter.bg/article/Svetovnoizvesten-alzhirski-pisatel-v-otkrito-pismo-do-Erdogan--Ne-idvay-v-nashata-strana--nezhelan-si--/148226/7/0", "text": "Световноизвестният алжирски писател и литератор Камел Дауд публикува открито писмо до турския президент и генерален председател на управляващата Партия на справедливостта и развитието (ПСР) Реджеп Тайип Ердоган в навечерието на днешната му официална визита в страната, пише вестник „Джумхуриет”, цитиран от агенция \"Фокус\".  Романите на Камел Дауд са преведени на 20 различни езика, носител е на най-престижната френска литературна награда на Академия „Гонкур” за 2014 година. Писмото до Ердоган е озаглавено: „Не сте добре дошъл в нашата страна”.   В него турският президент и лидер на ПСР е обвинен, че „прилага това, което е научил от организацията „Мюсюлмански братя”, както и собствените си стари методи”.  „Ислямът е само една стъпка за вас. Бог е вашият търговски продукт. Модерността е ваш враг. Палестина за вас е само една витрина. Ислямистите са вашите озадачени стада. … В Близкия изток едновременно плачете с жертвите и подписвате бизнес споразумения с техните екзекутори. … Вие защитавате собственото си спокойствие, а не нашето достойнство”, пише в писмото на Камел Дауд.  Освен това световноизвестният писател не пропуска да спомене сегашната ненормална обстановка вътре в Турция – непрекъснати задържания и арести, брутално нарушаване на основни човешки права, постоянните заплахи, насилие и смърт в страната, посочва още „Джумхуриет”.  ", "date": "2018.02.27", "title": "Световноизвестен алжирски писател в открито писмо до Ердоган: Не идвай в нашата страна, нежелан си! "}
{"url": "http://epicenter.bg/article/Prof--Lyubomir-Halachev--Sotsiologat-Robinzon-Kruzo/148187/11/33", "text": "    Безсъницата не е нито наказание, нито дар божи. Тя е знак, че нямаш много време за губене и каквото имаш да казваш, трябва да го кажеш преди разсъмване. Ако имаш нещо скрито и недорешено, опитай се да го измъкнеш от паметта си и бъди така добър да кажеш истината за това което те мъчи, поне на себе си. Лунната светлина от пълната луна отслабва, явно приближава часът на зазоряването. Сигурно това са причините да лежа кротко и спокойно в леглото си посред нощите и да се мъча да оформя някакво успокоително решение за този особено тежък въпрос: накъде отива нашата любима българска култура?   И тогава подсъзнанието ми услужливо ми предлага следното решение, явно измъкнато от дълбините на паметта ми, защото спомените за това събитие са от преди петдесет-шейсет години. Тогава за първи път се запознах с вълнуващия герой Робинзон Крузо, дребен английски търговец и любител на авантюрите, който на 30 септември 1656г попада в корабокрушение и се спасява на необитаем остров. След много приключения той успява да си създаде дом и заживява в това усамотение.   Но, очевидно не му е било много COOL (както биха се изразили много съвременни мислители), защото той един ден решава да направи свое собствено социологическо проучване на тема: „Защо не съм щастлив“. И тъй като няма агенция, която да го анкетира, той създал уникален случай в практиката, едновременно анкетиращ и анкетиран. Затова и отговорите му запълвали 100% от анкетата. А ето я и самата анкета. Тя имала два раздела – Лошо и Хубаво - и се състояла от следните въпроси.   Лошо: Захвърлен съм на един тъжен, необитаем остров и нямам никаква надежда за спасение. Хубаво: Но аз останах жив, а можех да се удавя както всичките си спътници.   Лошо: Аз съм далеч от цялото човечество, аз съм пустинник, прокуден завинаги от света на хората. Хубаво: Но не умрях от глад и не загинах в тая пустиня.   И така, въпрос след въпрос, нашият корабокрушенец разбира, че всъщност дълбокото му нещастие е вид щастие, само че все още неосъзнато. След това социологическо проучване той заживява в относително спокойствие. Благодарение на това спокойствие той си намира папагал, куче, коза, дори Петкан. Но, това става постепенно. Защо си припомням тази история? Защото това е действието на спасителното подсъзнание, когато не мога да си отговоря съзнателно на сериозни въпроси.   Преди известно време се обсъждаше Законът за държавния бюджет. И в него изненадано видях, че отново секторът „култура“ е силно пренебрегнат и увеличението е колкото да се каже, че има увеличение. Някакво! Ех, не е много нещо, както някои искат, ама е нещо! Което пък било по-добре от нищо, нали така! Този въпрос ме измъчваше няколко дена и явно сега, преработен от моето подсъзнание, то пък измъчвано от лунната светлина, се появява отговорът.   Затова си спомних нелеката участ на героя на Даниел Дефо (в скоби само ще припомня че Даниел Дефо е бил от секретните служби на Негово величество!) и си представих простата социология с която започнах тези среднощни разсъждения. Реших, докато съм в плен на сънищата да опитам и аз - може би пък нещата не са толкова лоши, просто трябва някак си да ги осъзнаем. Но, реших че не е правилно да започваме с негативните примери. Поне така са ме учили американските професори когато става дума за съвременни анализи. Реших да опитам в началото да сложа позитивните въпроси. Ето каква картинка се получи в моя объркан от луната мозък:   Хубаво: Имаме няколко силни години в киното, имаме международни успехи. Лошо: Да, ама парите ужасно не достигат, държавата не изпълнява закона, гилдията се кара при всяка сесия.   Хубаво: Пловдив стана Европейска столица на културата. Лошо: Да, ама им изгоряха хубавите тютюневи складове.   Хубаво: В София театрите са пълни, хората чакат на опашки за билети! Лошо: Да, ама какво става извън София- някои театри затънаха в дългове, а други нямат пари за парно!   И така продължих доста дълго. Знаете, че проблеми дал Господ. Виждам - не се получава успокоение, явно така подредена системата не сработва. Тогава подсъзнанието ми подсказва да опитам по начина, по който е работил старият социолог Робинзон Крузо. Ето какво се получи:   Лошо: Започнахме да разрушаваме стари паметници, явно и това зависи от властта. Хубаво: Да, ама започнахме да създаваме и нови паметници, това означава че властта държи на културата!   Лошо: Нямаме пари за социализация на археологическите открития, а там където изградим инфраструктура, нямаме пари и сили да я опазим. Хубаво: Да, ама имаме огромен потенциал за културен туризъм – като почнем от Варненския некропол, траките, римляните та до Плиска и Етъра.   Лошо: Започнахме да градим кичозни културни паметници и тази мания се разраства. Хубаво: Да, ама повечето хора не разбират и им се радват, продават се сувенири, бизнесът цъфти.   Усетих как нещата добиват друг вид - уж едно и също, но някак си друг аромат имат думите, друго настроение създават и друг спомен оставят в подлуделия от нощните бдения мозък. Накрая реших съвсем да изстискам силите на подсъзнанието и му зададох следния коварен въпрос:   Лошо: Културата ни е в тежко състояние! Какво да правим? Хубаво: Да, ама ние сме живи, това е по-важно!   Мислех да продължа с въпроса: „Какво стана с обещанията за 1% от БВП за култура?“, но видях че на този съвсем резонен въпрос няма логичен отговор и ако се опитам да отговоря сигурно мозъкът ще се облее в адреналин и удоволствието от добре свършената работа ще изчезне. Затова не го зададох, без него анкетата се получава както трябва. Звучи оптимистично, а в същото време разкрива съвсем реалистично картината на съвременната ни култура. Това идва да ни покаже колко много имаме още да се учим от класическата литература.   Има неща, които не се променят със столетия. Едно от тях е умението да покажеш ситуацията така, че всички да бъдат доволни. Ако смятате, че не съм прав прочетете отново „Животът и необикновените приключения на моряка Робинзон Крузо, родом от Йорк, прекарал 28 години на безлюден остров край бреговете на Америка близо до устието на великата река Ориноко, след като претърпява корабокрушение, в което загива целият екипаж и единствено той остава жив, заедно с разказа за по-нататъшното му избавление от пирати, описано от самия него“. Това е пълното заглавие на романа. До последния момент не можеш да разбереш дали е истина или лъжа, дали е драма или комедия. Поучителна книга.   Събуждам се, все още под влиянието на луната, която стои като залепено станиолено петно на фона на светлото утринно небе. Пия кафе. Не знам дали сънувам или наистина седя в хола и пия кафе. Пускам гордостта на прогреса, телевизора. Чувам, че в Народното събрание са приели бюджета. Журналистът казва, че парите за образование и култура са малко.   Значи съм буден! Слава богу, отидоха си кошмарните сънища!  ", "date": "2018.02.27", "title": "Проф. Любомир Халачев: Социологът Робинзон Крузо"}
{"url": "http://epicenter.bg/article/Kevork-Kevorkyan--Sluchka-v-bryukselskata-brasnarnitsa--Botsat-na-Boyko--/148190/11/33", "text": "Щом всяка Гинка може да отмъкне ЧЕЗ – поне да внимаваме окончателно да не ни отмъкнат достойнството.  Един боц ще свърши работа, стига да се намери храбрец.  Иначе Гинчето е подходящ купувач – тя не познава Бойко, не познава никого, и нея никой не я познава.  За тази история следващия път – сега за боца.  Кулоарите на Европарламента - 23 февруари, около 13 часа, видяно по Канал-3.  Бойко отговаря на въпроси на български журналисти.  Обяснява, колко сложна е предстоящата среща с Ердоган.  И още: трябва да сме единни, солидарни един към друг.  Един към друг – това се отнася за страните-членки на ЕС.  В това време нечия ръка го перва по главата.  Него – премиерът на страната, която председателства Съвета на Европа.  Ето ти израз на солидарност.  Докато Юнкер се изнизва, Бойко обяснява:  Меркел казала преди малко на Ципрас, че се е подстригал като Бойко.  Сега Юнкер го подсещал за това.  И продължава: трябва да се уважаваме, уважаваме, уважаваме.  Уважение в бръснарница.  Тук-там отбелязаха новото буйство на Юнкер – по-скоро снизходително, с неудобство, както се отнасят в училище към нелепите шеги на някой дебил.  Но проблемът на Юнкер е сериозен, освен, че е срамен.  Десетина дни по-рано разроши косата на лидера на либералите в Европарламента.  Не остана ненацелуван еврошеф или премиер.  Израз на какво е това?  Юнкер и неговите изстъпления трябва да бъдат изследвани от човек като бившия британски външен министър Дейвид Оуен, автор на книгата „Болестите във властта“.  Юнкер е напълно подходяща илюстрация на „синдрома на хюбриса“, който Оуен анализира дълги години.  Акт на „хюбрис“ е, „когато овластено лице с арогантна гордост и самочувствие се отнася нагло и пренебрежително към другите“.  Според Оуен „хюбрис“ е и ЗАГУБА на способности.  Опияненият от властта си Юнкер - ако продължават безропотно да понасят безразсъдните му жестове, спокойно може да пренесе безгрижното си поведение и при решаването на съдбоносни за Европа проблеми /ако вече не го прави/.  Бойко, който очевидно е загрижен, дали Историята ще го запомни и приюти, разполага – поне за себе си - с едно добро решение.  При следващото перване на Бръснаря да го награди с един здрав шут.  Той ще му донесе милион пъти по-голяма известност, отколкото головете, които вкарва като „бистришки тигър“.  И мястото му в Историята ще бъде гарантирано.  Тя със сигурност ще запази някакво симпатично свидетелство за бунта на Малкия Балкански Лъв срещу Разпасания Властелин на Европа /това не е преувеличено, щом го търпят въпреки цялата му разюзданост/.  Един боц в гърба на Жан-Клод - може и по-надолу - направо ще бъде безценен, все едно, че си спечелил някаква Балканска война.  Но и преди миражния/невъзможния боц на Бойко, все трябва да се намери някой журналист, който да пита Жан-Клод Бръснаря, как самият той си обяснява своите безразсъдства.  И заразни ли са те – могат ли да оглупят и останалите „лидери“ и, в края на краищата, окончателно да опропастят/осквернят и самата политика.  Юнкер очевидно губи себе си - разтваря се в собственото си опиянение.  Трябва да сме съвсем слепи, за да не забелязваме това  Той ни подсеща за думите на древноримския поет Ювенал:  „Кой ще надзирава надзирателите? Кой ще пази пазачите?“  ***  ", "date": "2018.02.27", "title": "Кеворк Кеворкян: Случка в брюкселската бръснарница. Боцът на Бойко? "}
{"url": "http://epicenter.bg/article/Goran-Simeonov--Svetat-se-ozova-pred-dilemata--mir-ili-voyna--Kakvo-da-napravi-Balgariya-/148220/11/0", "text": "  В началото на 2018 година сякаш изведнъж международната  общност се отзова пред дилемата „мир или война.” Дилема, която не бе стояла с такава острота и категоричност през последните повече от седемдесет години. За тези, които ще проявят скептицизъм към думите ми веднага ще цитирам: : „Моля ви бъдете внимателни! И в началото на 20-ти век светът е бил въвлечен в Световната война в подобна атмосфера с доминиращи национални егоизми.” Добавяйки, че очевидно „не са били научени уроците на историята”.  в оценките си за тазгодишния Давос: „За първи път след Втората световна война става реална вероятността светът да се окаже в сблъсък с невиждана сила.” , директор на националното разузнаване и съветник на президент  Доналд Тръмп: „... рискът от глобален конфликт в момента е най-висок от времето на Студената война!”  даже пророкува, че война в Европа може да има и тази година.  началник на Генщаба на английската армия: „...Русия е най-комплексната и ефективна държавна заплаха за Великобритания. ...Конфликтът с Русия може да бъде неочаквано близък, а враждебните действия може да започнат по най-непредсказуем начин.“    в своето изказване в Мюнхен се задоволи само с констатации от рода на “всемогъщата руска заплаха” е ирационален мит, а влиянието на Русия в света се представя от Запада единствено в отрицателна светлина”. По-късно обаче на пресконференция той недвусмислено даде да сe разбере, че  Има и редица други изказвания, но такава еднопосочност в мненията в най-добрия случай дава повод за задълбочено внимание и размисъл. Затова нека хвърлим, макар и бегъл, поглед върху новата ядрена стратегия за национална сигурност на САЩ, защото това е документът, в който най-ясно са формулирани новите тенденции и насоки на цялостната американска политика в сферата на сигурността. Трябва да сме наясно, че от една страна доктрината е официално засекретена, а от друга, за нейната детайлна и пространна оценка ще очакваме  професионалната експертиза на съответните ни държавни институции.  В Стратегията за развитие на американските ядрени сили, както може да се очаква, съвсем ясно се посочва, че основните съперници, основната опасност за САЩ това са така наречените ревизонистични тоталитарни държави” - Русия и на второ място Китай. Според редица анализатори в подхода си към тези страни  Най-съществената, според мен, промяна в цялостния подход на сегашната американска администрация се състои в разширяване обсега на действие на новата американска ядрена доктрина. За разлика от преди,   Това е значителна промяна, тъй като всеизвестни са глобалните измерения на „американските интереси”.   Наред с това САЩ са категорични, че са в правото си да използват ядреното оръжие в защита от всяко посегателство срещу сигурността на своята държава. В новата доктрина категорично се декларира, че   За целта са предвидени редица мерки за ускорена модернизация и по същество превъоръжаване на триадата ВМС, ВВС и ракетните войски на САЩ чрез нови атомни подводници, стратегическа авиация и междуконтинентални балистични ракети.   По отношение на съюзниците в НАТО стратегията предвижда те да бъдат защитавани с американските стратегически ядрени сили, както и с ядреното оръжие с изнесено базиране в Европа. Ако трябва да обобщим -  За нас по-голям интерес представляват процесите, свързани с НАТО и предложенията за нова Стратегия за сигурност и отбрана на държавите от ЕС с времеви хоризонт 2025 година. На последната среща на НАТО на ниво военни министри бяха взети важни решения, касаещи организационното му укрепване. Създават се две нови командвания в рамките на НАТО. В Германия ще бъде разположено командването за бързо прехвърляне на сили и въоръжения в европейските полигони на Алианса, а в САЩ – това за сигурността и защитата на морските пътища към Европа в атлантическия регион. Очевидно става дума за сигурни коридори за прехвърляне на въоръжени сили и бойна техника в случай на конфликт от САЩ към Европа. На срещата много по-остро и категорично е бил поставен и въпросът за ускорено достигане на 2% от БВП на държавите-членки за военни нужди, като продължи задълбочаването на тяхното военно сътрудничество и координация. Цялата среща и взетите решения са продължение на водената досега политика с един ясен и категоричен императив -  изграждането на „защитен вал” от Балтика до Средиземно море за защита от предстояща военна агресия на Русия и за неутрализиране нейното влияние и интереси към държавите от ЕС и Балканите, както в стратегически, така и в политикоикономически план. За целта, както вече посочихме, ще продължи да се развива командната база на Алианса с все по-засилено присъствие - чрез въоръжени сили и военна техника - по границата с Русия.  Засилват се военните учения и присъствието на НАТО в Черно море, като САЩ заявиха намерението да поддържат постоянно два военни кораба. Ненапразно Черно море е наречено „вътрешно езеро на НАТО”. Особена опасна е обстановката в Украйна, където с приетия закон за „реинтеграция на Донбас” и фактическото узаконяване на употребата на военна сила се задраскват Минските споразумения. Въпреки декларираното единство между държавите-членки на Алианса, по-внимателен прочит би открил известни нюанси в позициите на условно казано „атлантически” и „европейски” партньори. В този аспект Европейската стратегия за сигурност и отбрана е нов момент в ”мирновременното” военно развитие на ЕС. Основна цел е в обозримо бъдеще да се постигне „стратегическа независимост на Европа”. За целта се предлагат  три варианта на европейското сътрудничество. Те „започват” от варианта   включващ разширяване и задълбочаване на взаимното сътрудничество, но без политическо обвързване. Най-общо казано,  Вторият вариант е  , в който се предвижда много по-пълна финансова и оперативна солидарност. Ясно са очертани специфичните зони за съвместна защита на ЕС. Това са терористичните заплахи, хибридни и киберзаплахи, гранична, морска и енергийна сигурност и развитието на космически програми. Те ще бъдат субсдирани и от Европейски фонд за отбрана.  Третият вариант е  . Това ще бъде обща европейска отбрана, чиято цел е защитата на Европа да стане взаимоподсилваща се отговорност на ЕС и НАТО, чрез допълване възможностите на НАТО по отношение на високотехнологичните операции срещу терористични групи,  военоморски операции и кибератаки във враждебна среда. Основният момент е, че военните сили на отделните държави трябва да са на постоянно позициониране и на разположение за   бързо предислоциране под централно европейско командване.    Външният министър г-н Лавров заяви в Мюнхен, че докато няма конкретни доказателства за руска намеса в американските избори, Русия счита изявленията на САЩ по темата „за просто бръщолевене и чесане на езика”. Според министъра очевиден е стремежът на американската администрация за по-нататъшно изостряне на отношенията, включително и с въвеждането на нови санкции. Но в крайна сметка Русия е в правото си да разполага с въоръжените си сили на своя територия, както сметне за целесъобразно и в съответствие с националната си безопасност. В потвърждение на това е и разполагането на ракетните установки „Искандер” в Калининградска област, С-400 батареите в Крим и усилването на войските по западното и южно  направление. Темата за безопасността на страната е жизнено важна и по думите на министъра на отбраната Шойгу: „Основните ни усилия са насочени към поддържане на високо ниво на бойната готовност на стратегическите ядрени и неядрени сили, укрепване на ешелонираната система за въздушно-космическа отбрана  и усъвършенстване системата на Управление на войските.” Активно се води техническото превъоръжаване на всички родове войски с оглед то да завърши  до 2021 г.  Бих отбелязал, че  . През последните месеци сме свидетели на подчертан интерес на НАТО и ЕС към Балканите и активизиране на тяхната дипломатическа дейност в региона. В рамките на председателство на България, която се оказа сякаш най-заинтересована от процеса на приобщаване на Западните Балкани, широко бяха лансирани поредица от намерения и инициативи. Очертан бе и времеви хоризонт до 2025 г., дадени бяха и конкретни препоръки на страните-кандидатки. Г-жа Меркел даже определи, че с Черна гора и Сърбия разговорите може да започнат още през лятото, а с Македония и Албания - тази година. Тези дни ще се реализира и балканската обиколка на г-н Юнкер, г-жа Могерини и г-н Хан, а както обяви българският зам. външен министър г-н Георгиев „Брюксел вече действа на терен”. Всички предварителни условия, които трябва да се изпълнят, обаче, остават. Те включват въпросите с „разрешаване на граничните спорове и противоречия”между страните, реформите и борбата с корупцията, за да се завърши с коронната фраза, че „всяка страна започва преговорите, когато е готова да отговори на изискванията за членство в ЕС”!   Освен това не чухме нищо за конкретни проекти и инвестиции. Прави впечатление, че     В тази насока целите са пределно ясни – възпрепятстване чрез членство в НАТО на геополитическото и икономическо проникване на Русия и Китай в региона и постепенно неутрализиране на традиционните исторически, духовни и културни връзки на Русия с нейните приятелски държави в региона.   По всичко личи, че   Тепърва предстои да видим дали и как балканските държави ще могат да защитят своите национални интереси или за пореден път ще има етнически конфликти или прекрояване на граници.  Изхождайки от така описаната международна ситуация, човек трудно би могъл да сподели оптимизма и особено ентусиазма, с който България в качеството си на шестмесечен Председател  прегърна идеята и инициативите за приобщаването на Западните Балкани в ЕС. Най-малкото, защото всички те изискват далеч по-продължителен период за евентуална реализация. Не би било изненада, ако така прокламираното включване на балканските държави в Европейския съюз се окаже накрая един безкраен процес, докато членството в НАТО е почти „зад близкия ъгъл”.  Похвални са непрекъснатите усилия на г-н Премиера за укрепване отношенията с Турция, за запазване на южната ни граница от мигрантските потоци и за подобряване отношенията с Македония, без да се загърбват съществуващите проблеми в двустранните отношения. За съжаление, ще му бъде много трудно да доведе до успешен край прегърната роля на медиатор, както за сдобряване на Турция с ЕС в краткосрочен план, така и за приобщаването на Западните Балкани към ЕС в перспектива. За приобщаването на Западните Балкани е необходима дългосрочна и последователна политика, получила  подкрепата на всички заинтересовани държави в ЕС, а не само на Германия и Франция. Нека да е ясно, че   В крайна сметка това, което България може реално да предложи, са усилията, ентусиазмът и харизмата на своя премиер, които обаче са недостатъчни за дългосрочен успех, а и професионализмът на българската дипломация в момента е далеч от ниво, допринасящо те да бъдат евентуално „облечени” в конкретни дела. Но, връщайки се към темата за война, било то „студена или гореща“, добре би било да знаем какво реално може да оферира България.  Нека започнем със Стратегията за национална сигурност, която е приета още през 2011 година, а в комисиите на Народното сдъбрание сега се обсъжда неин актуализиран вариант.  Изхождайки от сегашната външна среда за сигурност, от нейната динамичност и особено от създаващата се обстановка около България, в Черно море и на Балканите, е ясно, че трябва  нова стратегия с по-продължителен времеви хоризонт. Стратегия с много по-прецизна разработка на външната среда за сигурност и с по-голяма тежест на основните компоненти в защита на националната сигурност, а именно армията, полицията и специалните служби.  Оказва се, че в конкретен план засега предлагаме преди всичко обещания. Два процента от БВП до 2024 година за военни цели. Модернизация на БА, включваща ново въоръжение за около 1,5 милиарда лева – за самолети, за танкове и бронетехника, за кораби и т.н.  За съжаление, ще трябва да избираме, тъй като за всичко няма средства, а за евентуална помощ съюзниците ни си искат парите. Не става както беше във Варшавския договор. В НАТО безплатен обяд няма! Независимо, че българският ВПК работи на пълни обороти, парите за отбрана пак не стигат!  По-съществен елемент от финансовия е отсъствието на вътрешно-политическият консенсус. Става дума за липсата на единство в управляващата коалиция, между политическите партии и между институциите за бъдещето на българската армия, нейното въоръжение и личен състав, а даже и за нейните приоритети. Дали ще преобладават военновременните или мирновременните (охранителни или полицейски) ангажименти на въоръжените сили, дали ще има ескадрила или наземна военна техника, или при сегашната обстановка в Черно море да се засилят ВМС  и т.н. Ще трябва да се реши дали ще пазим небето, земята или морето на България. Очевидно, сили и средства за цялостно  превъоръжаване на българската армия  в настоящия момент няма! Това са въпроси от жизнено важно национално значение, налагащи спешното изработване на дългосрочна  военно-политическа стратегия, базирана както на международните ангажименти на страната, така най-вече на българския национален интерес. Не е ли крайно време българският политически елит и неговите лидери да загърбят политическите си и лични амбиции и заедно, както основателно препоръчва г-жа Меркел, „да изучим  уроците на историята”.  През XX век България не можа да случи на пчеливши съюзници.   В тази връзка националният празник 3 март и 140-годишнината от Руско-турската война е подходящ повод за деклариране на единна позиция на институциите, за дълбока благодарност към Русия и за заявка за по-балансирана и национално отговорна външна политика на България, включително и по въпроса за санкциите!     Днес не е най-важното дали ще подпишем „Истанбулската конвенция” и даже дали ще успеем да отчетем успешно европейско председателство! Днес все по-категорично военната и външна политика заемат своето място в международния дневен ред и това трябва да се отчита от държавното ръководство.  България трябва да е съвсем наясно в състояние ли е да посрещне  евентуална „студена” или не дай си боже „гореща” война, без да разчита изцяло на досегашните си военнополитически ангажименти!  ", "date": "2018.02.27", "title": "Горан Симеонов: Светът се озова пред дилемата „мир или война“. Какво да направи България?"}
{"url": "http://epicenter.bg/article/Ivan-Krastev--Iztochnoevropeytsite-se-chuvstvat-kato-nay-golemite-luzari-/148228/11/33", "text": "Българският политолог Иван Кръстев е много търсена личност - особено откакто излезе блестящото му есе „След Европа“, пише германският журналист Саша Ленарц в началото на обширна публикация, поместена в седмичника „Велт ам Зонтаг\".  Според Кръстев, в резултат от кризата с бежанците Европа във всички случаи ще се промени. В тази връзка политологът припомня, че през последните години европейците са преживели три различни кризи: на общата валута, конфликта Русия-Украйна и Брекзита. Всички те бяха предизвикателства за европейския проект, но миграционната криза все пак е най-дълбоката, смята Кръстев и обяснява защо:  „Живеехме в един свят, където границите сякаш вече не играеха роля. Изведнъж обаче установихме, че границите все пак са важни. Оттук произтичат три въпроса. Къде изобщо минават границите на Европа? На този въпрос все още няма отговор, защото Европа е единствената сила, чиито граници се разширяват. Второ: Какви са тези граници? И трето: Кой ще ги защитава? При това не само срещу военни нападения, но и при миграционни кризи.\"  Според Кръстев, сегашната миграционна криза още не е решена: броят на мигрантите е намалял, но законово решение все още няма, защото Дъблинското споразумение не функционира, а друга уредба просто не е налице. Политологът смята, че и решението за разпределяне на бежанците по квоти също не работи. Да, реакцията на източноевропейците беше сбъркана, но това не прави идеята за квотите по-добра, смята той и обяснява:  „Бежанската криза породи тежък спор между Западна и Източна Европа. Ако Вишеградската група беше хомогенен блок, тя би могла да блокира много решения. Орбан обаче не успя да я сплоти. По две причини. Първата е кризата с Русия. Полша и Унгария се отнасят към Русия по много различен начин. Варшава с основание е много твърда, докато Орбан е по-близък с Путин, отколкото който и да е друг европейски лидер. Втората причина, колкото и парадоксално да звучи, е свързана с възхода на западноевропейския консерватизъм. Той размива границите между Запад и Изток. В цяла Европа настъпва консервативен обрат. Тъй че става дума не само за конфликт между Западна и Средна Европа (…), но и за един завой надясно, който може да се сравнява със събитията през 1968. Това е културен обрат, макар и в противоположната посока. (…) През 1968 ставаше дума за самоопределението на индивида, а днес - за суверенитета на политическата общност. През 1968 година въпросът беше за правата на малцинствата, днес въпросът е за правата на мнозинствата.\"  По-нататък Иван Кръстев твърди, че сериозните различия между Източна и Западна Европа ще се запазят. Според политолога, крайно десните в Западна Европа в някакъв смисъл са приемници на 1968 година, чието културно наследство за усвоили.  „Вижте Холандия. Там изобщо не е проблем, че един открито хомосексуален човек е лидер на десните популисти. В Източна Европа това е немислимо. Източноевропейският консерватизъм е провинциален. Ние сме консерватори на пълен работен ден и по всички въпроси. Срещу всяко малцинство. Големият вододел между Западна и Източна Европа минава през въпроса за етническата хомогенност.\"  По-нататък Иван Кръстев обяснява, че за източноевропейците проблемът идва не само от външния миграционен натиск, но и от обратната тенденция - обезлюдяването на техните страни.  „Надигнало се е нещо като демографска паника, която се себеизразява като морална паника. През 1989 година България имаше над 8 милиона граждани, после обаче хората започнаха да емигрират. Това е гигантската разлика между революцията от 1989 и много други поврати. Всяка революция е демографско събитие. Много хора напуснаха Русия след Октомврийската революция, същото се е случило и във Франция след 1789. Това обаче са били главно хора, обявяващи се против съответната революция. Интересното при революцията от 1989 е това, че най-бързо си тръгнаха тъкмо хората, които я подкрепяха.  Единствената утопия на 1989 беше Нормалността. (…) Ние искахме да живеем като хората на Запад. Но когато човек иска да живее „като на Запад\", тогава много по-лесно е направо да върви на Запад, вместо да чака, докато Западът дойде при нас. Защо цял живот да чакам България да стане като Германия, вместо направо да се преместя в Германия? Тъкмо това направиха мнозина, които поддържаха революцията.\"  А какво означава това за другите, които останаха? На този въпрос българският политолог отговаря така:  „Те просто изпаднаха, в същинския смисъл на думата. Дори когато могат да си изкарват препитанието, те пак виждат как младите изчезват, а обществото се топи. В България (…) хората се опасяват, че етническата им група чезне. Оттук възниква нещо, което аз наричам „дефанзивен комунитаризъм\". (…) Те казват: „Най-напред ще се погрижим за нас самите, тук. Големият външен свят е враждебен. Ако си българин, би трябвало да останеш да живееш в България.\" (…) Дефанзивно и със склонност към заговорнически теории. Средноевропейската трагедия се състои в това, че тамошните политически лидери говорят един крайно враждебен и брутален език - и тъкмо поради това става все по-трудно да осъзнаем, че някои от опасенията на хората там всъщност са съвсем основателни. Имаме си работа с едно деморализирано общество, което е демографски отслабено. Много се говори за трансферните плащания, които текат от Запад на Изток, но непрекъснато се пренебрегва фактът, че голям брой хора, получили добро образование на Изток, днес работят на Запад. А това също си е материален трансфер.\"  Иван Кръстев припомня, че преди десетина години западноевропейците са се опасявали да не загубят работни места заради разширяването на ЕС. Днес обаче не те, а източноевропейците се чувстват като най-големите „лузъри\", казва Кръстев и продължава:  „Този психологически поврат настъпи едновременно с бежанската криза, но не беше предизвикан от нея. (…) Начинът, по който източноевропейците реагираха на квотното разпределение на бежанците, беше неправилен. Помолиха ни да приемем една относително ниска бройка и да покажем солидарност, след като самите ние спечелихме от европейската солидарност. На чисто човешко равнище това беше същинска катастрофа. Защото не можеш просто тъй да заявиш, че нямаш капацитета да приемеш няколкостотин души. Това е смехотворно, особено когато в същото време гледаш как всички тези хора пристигат в Австрия и в Германия.\"  „И въпреки това Вие разбирате тази реакция, така ли?\" - пита германският журналист Саша Ленарц. Иван Кръстев отговаря така:  „По време на еврокризата Германия задължи всички да се придържат към правилата, ако искат Европа да оцелее. А ето, че после изведнъж сама промени правилата. Лично аз дори изпитвам симпатия към онова, което направи Меркел. Защото ако не беше направила нищо, Италия и Гърция направо щяха да рухнат. Но начинът, по който го направи, беше проблематичен. (…) Тя наруши правилата, без да е говорила с никого за това. Когато човек извършва подобно нещо, той поне може да го обясни. В същото време не е честно да изкарваме, че Меркел е имала хиляди други варианти за действие. Времето и възможностите за реакция бяха изключително ограничени. Какво щеше да стане, ако Германия беше казала на Гърция и Италия: „Бежанци ли? Не е наш проблем. Съществува Дъблинско споразумение, нека да се придържаме към правилата\". Това щеше да е краят на ЕС. Тоест, Меркел беше права не само в морално, но и в политическо отношение. Грешката ѝ беше, че не го обсъди с никого. А в резултат настъпи конфликт с държави, които тъй или иначе имат двойствено отношение към Германия. Защото Средна Европа от една страна вече отдавна е част от германската икономика - вижте само показателите им за износа. От друга страна обаче в определени обществени кръгове все още е жив страхът от Германия.\"  В края на обширното интервю Кръстев прави следното обобщение: „Кризите винаги имат и положителен ефект. Сега европейските общества за пръв път започнаха да се интересуват от различията помежду им. Днес германците знаят за гръцката икономика повече, отколкото когато и да било преди, а поляците - много повече от преди за отношението на германците към имиграцията. В някакъв смисъл това създава усещането за обща съдба.\"  ", "date": "2018.02.27", "title": "Иван Кръстев: Източноевропейците се чувстват като най-големите лузъри "}
{"url": "http://epicenter.bg/article/Istanbulskata-konventsiya/148214/11/33", "text": "\"  които се намесиха и вкараха много драма и неистини в темата за Истанбулската конвенция\". Това са думи на председателя на Народното събрание, уважаваната г-жа Цвета Караянчева, казани днес в ефира на националната телевизия.   Кои са тези тъмни сили, г-жа Караянчева не назова.     И за да не бъда голословна, ще припомня и ще цитирам: , министър-председател: \"В Истанбулската конвенция става въпрос за насилие над жени и деца. \".   , началник на кабинета на министър-председателя\" \"  в текста на Истанбулската конвенция.Може би не оценихме, че могат да се допуснат спекулации и тези негативни факти\".    вицепремиер и външен министър: \" а“.   Е, стига вече! Баста на това отношение към българския народ! За сведения на всички те, в чиито ръце сме поверили управлението на държавата, ще отбележим отново, че \"тъмните сили\" в България, „подведени от грешните интерпретации“ в Истанбулската конвенця са: Българската православна църква, Католическата църква, Българското мюфтийство, академичната общност на БАН, президентът, синдикатите, левицата и десницата, конституционалисти и 84% от обикновените български граждани.   въпреки натиска, и не приема да бъде лъган.  Обществото вече познава Конвенцията. Просветените са я прочели и са видяли подводните камъни в нея, които под маската за защита от насилие вкарват и понятието „социален пол” с всичките му права на биологичния пол. Чуха се мнения на конституционалисти, на юристи, на експерти. И след всичко това да се твърди, че в Конвенциата няма текстове за трети пол, е меко казано, въвеждане в заблуждение! В Конвенцията има текст за „социален пол”, в който влизат всички онези разновидности на небиологичния пол - трети, четвърти, n-ти...   И сега за сведение на г-жа Караянчева, ще повторим още веднъж СПИСЪКА на     Неофит и Светият Синод на Българската Православна Църква            Мустафа Хаджи и Главното мюфтийство в България    движение „БГ ПАТРИОТ“   , в който членуват 720 български писатели    избран с гласовете на 2 милиона души   , избрана с гласовете на 1 800 000 души    специалист по международно право, защитавал българските медици в Либия    гинеколог, бивш министър на здравопазването   , управител на най-голямото проектантско бюро в Европа, проектирал разширението на Британския музей, Олимпийското село в Лондон, музея на БМВ в Мюнхен, международния изложбен център в Абу Даби, библиотеката на Виенския университет    писател, автор на най-четения български роман \"Време разделно\" и още 8 исторически романа, носител на орден „Стара планина“ I-ва степен и на националната награда„Св. Паисий Хилендарски“   , историк, автор на 8 монографии, 15 студии , десетки научни статии и на още над 10 мащабни труда за българската и европейската история    историк, автор на най-четените изследователски книги за Първата и Втората световна война    бивш председател на БАН, носител на орден „Стара планина“ I-ва степен, вписан в Златната книга на изобретателите на Патентното ведомство, бивш министър на образованието   , бивш ректор на СУ \"Свети Климент Охридски\", бивш председател на БАН, бивш председател на Народното събрание, учен от световна величина, автор на над 200 научни публикации в областта на теорията на апроксимациите, компютърните науки, математическото моделиране в биологията, компютърната геометрия и др., автор на 7 монографии и над 30 учебника.   , носител на орден „Стара планина” II-ра степен, автор над 350 научни публикации, 8 монографии, 30 патента и изобретения с вписване в „Златната книга” на Българското патентно ведомство.    режисьор, носител на златен медал за филма \"Обич\", носител на ордена \"Академичните палми\" на Република Франция; режисьор на над 15 успешни продукции   , автор на повече от 50 книги и над 240 студии и статии, носител на международна „Хердерова награда“    носител на орден „Стара планина“ – I степен; автор и съавтор на над 30 учебника и научни монографии и над 250 публикации в български и чуждестранни списания, автор е на 2 изобретения, 1 полезен модел и 14 рационализации    издател, автор на над 25 книги поезия, критика и публицистика    президент на КТ \"Подкрепа\"    автор на над 25 монографии, учебници и белетристични текстове.    писател, публицист, автор на 3 сборника с разкази - \"Приказки в края на времето\"; на романа - \"Али Безсмъртния\" - най-продаваната българска книга за 2016 г., преведена на английски и немски, през март предстои представянето й в Германия, Австрия и Швейцария; автор на 5 пиеси, номиниран за Аскеер за драматургия 2011; автор на книга-изследване \"Исус Христос - власт и политика\", преведена на английски и представена в Европарламента през март 2013   , бивш председател на Народното събрание, бивш служебен министър-председател, председател на Правния съвет към Народното събрание, преподавател по търговско право    вицепремиер в кабинета \"Борисов 3\", избран с гласовете на депутатите от ГЕРБ в 44-ото НС   , вицепремиер в правителството \"Борисов-3\", избран с гласовете на депутатите от ГЕРБ в 44-ото НС    бивш конституционен съдия, сега депутат от ГЕРБ, пламенен оратор, който взривява със словата си партийните форуми на ГЕРБ в зала \"Арена Армеец\", както и където и да се появи в страната   , депутат от ПГ на ГЕРБ, два пъти министър в правителствата на Бойко Борисов   , министър на икономиката в правителството \"Борисов-3\", избран с гласовете на депутатите от ГЕРБ в 44-ото НС    министър на образованието и науката в правителството \"Борисов-3\", избран с гласовете на депутатите от ГЕРБ в 44-ото НС    министър на околната среда и водите в правителството \"Борисов -3\", избран с гласовете на на депутатите от ГЕРБ в 44-ото НС    министър на здравеопазването в правителството \"Борисов-3\", избран с гласовете на депутатите от ГЕРБ в 44-ото НС    министър на транспорта, информационните технологии и съобщенията в правителството \"Борисов-3\", избран с гласовете на на депутатите от ГЕРБ в 44-ото НС   , два пъти министър на финансите, избран с гласовете на депутатите от ГЕРБ в 44-ото НС    лидер на БСП    зам.-председател на ПГ на „БСП за България”    член на ИБ на НС на БСП   , бивш вицепремиер, бивш легендарен водач на СДС, сега председател на БДС ”Радикали”    основател на СДС, легендарен студентски водач, повел шествието на 14.ХII.1989 г., свалило чл.1 от тоталитарната Конституция на България   , депутат от БСП, социолог, преподавател    лидер на Партия „Атака”, коалиционен партньор на ГЕРБ    депутат от БСП, зам-председател на парламента    депутат от БСП, журналист, международник, анализатор,   , депутат от „Обединени патриоти“, коалиционен партньор на ГЕРБ   , депутатът от „Обединени патриоти“, коалиционен партньор на ГЕРБ   , депутатът от „Обединени патриоти“, коалиционен партньор на ГЕРБ    депутат от ВМРО, коалиционен партньор на ГЕРБ    депутат от НФСБ, коалиционен партньор на ГЕРБ, председател на комисия по младежта и спорта в 44-то НС    журналист, международник, живее в Париж    дипломат, живее в Лондон    журналист, публицист, председател на Националния комитет \"Васил Левски\"    дипломат, арабист    математик, член на ЦИК, политически анализатор,    журналист    журналист   , политолог   , политолог    бивш конституционен съдия и преподавател по конституционно право    психиатърът и богослов      бивш зам.-министър в правителството на Сакскобургготски    - основател на СДС      журналист    писател           Българската православна църка е \"тъмна сила? Грях Ви на душата, г-жо Караянчева!  Вие сте председател на българския парламент и би трябвало да отчитате адекватно нагласите в българското общество. Утре, когато дойдат избори, как ще се изправите срещу тези българи? Как ще искате отново гласа им? Ще им се извините ли? Или в самозабравата от поста, който заемате, смятате, че всичко Ви е позволено! Вие имате право на мнение, но нямате право да обиждате онези, които не споделят вашето мнение. Не знам дали сте чела някога Волтер, но ще Ви припомня прочутата му фраза: \" И понеже сте председател на парламента, ще Ви припомня и Конституцията на Република България, в която се казва:  Чл. 39 (1) Законът, г-жо Председател, покоровителства личното мнение на гражданите и това ни задължава да се съобразяваме с него и да защитаваме суверенитета му, дори когато то не съвпада или е напълно противоположно с нашето.    И накрая, спомнете си - народът не случайно е казал: „ .\"  ", "date": "2018.02.27", "title": "Валерия Велева: Баста! Стига сте обиждали българския народ за Истанбулската конвенция!"}
{"url": "http://epicenter.bg/article/Gospodin-premier--koy-iska-da-vi-svali-ot-vlast-/148244/11/33", "text": "„   Това каза на извънреден брифинг в Народното събрание премиерът Бойко Борисов. И в доказателство, че управляващата коалиция, следователно – правителството, е стабилно, той застана пред медиите заедно с председателите на парламентарните групи, подкрепящи кабинета - Цветан Цветанов на ГЕРБ и Волен Сидеров на „Обединени патриоти“.   Поводът за извънредната изява бе скандала около сделката за продажбата на енергоразпределителното дружество ЧЕЗ.   Ходът на премиера е разбираем, иска да успокои напечената обстановка, в която медиите вече започнаха да се оглеждат задават ли се предсрочни избори. Но вместо да посее спокойствие, пося съмнения. Защото остави след себе си въпроси.   Главният – господин премиер, кой иска да ви свали от власт? При това отново? Кои са тези тъмни сили? Кой, ако не вие трябва да знаете това – управлявате трети мандат, всяка сутрин на бюрото ви чакат докладите от шефовете на специалните служби. И не можете да не знаете кой клати властта?! Казвате, че ще „разнищите“ тези хора. Защо не го направихте досега? От 2009 г. изтече толкова време, ако сте искали, да сте изучили и кътните зъби за всеки по-активен българин – известно е, че нацията намалява.   Но вместо да сте направил това, вие, г-н Борисов, говорите за „тея гадове“. Дори без да ги назовавате. Може би имате предвид ЧЕЗ? Така излиза от контекста на пресконференцията – нали заради ЧЕЗ я свикахте, нали затова разговаряхте извънредно по телефона с чешкия си колега Андрей Бабиш.   Това ли е впечатлението, което искате да оставите, г-н Борисов?   Или плашите някого, който си знае? Но ние, гражданите, не знаем. А трябва, защото живеем в свободна и демократична страна.   Или може би министър-председателят Бойко Борисов отново се опита да се измъкне от критичната ситуация, в която е попаднал, с безадресно говорене и цветните фрази. Той ги обича. Те винаги са му помагали да комуникира с хората. Може би и днес му помогнаха. Може би помогнаха и на застаналите от двете му страни Цветан Цветанов и Волен Сидеров. Защото никой не попита какво става в управляващата коалиция. Сидеров иска ли още оставката на Делян Добрев - шефа на парламентарната енергийна комисия? Искаше я не заради ЧЕЗ, а заради изречената закана да смени „Атака“ с „Воля“ на Марешки (сякаш депутатите и парламентарните групи са безлични и безволеви фигуранти). В суматохата след пресконференцията Добрев се извинил на Сидеров и „Атака“. И край?!   Но скандалите в политиката имат едно упорито качество. Нямат край. Най-неочаквано ще дойде следващият – нима някой очакваше напрежението в Здравната каса? Нима някой очакваше Гинка Върбакова от Пазарджик, за която наистина отдавна се знаеше, че иска да купи ЧЕЗ, така да подпали чергата на правителството?!   И министър-председателят трябва да знае отговорите на всички тежки въпроси, които ще се появят. Това се очаква от него, затова е начело на правителството. Думата правителство идва от \"правя\". Борисов не може вечно да се измъква с безадресни закани и безадресно говорене. Стана ретро!    ", "date": "2018.02.27", "title": "Господин премиер, кой иска да ви свали от власт?"}
{"url": "http://epicenter.bg/article/Potreblenieto-na-tok-v-stranata-se-e-povishilo-s-okolo-15--ot-nachaloto-na-zastudyavaneto-/148201/4/0", "text": "Потреблението на ток в страна се е повишило с около 15 на сто от началото на застудяването и в момента е около 6800 мегавата. Това каза за програма \"Хоризонт\" на БНР директорът на Централното диспечерско управление към Електроенергийния системен оператор Пламен Герджиков.  Няма активиран студен резерв, но повечето базови централи работят с пълната си мощност. Няма и аварии по мрежата с високо напрежение, посочват още от управлението.  ", "date": "2018.02.27", "title": "Потреблението на ток в страната се е повишило с около 15% от началото на застудяването "}
{"url": "http://epicenter.bg/article/Shefat-na-KEVR--Ne-mozhem-da-se-namesim-v-sdelkata-s-ChEZ/148217/4/0", "text": "По закон КЕВР ще може да провери дружеството, което ще купи активите на ЧЕЗ, чак след финализиране на сделката. Това каза председателят на Комисията за енергийно и водно регулиране доц. Иван Иванов по време на брифинг във връзка с нормативните правомощия на Комисията по сделката за продажба на активите на CEZ Group в България, предаде репортер на Агенция „Фокус“.  „Няма съмнение, че течащата в момента процедура за продажба на активите на ЧЕЗ в България предизвика голям обществен интерес. Искам да уточня, че КЕВР в своите действия се ръководи само и единствено от закона, както и от подзаконовата нормативна уредба. Във връзка с това КЕВР има два случая, по които може да вземе отношение – ако се продава обособена част от лицензирано дружество (в случая няма такава, дружеството се продават в цялост) или ако купувач залага частично или изцяло активи на дружеството, с които то упражнява лицензионна дейност. Всички други правомощия могат да бъдат търсени в друга нормативна уредба и да засягат други органи на държавата. Искам обаче да отбележа, че към момента тече процедурата и сделката не е финализирана. Ако сделката бъде финализирана, тогава КЕВР има много ясно разписани правомощия, които са свързани с превантивен, текущ и последващ контрол на енергийното дружество, независимо от това кой е новият собственик“, каза още доц. Иванов и уточни, че това се прави за да се осигури на българските граждани и българския бизнес сигурност на доставките и качество на услугата.  „След приключване на сделката дружеството попада на същия режим, в който са всички други дейности. КЕВР ще осъществява мониторинг върху неговото функциониране, за да има безпроблемно снабдяване с електроенергия и добро качество на енергийната услуга“, обясни доц. Иванов.  \"Българските граждани трябва да бъдат спокойни, че няма да има катаклизми при определяне на цените след покупката на ЧЕЗ\", каза още председателят КЕВР.  „След финализирането на сделката за активите на ЧЕЗ ще бъде направена оценка на всички техни разходи и ако се наложи, ще бъдат коригирани параметрите за следващия 3-годишен регулаторен период, както направихме миналата година, защото разходите не бяха изпълнени в своята цялост. Заявявам го съвсем отговорно – хората не бива да се притесняват. Заемът, който ще вземе г-жа Върбакова, няма да натовари българските граждани и няма да се плаща през цената на тока“, обясни доц. Иванов.  ", "date": "2018.02.27", "title": "Шефът на КЕВР: Не можем да се намесим в сделката с ЧЕЗ"}
{"url": "http://epicenter.bg/article/Prokuraturata-poiska-deloto-za-falita-na-KTB-da-se-gleda-v-otsastvieto-na-Tsvetan-Vasilev-/148206/3/0", "text": "Прокуратурата поиска делото за фалита на КТБ да се гледа в отсъствието на основния подсъдим Цветан Василев. Адвокатите му възразиха, заявявайки, че това ще наруши правата му, защото Василев отсъства от съдебната зала по обективни причини - процедурата по екстрадирането му, която тече в Белград. На същото мнение бяха и адвокатите на останалите 17 подсъдими, предаде БНР.  Предстои Специализираният наказателен съд да се произнесе по спора.  Въпреки че на последното съдебно заседание стана ясно, че банкерът Цветан Василев, когото прокуратурата сочи за ръководител на организираната престъпна група, източвала фалиралата КТБ, вече е редовно призован, отсъствието на друг подсъдим отложи делото.  Неявилият се на 14 февруари Георги Христов беше глобен с 1000 лева и му беше назначена съдебномедицинска експертиза. Заради неговото отсъствие не се стигна до коментар по същество на документа от Сърбия, указващ, че Цветан Василев е получил препис от мащабния обвинителен акт от близо 12 000 страници и призовки за уточнените дотук дати по мегаделото, което се гледа в Специализирания наказателен съд.  Един от адвокатите му Христо Ботев се усъмни редно ли е процесът да стартира, без яснота дали Белград ще го предаде на българските власти.  \"Този процес отдавна трябваше да бъде спрян поради отсъствието на основния обвиняем. Как може той да отсъства? Не му дават възможност да даде обяснения по случая и делото да си върви. Абсурд!\", категоричен е Ботев.  \"Господин Цветан Василев е ясно вече на всички български граждани, които са поне на средно ниво на интелигентност, че се укрива. Той е в екстрадиция, защото не желае да дойде в Европейския съюз, не в България, защото той, ако желаеше, щеше да остане в Австрия, а не да се крие в Сърбия\", репликира го наблюдаващият прокурор Иван Гешев.  Спорът ще се решава от съдия Виржиния Петрова, ако днес в съдебната залата се явят останалите 17 подсъдими и 20-те им адвокати.  ", "date": "2018.02.27", "title": "Прокуратурата поиска делото за фалита на КТБ да се гледа в отсъствието на Цветан Василев "}
{"url": "http://epicenter.bg/article/Prokuraturata-dade-bivshiya-vitsepremier-Ilko-Semerdzhiev-na-sad-/148232/3/0", "text": "Софийска градска прокуратура (СГП) внесе обвинителен акт в Софийски градски съд (СГС) срещу служебния вицепремиер по социални политики и служебен министър на здравеопазването в служебното правителство през 2017 г. Илко Семерджиев, съобщиха от държавното обвинение.  Той е обвинен за това, че на 24.03.2017г. в гр. София е употребил заплашване, с цел да принуди орган на власт - Изпълнителния директор на Изпълнителна агенция по лекарствата /ИАЛ/ към Министерство на здравеопазването, да извърши нещо, свързано с функцията му, а именно - да назначи конкретно лице за заместник-изпълнителен директор на Изпълнителна агенция по лекарствата към МЗ – престъпление по чл. 269, ал. 1 от Наказателния кодекс.  Поведението на Илко Семерджиев е било мотивирано от отказа на изпълнителния директор на ИАЛ да назначи конкретно лице за свой заместник, поради открития конфликт на интереси. Подразнен от този отказ, Семерджиев, възползвайки се от властовата си позиция по отношение на Изпълнителния директор на ИАЛ, го заплашил с уволнение, ако не промени решението си.  Ако бъде признат за виновен, Семерджиев може да получи наказание до шест години „лишаване от свобода“. Към настоящия момент спрямо него е определена мярка за неотклонение „подписка“, съобщиха от прокуратурата.   ", "date": "2018.02.27", "title": "Прокуратурата даде бившия вицепремиер Илко Семерджиев на съд "}
{"url": "http://epicenter.bg/article/Noviyat-podupravitel-na-NZOK-e-osadena-za-konflikt-na-interesi/148240/3/0", "text": "Новият подуправител на НЗОК д-р Йорданка Пенкова, която беше назначена на поста в понеделник е осъждана през 2013 г. след сигнал за конфликт на интереси, съобщиха от Пациентската организация „Заедно с теб“.   Пенкова, която до сега беше директор в продължение на пет мандата на Районната здравноосигурителна каса в Шумен, трябва да поеме и работата на управитела на НЗОК проф. Камен Плочев, докато той е в болнични. От организацията припомниха, че Шуменският районен съд през 2013 г. е осъдил д-р Йорданка Пенкова на конфискация на получени при конфликт на интереси средства в размер на 200 000 лв и две глоби от по 5 000 и 7 000 лева.   Пенкова е била уличена след сигнал на шуменски адвокат до Комисията за предотвратяване и установяване на конфликт на интереси и петчленен състав на Върховния съд е потвърдил, че шефката на шуменската здравна каса е била в конфликт на интереси, когато е подписала четири договора между каса и \"Частна психиатрична клиника 2000\", собственост на баща й и сестра й. Комисията е установила, че 97% от капитала в дружеството притежават баща й и сестра й.   В периода от 2005 до 2012 г. д-р Пенкова в качеството си на директор на РЗОК-Шумен е изплатила на фирмата на баща си и сестра си сумата от общо 163 065 лева. Шуменският административен съд й наложи две глоби – 5000 лв. за това, че е сключила договори в частен интерес и 7000 лв., задето не ги е декларирала навреме. Освен това д-р Пенкова е трябвало да върне малко над 23 000 лева, които получила като възнаграждение и облага от роднинската услуга. Тя е обжалвала решението пред Върховния административен съд, но върховните магистрати са потвърдили санкциите.   От пациетските организации “Заедно с теб“ изразиха притеснения от назначението на д-р Пенкова. „След като човек на такъв пост ще оперира с голям финансов обществен ресурс, следld той да е с чист пред законите. Недопустимо е осъждан човек да заема този пост“, заяви председателката на организациите Пенка Георгиева.", "date": "2018.02.27", "title": "Новият подуправител на НЗОК е осъдена за конфликт на интереси"}
{"url": "http://epicenter.bg/article/Ruskiyat-patriarh-Kiril-idva-v-Balgariya-za-3-mart-/148231/2/0", "text": "Патриархът на Москва и цяла Русия Кирил ще бъде в България от 2 до 4 март, съобщава ТАСС. Той ще участва в отбелязването на 140 години от Освобождението на България от османско иго, разказва за агенцията прессекретарят на Негово светейшество свещеник Александр Волков.  \"Патриарх Кирил от 2 до 4 март ще посети България по покана на Българския патриарх Неофит и Светия синод на Българската православна църква за празненствата по повод 140-годишнината от Освобождението на България от османско иго. В рамките на визитата главата на Руската православна църква ще участва в мероприятия за почитане паметта на воините, паднали за освобождението на България в руско-турската война от 1877-78 г., ще отслужи молебен в храма \"Рождество Христово\" в Шипка\", обясни отец Александър.  \"Визитата на патриарх Кирил ще допринесе за укрепването на двустранните отношения между Руската и Българската църкви и ще засвидетелства особената роля на православието в многовековните братски отношения между нашите народи\", изтъкна прессекретарят на патриарха.  Очаква се, че патриарсите Кирил и Неофит ще отслужат съвместно света литургия в катедралния храм \"Св. Александър Невски\" в София. Патрирах Кирил ще се поклони и пред светите мощи на Св. Серафим Богучарски в руската църква \"Св. Николай Чудотворец\" в столицата, отбелязва ТАСС.   ", "date": "2018.02.27", "title": "Руският патриарх Кирил идва в България за 3 март "}
{"url": "http://epicenter.bg/article/MVnR--Otmenen-e-polet-na--Uiz-Ear--ot-Parizh-za-Sofiya--130-patnitsi-chakat-na-letishte-Buve/148233/2/0", "text": "  По информация на българското посолство в Париж в резултат на усложнената климатична обстановка в Европа вчера е бил отменен полет на авиокомпания \"Уиз Еър\" от Париж до София. Това съобщиха от пресцентъра на МвнР.   По данни на български граждани, осъществили контакт с мисията ни във френската столица, на летище Буве се намират общо около 130 пътници, част от които българи, които чакат пренасочване и намиране на други подходящи полети. От българското посолство в Париж са се свързали с местното представителство на авиокомпанията, от където са били информирани, че всеки пътник е получил на електронната си поща предложение с възможностите за придвижване с други полети на авиокомпанията. От там са информирали още, че всеки пътник трябва лично да се свърже с представителите на „Уиз Еър“ за анулирани полети на телефоните на авиокомпанията във Франция +33170700852 или в София +35924928367, и да обяви своя избор на полет.   Българските граждани могат да се обърнат и към представителството на \"Уиз Еър\" на летище Буве, където да заявят своето желание за пренасочване на полета или за възстановяване на сумата. От авиокомпанията са информирали още, че в случай на невъзможност за транспортиране на част от пътниците в рамките на деня, те могат да се настанят в хотела на летището, където да заплатят нощувката, а авиокомпанията се ангажира да възстанови тази сума след представяне на необходимите документи.   Всички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на българското посолство във Франция: +33 1 45 51 85 90, +33 1 45 51 85 90  ", "date": "2018.02.27", "title": "МВнР: Отменен е полет на „Уиз Еър“ от Париж за София, 130 пътници чакат на летище Буве"}
{"url": "http://epicenter.bg/article/Boyko-Borisov--Nyakoy-iska-da-povtori-fevruarskite-sabitiya-/148234/2/48", "text": "\"Някой иска да повтори февруарските събития!\" Това заяви премиерът Бойко Борисов на извънреден брифинг в Народното събрание по повод на сделката за продажбата на ЧЕЗ. Премиерът информира, че е провел спешен разговор с чешкия си колега Андрей Бабиш.   Премиерът застана пред медиите зедно със заместника си в партията Цветан Цветанов и коалиционният си партньор - лидера на \"Атака\" Волен Сидеров. Това стана след заседанието на парламентарната група на ГЕРБ.   „Сделката за ЧЕЗ е проведена в Чехия между две частни компании. Но наблюдавайки през последните дни как беше градирана атаката срещу мен, поисках разговор с премиера Бабиш и настоях, тъй като ние няма как да знаем какво се е случило в Чехия, да получа тази информация, която има в тяхното министерство. Предали сме отговора на г-жа Караянчева да го заведе в деловодството на парламента“, посочи Борисов и даде да се разбере, че в отговора се визират и банките, които ще финансират сделката.   \"Виждам, че  Излиза едва ли не, че участваме в задкулисна сделка. Не само не участваме - никакво влияние нямаме по тази тема. Заради тези хора с това, че забавиха фактурите едно време и изкараха на улицата хората, ние подадохме оставка. Сега, в общественото пространство се насажда усещането, и то планирано и точно, че , заяви Бойко Борисов.    категоричен бе премиерът.   \"Ще проверим целия този сценарий. След четвъртък ще решим какво ще правим с оставката на Теменужка Петкова, за която тя постъпи доблестно и я даде\", поясни още Борисов.   \"Толкова ювелирна и хубава операция пак ни спретнаха. Използваха времето, че сме в чужбина и съзнанието ни е ангажирано там и се опитаха да направят тази работа.   отсече премиерът.   \"Много майсторски и добре скалъпен е този сценарий.  поясни още Борисов.   Това е сценарият на тия гадове.   закани се още лидерът на ГЕРБ. Премиерът посъветва президентът Румен Радев да се чуе с чешкия си колега, така както той е направил с Бабиш, и да се поинтересува какво се случва. Той хвърли светлина и върху финансовите институции, които са обещали да финансират фирма \"Инерком\" на Гинка Върбакова.   \"  В медийното пространство излиза, че сделката е приключила. Това, което ми праща днес премиерът на Чехия, проверявайки чрез неговия зам. финансов министър, излиза, че тези банки са изпратили писма за намерения - хвърчащи листа, които не означават нищо в правния мир. Говорих със Стоян Мавродиев днес, някой някога ги питал дали те биха рефинансирали. Но те не са давали обещания. А излиза, че българска банка е приключила сделка, а това не е така\", каза той.   !, заяви премиерът.   „Държавата да има блокираща квота, примерно 34%“, добави по този повод лидерът на „Атака“ Волен Сидеров, който заедно с Цветан Цветанов бе застанал до министър-председателя на трибунката в Народното събрание за общото изявление.   „  Тук не става въпрос само за един оператор. Г-жа Нинова, разбирам я, да се откупи и национализира, но имаме и други оператори. И ако ще се национализира, да го направим и с трите ЕРП-та“, призова Борисов. И той повтори, че съдбата на енергийния министър Теменужка Петкова ще се решава след четвъртък.", "date": "2018.02.27", "title": "Борисов гневен: Някой иска да повтори февруарските събития от 2013-а, но сега няма да подам оставка!"}
{"url": "http://epicenter.bg/article/Temperaturi-ot-16-7-gradusa-sa-izmereni-v-sgradata-na-BNR--bila-v-kritichno-sastoyanie-/148235/2/0", "text": "Служителите в сградата на Българското национално радио работят на студено и на течение. Вчера в работните помещения бяха измерени температури от 16,7 – 16,8 градуса при минимални изисквания 20-23оС. Скоростта на въздуха е 0,5 метра/секунда при минимални изисквания до 0,2 метра/секунда, съгласно Наредба № РД – 07-3/18.07.2014. Измерванията бяха проведени вчера от „СТМ-плюс“ ООД, акредитирана лаборатория по микроклимата. Това съобщиха от наионалното радио.  Ниските показатели са въпреки доброто отопление и включените климатици. Причините са основно в старата алуминиева дограма без прекъснати термомостове, поставена още при строителството на сградата през 1972 г. Тази дограма обичайно се използва за вътрешни, а не за външни конструкции и не може да осигури изолация нито през зимните, нито през летните дни.  Поредица от обследвания през последните години установяват, че сградата на Българското национално радио е в критично състояние. Стените са изградени от силно канцерогенни етернитови плоскости, покривната конструкция е компрометирана, невъзможно е да се поддържат санитарно-хигиенни норми за нормални работни условия, изисквани в Наредбата за микроклимата.  Изготвен е проект за енергийно обновяване на сградата на БНР, който предвижда цялостна реконструкция на външните елементи – стени, дограми и покрив. За реализацията му са необходими 3 889 215 лева без ДДС, като инвестицията ще се възвърне от реализираните икономии на енергия за 6 години.  Проблемът е, че не покриваме критериите на нито една от съществуващите програми и сме изправени пред абсолютна невъзможност да реализираме санирането самостоятелно, обясни генералният директор на БНР Александър Велев.  Ръководството на Българското национално радио няколко пъти се обръща към Министерството на регионалното развитие и благоустройството, в качеството му на управляващ орган на Оперативна програма „Региони в растеж“, с молба за съдействие за реализиране на проект за саниране на сградата. От регионалното министерство обаче са категорични, че сградата на БНР не попада в обхвата на зоните за въздействие от одобрения Интегрират план за градско възстановяване и развитие на Столичната община, а сградата не попада и сред типовете сгради, допустими за финансова подкрепа за енергийна ефективност по Приоритетна ос 1 на Оперативна програма „Региони в растеж“.  Българското национално радио е подготвило и депозирало заявление за проект за цялостно саниране и енергийно обновяване на сградата по Инвестиционна програма за климата в Националния доверителен екофонд. Според актуализирания преди по-малко от месец регламент обаче за административни сгради (общински и държавни) финансирането от фонда е не повече от 400 000 лева. БНР не разполага с останалите средства, а като организация, която се финансира от държавния бюджет, няма право да тегли кредити.  Окончателният доклад на акредитираната лаборатория за микроклимата на работните места ще бъде готов до края на седмицата. Ако документът потвърди първоначалните изводи, ръководството на Българското национално радио ще е принудено да предприеме организационни мерки за защита на работещите.  ", "date": "2018.02.27", "title": "Температури от 16,7 градуса са измерени в сградата на БНР, била в критично състояние "}
{"url": "http://epicenter.bg/article/Protestirashti-sreshtu-visokite-smetki-za-tok-prez-2013-a--V-momenta-nyama-realna-prichina-za-nedovolstvo-/148236/2/0", "text": "\"В момента няма реална причина поради която ние да протестираме. Тези две компании – чешката и българската, са сключили една частна сделка, т.е. те не са нарушили нито един закон, нито са ни вдигнали цената на тока. Крайният потребител не е засегнат.\" Това каза в интервю за предаването „Нещо повече“ на програма \"Хоризонт\" на БНР Ангел Славчев от сдружение „Граждански контрол“, който беше един от организаторите на протестите срещу високите цени на тока през зимата на 2013 година.  \"Ако новата компания реши да вдигне цената на тока и се вдигнат и сметките, знаете какво ще стане\", закани се Славчев.  \"Още 2012 година инициирахме редица мероприятия, в които обяснявахме на хората, защо вдигнаха цената на тока. Още от лятото на 2012 година започнахме да правим протести пред Министерството на икономиката. Цяло лято правихме информационни кампании за това нещо, а пикът дойде януари на 2013 година. Още оттогава говорим, че трябва да има гражданско участие в тези съвети – в КЕВР, да има прозрачност навсякъде. Парадоксалното в момента е, защо нито една служба в държавата не е реагирала навреме, при положение, че те една година преди това им разглеждат документите. Как така парламентът да не може да направи един закон, който да регулира подобни сделки\", каза още Славчев.  Марияна Христова, един от организаторите на протестите срещу високите цени на тока през 2013 година, коментира, че сделката за ЧЕЗ е напълно изгодна за чешката държава:  \"Всички знаят, че за тях навярно сделката е чудесна и приказна, защото те се мъчат да се отърват от тази компания още от 2013 година. Истината е, че имаше някакъв натиск, който беше упражнен от българска страна, като ЧЕЗ беше посочен като един от най-големите нарушители и виновници – нещо, което в рамките на обществените съвети се убедихме. Защото аз чувам за 35 млн. печалба, които чешката компания е реализирала, които са абсолютно смехотворни. Ако това са печалбите ѝ, това означава, че тя върху тях е платила данъци в България. Още през 2013 година, документите, до които ни позволиха достъп, показваха, че са сключвани безумни договори за аутсорсинг с чешката компания-майка, на която имаше едни разходи от сорта на 5000 евро дневни консултантски на всеки консултант, който идваше, имаше едни космически суми – те искаха да се водят за инвестиции всички закупени автомобили тук, пикапи, с които работят. Имаше въпроси, които тогава останаха без отговор. Ние платихме за подмяната на електропреносната мрежа като за инвестиции, платихме я гражданите\", заяви Христова.  ", "date": "2018.02.27", "title": "Протестиращи срещу високите сметки за ток през 2013-а: В момента няма реална причина за недоволство "}
{"url": "http://epicenter.bg/article/Rumen-Ovcharov-/148237/2/0", "text": "\"Лъжа е, че държавата не може да се намеси в сделката с ЧЕЗ. Това заяви бившият министър на енергетиката Румен Овчаров в предаването \"Лице в лице\" по БТВ. „Твърдят, че държавата не може да се намеси в сделката – лъжа. Иван Иванов   бяга от отговорност. Законът дава възможност на КЕВР да се намеси изключително категорично – може просто да не дава разрешение за сделката”, бяха думите на бившия министър на енергетиката. Той бе категоричен, че шефът на КЕВР Иван Иванов може просто да не дава разрешение за сделката.   \"Въпросът не е кой ще даде парите, а кой ще ги върне. Дружеството, което ще поеме електроразпределението, ще има от самото начало дълг от 500 милиона. Само лихвите му са 50 милиона лева годишно. Това означава увеличаване на приходите на ЧЕЗ с между 5 и 10%. Нали разбирате какво означава това за битовите потребители. Но те вече ще могат да избират и просто ще избягат от ЧЕЗ. Няма далавера. Тези хора си мислеха, че като вземат ЧЕЗ, ще се видят в пари\", продължи Овчаров.   \"Сделката е изключително вредна и опасна за България. Тя ще доведе или до увеличение на цената на тока, или до невръщане на парите\", анализира той. Фирмата ЧЕЗ е с най-големия паричен поток. На някои хора явно им трябва кеш, посочва Овчаров. \"Някои хора искаха да присвоят този кеш. Това са и политици, и бизнесмени\", смята той.   Гинка Върбакова трябва да помисли как да се измъкне от това нещо, смята Овчаров. Той отговори и на въпрос за оставката на енергийния министър Теменужка Петкова. Двамата Диляновци си вършеха работата в енергетиката - уволняваха, назначаваха. Тя беше бушонче, което трябваше да изгори, за да прикрие големите бушони, каза Овчаров.   Румен Овчаров предупреди, че сделката за ЧЕЗ е опасна за правителството.    ", "date": "2018.02.27", "title": "Овчаров: Борисов веднага да спре сделката за ЧЕЗ чрез КЕВР! Иначе 2013-а ще му се види розов спомен"}
{"url": "http://epicenter.bg/article/Ministar-Nankov-razporedi-izvarshvane-na-ogledi-na-ViK-saorazheniyata-zaradi-studa-i-snega/148239/2/0", "text": "По разпореждане на министъра на регионалното развитие и благоустройството Николай Нанков от вчера се извършват огледи на водоснабдителните мрежи и съоръжения за констатиране на проблеми, съобщиха от пресцентъра на Министерството на регионалното развитие и благоустройството /МРРБ/.  Заради обилните снеговалежи, както и последвалата усложнена метеорологична обстановка, е възможно нарушаване на водоснабдяването в отделни населени места. Причина за това е и прекъсване на електрозахранването и обледяване на елекропроводите, захранващи водоснабдителните обекти, добавиха от МРРБ.  Към момента нарушено водоснабдяване има в населени места в областите Видин, Добрич, Силистра, Смолян, Стара Загора, Хасково и Шумен. Работи се по възстановяване на електрозахранванията. Водоснабдяването ще бъде възстановено при отстраняване на авариите. При нарушаване на водоподаването на населените места, потребителите могат да получат допълнителна информация на електронните страници или на дежурните телефони на ВиК операторите, посочиха от регионалното министерство.  Съгласно подадената информация от ВиК операторите към принципал Министерството на регионалното развитие и благоустройството, стопанисващи водоснабдителните язовири, всички съоръжения са в нормално експлоатационно състояние. Няма нарушения в подаваните водни количества за населените места. По разпореждане на министър Нанков нивото на тези язовири се наблюдава с оглед предстоящото снеготопене, уточниха от МРРБ.  ", "date": "2018.02.27", "title": "Министър Нанков разпореди извършване на огледи на ВиК съоръженията заради студа и снега"}
{"url": "http://epicenter.bg/article/Zimnata-obstanovka--Nay-tezhko-ostava-v-Severoiztochna-Balgariya-/148241/2/0", "text": "Затворени пътища, нарушен трафик и усложнена зимна обстановка в страната – най-тежко остава положението в Североизточна България, предава бТВ.  На Дунав мост при Русе е спряно движението на моторни превозни средства над 12 тона. Затворени са пътищата Русе – Карнобат, Шумен – Силистра и Варна – Дуранкулак.  Възстановено е движението през Ришкия проход и този на Републиката.  Магистралите остават отворени и без ограничения.  От близо 24 часа Добричка област е блокирана от снега. Почти всички пътища, с изключение на този за Варна, са затворени. На места в Силистренска област преспите достигат близо метър.  Много хора трябваше да бъдат спасявани през нощта от снежния капан, а трима души заедно преодоляха снежната блокада, за да стигнат до болницата.  Христо Стамелков, Тодор Станев и техният приятел Пламен имат нужда от редовното извършване на хемодиализа в болницата в Добрич. Те са от Балчик и тази сутрин тръгват на своя отговорност към болницата. За щастие, стигат невредими.  В Русе ситуацията също е тежка. Затворените пътища усложниха придвижването на местните до работните им места.  Затворените по-рано днес пътища Русе – Сливо Поле, от село Мечка до разклона за Русе и пътя Разград – Шумен са отворени за движение. Отпадат и всички ограничения за движение по републиканската пътна мрежа на територията на област Шумен и Хасково.  ", "date": "2018.02.27", "title": "Зимната обстановка: Най-тежко остава в Североизточна България "}
{"url": "http://epicenter.bg/article/Delyan-Dobrev-se-izvini-na-Volen-Siderov-i--quot-Ataka-quot--/148242/2/0", "text": "Народният представител от ГЕРБ Делян Добре се извини на Волен Сидеров и \"Атака\" за изказването си, че можело да бъдат заменени с депутатите от Воля.  \"В никакъв случай не съм го казал в този смисъл. Нямал съм предвид това. Грешно бях разбран и затова тръгнаха интерпретации. Ако някой не ме е разбрал както трябва, съжалявам, че така се получи,\" заяви в кулоарите на парламента Делян Добрев пред АЛФА ТВ след брифинга на управляващите.  ", "date": "2018.02.27", "title": "Делян Добрев се извини на Волен Сидеров и \"Атака\" "}
{"url": "http://epicenter.bg/article/Mustafa-Karadaya--Ne-govorim-za-predsrochni-izbori/148245/2/0", "text": "\"Властта генерира скандали. На 5-ти март ДПС ще се събере в хотел \"Витоша\", за да се готви за управление на държавата.\" Това заяви лидерът на ДПС Мустафа Карадайъ след сбирката на движението в Базата на ДПС в столичния квартал \"Бояна\". Тя продължи  близо четири часа и на нея е присъствал и почетният председател на ДПС Ахмед Доган.   „Предстои ни един семинар на 5 март за отворено управление. Това е важна тема за нас и не само за нас. От тази гледна точка можете да го приемете дори като един вид подготовка за управление на страната от наша страна“, подчерта председателят на ДПС.   Мустафа Карадайъ бе категоричен в изявлението си за медиите, че не става дума за предсрочни избори. Запитан дали може да се очакват предсрочни избори Мустафа Карадайъ каза, че такова нещо още от ДПС не са казали.   „ . От друга страна, обаче властимащите непрекъснато да генерират скандали, дори конфликти между институциите, това са тревожни неща, с оглед стабилността на страната. Тези скандали пораждат и напрежение в обществото“, смята Мустафа Карадайъ.   Карадайъ отговори и на въпроси защо не заседават в централата в центъра на София, а в \"Бояна\". „За да проведем днешното заседание тук има няколко предпоставки. Първо имаше едни призиви за стабилност по време на европредседателството. В тази връзка ние тази стабилност я разбираме като стабилност на държавата и в този смисъл даваме своя принос за стабилността на държавата. От друга страна последните два месеца наблюдаваме, че властимащите непрекъснато генерират различни видове скандали и конфликти-дори между институциите“, каза Карадайъ.   Лидерът на ДПС отговори и на въпроси за сделката с ЧЕЗ. \"Предстоят съответните органи и институции на държавата в рамките на закона да се произнесат, от там нататък и ние ще се произнесем\", каза Мустафа Карадайъ.   Според него все още не се знае какво точно се е случило със сделката с ЧЕЗ и ще могат да коментират едва при обсъждането на оставката на министър Теменужка Петкова в парламента.   Според нас за сделката за ЧЕЗ предстоят съответните органи и институции на държавата в рамките на закона, правилата и процедурите, да се произнесат, и да се запознаем с техните констатации и решения, и от там нататък и ние ще се произнесем, заяви Карадайъ, цитиран от БГНЕС. Ако е закъсняла реакцията на институциите по тази сделка, според законите, тогава има наистина закъснение, но ако има оценка за закъсняла реакция, според нечии очаквания, това е друга тема, каза още по темата Мустафа Карадайъ.   Лидерът на ДПС коментира още, че от Движението очакват темата за оставката на енергийния министър да дойде до НС, където ще изложат мотивите и аргументите си по нея.   Мустафа Карадайъ, уточни, че ДПС са провели заседание на Централното оперативно бюро на партията и на парламентарната група, както го провеждат всеки вторник.  ", "date": "2018.02.27", "title": "Карадайъ: Не говорим за предсрочни избори, но е тревожно, че властта генерира скандали!"}
