{"url": "http://epicenter.bg/article/Ninova-v-Galiche--Pozdravyavam-vsichki--koito-imaha-smelostta-da-se-opalchat-na-mutrite-/155799/2/0", "text": "\"Галиче е едно малко село, но е ярък символ на мутренското управление на държавата. Дойдох при вас и след изборите , за да ви дам гаранции, че няма да допуснем Ценко Чоков от затвора или приближените му от ГЕРБ да ви заплашват и малтретират.\" Това заяви председателят на БСП Корнелия Нинова в село Галиче, съобщиха от пресцентъра на партията.  \"При най-малкия знак за това, моля, веднага се обадете. Поздравявам всички, които имаха смелостта да се опълчат на мутрите. Благодаря на нашите членове и активисти, на кандидата ни за кмет, които поведоха тази битка. Изборите тук бяха подменени и фалшифицирани\", категорична бе Нинова.  \"Пуснали сме сигнали до главния прокурор, обжалваме ги в съда, информирахме европейските институции и неправителствени организации. Защото тук не става въпрос само за Галиче, нито за БСП или ГЕРБ, тук става дума за свободата. Свобода да имаш различно мнение и да го изразяваш спокойно. Вие не сте роби на никого. Вие сте свободни хора\", заяви председателят на БСП.  ", "date": "2018.06.01", "title": "Нинова в Галиче: Поздравявам всички, които имаха смелостта да се опълчат на мутрите!"}
{"url": "http://epicenter.bg/article/MVnR--Vodata-v-Bosilegrad-i-selo-Raychilovtsi-e-bakteriologichno-i-himicheski-zarazena/155757/2/0", "text": "Министерството на външните работи предупреждава пътуващите за района на Босилеград и с. Райчиловци български граждани, че водата в обществените чешми и водопровода на двете населени места в Сърбия, е бактериологично и химически заразена и не е годна за пиене, като може да се използва само за технически нужди. Това съобщиха от пресцентъра на Министерството на външните работи, предаде агенция „Фокус“. Съобщението е на Института за обществено здраве в гр. Враня и е било получено в Генералното консулство на Република България в Ниш.   Направена е проверка на водата и в другите населени места около Босилеград, но засега замърсяване не е открито.   Очаква се комуналното предприятие „Услуга“ в Босилеград да реши проблема със замърсените източници в срок от 8 дни.", "date": "2018.06.01", "title": "МВнР: Водата в Босилеград и село Райчиловци е бактериологично и химически заразена"}
{"url": "http://epicenter.bg/article/Maya-Manolova-startira-kampaniyata--Bez-taksa-v-detskite-gradini-/155761/2/0", "text": "Днес - 1 юни 2018 г., по повод Международния ден на детето, омбудсманът Мая Манолова ще даде старт на националната кампания „Без такса в детските градини“.  Целта на инициативата е да осигури равен достъп до качествено предучилищно образование на децата в България чрез отпадане на таксите за детските градини.  Манолова представи законодателно предложение за промяна в Закона за предучилищното и училищно образование за премахване изискването родителите да заплащат такса храна за задължителното предучилищното обучение, която да бъде за сметка на държавния бюджет. Статистиката показва, че децата между 3 и 6 години у нас за учебната 2017/2018 г. са 220 887, от тях между 5 и 6 години са 112 615 малчугани. Според социологическо изследване 73% от анкетираните родители са на мнение, че детската градина трябва да бъде безплатна.", "date": "2018.06.01", "title": "Мая Манолова стартира кампанията  „Без такса в детските градини“"}
{"url": "http://epicenter.bg/article/Tsetska-Tsacheva--Nay-mnogo-podadeni-molbi-za-balgarsko-grazhdanstvo-ima-ot-grazhdani-na-Rusiya---148/155764/2/0", "text": "Най-много подадени молби за българско гражданство са от граждани на Русия - 148. Това каза министърът на правосъдието Цецка Цачева в отговор на въпрос на народния представител от ПГ на „БСП за България“ Тодор Байчев за профила на лицата, искащи българско гражданство, предаде агенция „Фокус“. Следват Украйна - 59, Ирак – 50, Армения – 37, Сирия – 34, 5 от Афганистан и други единични бройки.   „За този едногодишен период от образуваните 18 921 преписки, Съветът за гражданство с участие на представители на Външно министерство, МВР, ДАНС, Регионалното министерство в лицето на ГРАО са разгледали общо 16 313 преписки“, каза Цачева. Тя поясни, че 9 848 от тях са уважени и са приключили с предложение за издаване на указ от президента на Република България, който е делегирал тези права на вицепрезидента.   „Отказани са 895 заявления, разликата до числото 16 515 са такива преписки, за които се изискват допълнителни информации и документи“, допълни правосъдният министър.   По отношение на мотивите за желание на българско гражданство, Цачева заяви, че те са лични. „В графата придобиване на българско гражданство по произход, най-много водещи са от държави, където има струпана българска общност: Македония, Сърбия, Украйна, Молдова, Русия. Това не е изненада“, допълни министърът.", "date": "2018.06.01", "title": "Цецка Цачева: Най-много подадени молби за българско гражданство има от граждани на Русия - 148"}
{"url": "http://epicenter.bg/article/Biser-Petkov--Nov-zakon-za-horata-s-uvrezhdaniya---do-kraya-na-yuli/155766/2/0", "text": "До края на юли ще е готов нов Закон за хората с увреждания. Това увери социалният министър Бисер Петков, който се срещна с протестиращи родители на деца с увреждания, предаде БНР. Министърът пое ангажимент за осигуряване на допълнително финансиране и за изготвяне на индивидуална социална оценка за тези хора:   \"Поне част от проблемите да решим с този закон! Ще работим и за това, което вие формулирате като \"лична помощ\" – парични средства за хората с увреждания, които са в затруднения да се самообслужват. Ще работим да се случи и тази социална оценка, базирана на индивидуалните потребности, която е ключова. Разбирам, че вие с този протест искате по-бързо да се случи. Аз не мога да ви обещая, че всичко с магическа пръчка ще се промени. Разчитам, че заедно ще подобрим системата\".   Социалният министър даде обещанието пред майки на деца с увреждания, които днес изградиха палатков лагер до парламента в знак на протест от липсата на адекватна реакция на държавата към техните проблеми.  ", "date": "2018.06.01", "title": "Бисер Петков: Нов закон за хората с увреждания – до края на юли"}
{"url": "http://epicenter.bg/article/Korneliya-Ninova-pozdravi-Pedro-Sanches-/155767/2/0", "text": "Лидерът на БСП Корнелия Нинова поздрави социалиста Педро Санчес по повод избирането му за премиер на Испания. Тя му пожела успех в борбата за социална справедливост и за просперитета на испанския народ.  ", "date": "2018.06.01", "title": "Корнелия Нинова поздрави Педро Санчес "}
{"url": "http://epicenter.bg/article/Goranov--Do-kraya-na-yuni-podavame-molba-za-vlizane-v-ERM-II/155768/2/0", "text": "България подава молба за влизане в еврозоната до края на юни, съобщи пред БНР министърът на финансите Владислав Горанов.   България ще подаде до края на юни молба за влизане във валутно-курсовия механизъм, предхождащ въвеждането на еврото, потвърди Горанов в ефира на националното радио. Въпреки критиките към страната ни, описани в докладите на Европейската комисия и Европейската централна банка, Горанов не вижда причина България да се бави с молбата за членство в т.нар. \"чакалня за еврозоната\".   \"В интензивна комуникация на експертно ниво сме с представителите на Европейската централна банка, държавите - членки, които са в еврозоната и Европейската комисия. Работим върху пътна карта. Скоро ще завършим този процес\".   За еврозоната и цяла Европа в променящия се свят финансовият министър коментира:   \"Все по-често трябва да осъзнаваме, че Европа е една много малка част от света – ако преди 100 години сме били център на икономическо развитие, сега една много малка част от икономиката на света. Същевременно, бидейки една малка част от икономиката на света, генерираме около 35% от всички социални разходи в света и конкурентоспособността на европейската икономика е поставена пред все по-големи и по-големи предизвикателства. Това, което се случва с нашите партньори в Америка, според мен играе лоша шега на всички. Същевременно няма лоша криза. Европейските лидери осъзнаха, че трябва да бъдат все повече заедно и все по-егоистично настроени в рамките на Съюза, тъй като се вижда, че зависимостта от останалия свят нараства с всеки изминал ден и ако ние не търсим общи решения бързо, ще бъдем в голяма степен изпреварени от останалите континенти\".   ", "date": "2018.06.01", "title": "Владислав Горанов: До края на юни подаваме молба за еврозоната!"}
{"url": "http://epicenter.bg/article/Temenuzhka-Petkova-kontra-na-Rumen-Radev--Proekt--quot-Balgarski-potok-quot--e-neosashtestvim-/155769/2/0", "text": "Проектът \"Български поток\" за директна доставка на синьо гориво от Русия, за който президентът Румен Радев заговори по време на визитата си в Москва, е неосъществим.  Това обяви министърът на енергетиката Теменужка Петкова в предаването \"Ексклузивно\" по ТВ \"Европа\".   Министърът на енергетиката каза още, че е готова да предостави информация на президентската институция, както и да се срещне лично с Румен Радев ако е нужно, за да му обясни, че това всъщност е проектът \"Южен поток\", за който ЕК ни наложи наказателна процедура, защото противоречи на европейските изисквания.    Запитана дали проект \"Български поток\" е неосъществим, министърът отговаря:   ", "date": "2018.06.01", "title": "Теменужка Петкова контра на Румен Радев: Проект \"Български поток\" е неосъществим!"}
{"url": "http://epicenter.bg/article/Advokatat-na-Ivancheva--Dokazatelstvata-sreshtu-neya-sa-bezkrayno-nedostatachni/155726/3/0", "text": "Доказателствата, събрани по делото срещу арестуваната с подкуп кметица на „Младост”, са безкрайно недостатъчни. Това каза в ефира на „Здравей, България” адвокатът на Десислава Иванчева Марин Марковски.   Според него в хода на следствието няма да се появят нови доказателства.   Защитникът за пореден път подчерта, че подписвайки заповеди от ареста, клиентката му не е нарушила закона, защото все още не е официално отстранена от длъжност.   „Иванчева не е тайнствен кмет, който дърпа конците от ареста, както бе представена от прокуратурата”, категоричен е Марковски.   Той отрече и слуховете, че клиентката му се е опитвала да влияе върху свидетели по делото срещу нея.", "date": "2018.06.01", "title": "Адвокатът на Иванчева: Доказателствата срещу нея са безкрайно недостатъчни"}
{"url": "http://epicenter.bg/article/-BMF-Port-Burgas--e-investirala-milioni-sreshtu-kontrabandata-na-goriva-/155739/4/0", "text": "„БМФ Порт Бургас“ ЕАД е първият пристанищен оператор, лицензиран по новия Закон за акцизите и данъчните складове. Той е и единственият, който е изпълнил новите изисквания още преди изменението на нормативната уредба през август 2017 г, чиято основна цел е борбата с контрабандата на горива.   Новият закон изисква всички лица, които приемат, разтоварват, съхраняват или извеждат енергийни продукти от пристанища и митнически складове да използват средства за измерване, чрез които наблюдението и контрола да се осъществяват в реално време. „Ние напълно подкрепяме всички иновативни решения на държавната администрация. Като концесионер и пристанищен оператор, за нас е важно да няма сива икономика. Всичко, което изградим в пристанището, месец по-късно става държавна собственост”, каза изпълнителният директор на „БМФ Порт Бургас” Борис Балев по време на пресконференция.  Той уточни, че още преди изменението на закона през август 2017 г. пристанището вече е било внедрило новата система. На 30 май операторът е получил писмо от бургаската митница, от което става видно, че „БМФ Порт Бургас“ ЕАД е приведено в съответствие към действащото законодателство. От началото на концесионния договор през 2012 г. досега дружеството е инвестирало в пристанищните терминали „Изток 2” и „Запад” 99 млн. евро. За да отговори на новите изисквания на Закона за акцизите и данъчните складове „БМФ Порт Бургас” е вложило 12 млн. лв. в съоръженията за разтоварване на ВВГ /втечнен газ пропан бутан/ и 3 млн. лв. в мястото за разтоварване на дизел. Изградена е нова и изцяло автоматизирана система за измерване количеството горива, които преминават през точките за контрол на разходомерите и предават в реално време данни на Митница „Бургас“.   Тъй като „БМФ Порт Бургас“ е бил единственият оператор, който е бил готов с цялостното изпълнение на новите нормативни задължения до влизането в сила на новия закон – от 1 януари 2018 г., е бил даден 6-месечен гратисен срок, за да могат и останалите да синхронизират работата си съобразно новите изисквания. Той изтича утре. „Ние използвахме този срок, за да модернизираме вече изградената система. Подкрепяме всички иновативни решения на държавната администрация. Имаме отлично взаимодействие с Митница Бургас\", коментира още Борис Балев. Измервателни уреди са предвидени и монтирани на терминала за  разтоварване на ВВГ още по времена изграждането му през 2015 г.  Разтоварването на дизел също винаги се е проследявало в реално време от митническите власти. ", "date": "2018.06.01", "title": "„БМФ Порт Бургас“ е инвестирала милиони срещу контрабандата на горива "}
{"url": "http://epicenter.bg/article/-quot-Vzglyad-quot--Evropa-dochaka-alternativa-na-gaza-ot-Rusiya/155720/11/0", "text": "В Баку официално откриха „Южен газов коридор“, по който към Турция и Европа ще потече азербайджански газ. За разлика от скъпия американски втечнен газ, новият тръбопроводен играч може да бъде реална конкуренция на руския. Ще издържи ли „Газпром“ появата на съперник? Или износът на руски газ към Европа ще започне да пада? На терминал близо до Баку се състоя официалното откриване на „Южен газов коридор“, по който към Турция и Европа ще потече азербайджански газ. Президентът на Азербайджан Илхам Алиев откри вентила, символизиращ пускането на системите. Според него, осъществяването на проекта става възможно заради на международното сътрудничество. Той благодари на правителствата на САЩ, Великобритания, ЕС и международните финансови институции за постоянната подкрепа за изграждането на коридора. „Азербайджанският газ е нов източник на доставки за Европа и с осъществяването на на проекта ние отново съставяме енергийната карта на континента“, заяви Алиев.  . Според Алиев, към тях ще бъдат изградени разклонения от „Южен газов коридор“. Този коридор включва в себе си три газопровода – Южно-Кавказкият, Трансанатолийският (ТАНАП) и Трансадриатическия (ТАП). По него по договор трябва да се транспортират 16 милиарда кубични метра: шест милиарда в Турция по ТАНАП и 10 милиарда в Европа по ТАП. В плановете фигурира нарастването на мощта на Танап до 24 млрд. кубометра до 2023 г. и до 31 млрд. до 2026 г. Ресурсната база е азербайджанското находище „Шах Дениз“.   Доставките на скъп американски втечнен газ могат да убият европейската промишленост, правейки я неконкурентна заради цената. Именно затова идването в Европа на новия играч – американския газ, не бе силно забележимо със символични доставки. Но тръбопроводният азербайджански газ може да представлява реална конкуренция на руския газ.   Заплашва ли този тръбопроводен проект позициите на „Газпром“ на турския и на европейския пазари? „На пазарите на отделни страни конкуренцията с руски газ е възможна. По 1 милиард куба азербайджански газ ще получават Гърция и България, но основната конкуренция ще бъде на турския и на италианския пазари, от това не можем да се разминем“, заяви водещият експерт от Фонда за национална енергийна сигурност Юрий Юшков. Това са по-големи и разнообразни пазари.   Друг е  , да не говорим вече за плановете да увеличат нейната мощност двойно? „Азербайджан се сблъсква с проблеми при разработката на втората фаза от находището „Шах Дениз“, а това е ресурсната база за „Южния газов коридор“, наблюдават се забавяния, проектът е доста скъп. На второ място Азербайджан има проблеми с добива в другите участъци, които той се опитва да реши, купувайки газ от Русия“, допълни Юшков. От ноември 2017 г. Азербайджан възобнови покупките на руски газ, които бяха прекратени през 2006 г. във връзка със стартирането на азербайджанското находище „Шах Дениз\". Съдейки по всичко у Азербайджан са възникнали съмнения, че със собствените си запаси на газ ще може да увеличи доставките за трети страни. Заради това, че договорът с Турция и с европейските потребители е категоричен – доставките на 16-те милиарда кубометра са задължителни, независимо от собствените проблеми. „Оказва се, че Азербайджан с едно находище ще изпраща газ в Европа, а проблемите на другите ще решава за сметка на Русия, купувайки руски газ за вътрешна употреба. Възниква въпросът: кой в резултат ще доставя газ в Европа – Русия или Азербайджан“, заяви експертът от ФНЕС. Накрая, Азербайджан трябва да се подготви за това, че САЩ скоро могат от партньор лесно да се превърнат в съперник. Когато проектът „Южен газов коридор“ се оформяше като конкурент единствено на Русия, САЩ го подкрепяха. Но позицията на Вашингтон се е изменила силно оттогава. Те торпилират Русия открито, без да скриват, че са против „Северен поток-2“ заради собствените си търговски цели. Но и другите алтернативни доставчици сега се възприемат от САЩ като конкуренти, пречещи американският втечнен газ да превземе европейския пазар. „Азербайджан става конкурент на американския втечнен газ на турския и европейския пазари. Затова едва ли трябва да се очаква, че американците и занапред ще подкрепят толкова азербайджанските газови проекти“, смята Юшков. Като цяло не трябва да има очаквания за падане на износа на руски газ в Турция и ЕС заради появата на новия азербайджански играч. Трябва да се разбере, че „Южният газов коридор“ е стар проект и съперничеството с него е отдавна изчислено и отчетено от „Газпром“. И като цяло обемите на азербайджанския пазар не са големи в сравнение с \"Газпром\". Така, миналата година „Газпром“ доставя на Турция 29 милиарда кубометра газ. Това е нов исторически рекорд, който е с 1,7 милиарда повече от предишния максимум през 2014 г. (27,3 милиарда кубометра). Турция е вторият по големина след Германия вносител на руски газ. През юни 2018 г. Турция ще започне да получава 16 милиарда кубометра азербайджански газ. Според Юшков турците няма да намаляват покупките на руски газ в рамките на договора. Но поръчките на турските купувачи над договорените обеми могат да бъдат заменени с азербайджански газ. От друга страна турците ще могат да заместят азербайджанския газ не с руско гориво, а с по-скъп втечнен газ или с ирански такъв, който също купуват, смята Юшков. Затова и делът на Русия в турския пазар едва ли ще пострада. . Основното съперничество може да се разгори на италианския пазар. Но в Италия търсенето на синьото гориво ще расте във връзка с закриването на електростанциите на въглища от осем гигавата към 2025 г. Затова и Азербайджан може да поеме растящото търсене, а позициите на „Газпром“ няма да се влошат. Това поставя ли под заплаха осъществяването на втората нишка от „Турски поток“ по който транзит през Турция трябва да тече руски газ за европейските потребители? От една страна преди дни „Газпром“ и Турция подписаха протокол за сухопътния участък на втората, транзитна нишка на тръбата, което е финалната точка. Русия вече почти изгради морската част от втората нишка на тръбопровода и сега може да пристъпи към практическото изграждане на сухопътния участък. Това значи, че предложението на България за връщане към орязания вариант на „Южен поток“ е отхвърлено, а второто разклонение на „Турски поток“ със сигурност ще бъде построено. Но и тук остават още въпроси. Ще е необходимо време за детайлна разработка на маршрута и сроковете на осъществяване. Засега не е ясно накъде ще се запъти тръбите от границата с Турция по европейска територия. По-рано се смяташе, че газопроводът ще излезе на границата с Гърция като ТАП. Но маршрутът може да бъде променен: тръбата може да премине през България а по-нататък Трансбалканският газопровод, по който сега тече газ през Украйна към Турция от север на юг, може да се преведе в обратен режим (от юг на север). „За „Газпром“ би било изгодно да доставя газ в България и по-нататък в Сърбия, Унгария и Австрия, както това се предполагаше в рамките на маршрута „Южен поток“. Но засега няма дори и преговори с европейците по тази тема – къде, с чии пари ще се строят газопроводите по европейска територия. Затова и проектът може и да не бъде осъществен към 2020 г.“, смята събеседникът. И това е радостна новина за Украйна, която ще може да запази транзита на руски газ в обем от около 40 милиарда кубометра през 2020 г, след като през 2019 г приключи настоящият договор. Това ще стане възможно, обяснява експертът, ако към 2020 г. не заработи второто разклонение на „Турски поток“ с мощност от 15,75 милиарда кубометра и не успее да дострои една от тръбите на „Северен поток-2“ (още около 20 милиарда кубометра) плюс три милиарда, които остават „излишни“ след стартирането на всичките нови мощности на „Северен поток-2“ и „Турски поток“. „Това значи, че след приключването на настоящия транзитен договор до 2019 г. ще подпишем годишен договор с Украйна за доставката на тези 40 милиарда кубометра и към 2021 г. ще стартираме останалите газопроводни мощности. И с всяка година обемът на транзита през Украйна ще се снижава“, обобщи Юшков.    ", "date": "2018.06.01", "title": "\"Взгляд\": Европа дочака алтернатива на газа от Русия"}
{"url": "http://epicenter.bg/article/V-Natsionalnata-biblioteka-be-predstaven-lichniyat-belezhnik-na-Hristo-Botev-/155765/6/0", "text": "На 1 юни, петък от 11.00 часа в Централното фоайе на Националната библиотека “Св. Св. Кирил и Методий” (НБКМ) беше изложен и тържествено представен оригиналът на личния бележник на Христо Ботев. През последната година от живота си той е записвал в него данни за литературната си дейност, имена на свои революционни съратници, там е и черновата на стихотворението “Обесването на Васил Левски”.  Паралелно с оригинала, гостите се запознаха и с електронната версия на Ботевото тефтерче, съвместно начинание на Националната библиотека и Регионалната библиотека “Христо Ботев” – Враца. Това е вторият безценен документ от фонда на НБКМ (след тефтерчето на Васил Левски), намерил подобаващото си съвременно издание в бутиков дигитален проект.  В навечерието на Деня на Ботев и падналите за свободата на България Националната библиотека представи и изложбата “Перо и знаме”, посветена на 170-ата годишнина от рождението на Христо Ботев. Откриването беше в същия ден – 1 юни, в Централното фоайе на библиотеката. Експозицията включва 8 витрини с книги, вестници и други материали, отразяващи различни страни от живота и дейността на поета революционер. Показани са издания на негови стихове от различни години, сред които и “Песни и стихотворения от Ботьова и Стамболова” (фототипно издание и оригинал от второто издание, 1880), архивно наследство като “Официални румъно-турски документи по минаването на Хр. Ботевата чета през Дунава”, както и портрети на Ботевите четници.  Специално изработени тематични табла – “Поет и публицист”, “Борец за свобода” и “По пътя към безсмъртието”, представят документални материали от фонда на Националната библиотека, свързани с живота на Ботев. На фокус са Прощалното писмо на поета, негова кореспонденция с революционни дейци и др.  Изложбата е създадена от библиотечни експерти в отделите “Български исторически архив” и “Библиографско и информационно обслужване” на Националната библиотека.  По тези два повода с прочувсвени слова към гостите са обърна директора на Библиотеката – доц. Красимира Александрова. Кратко слово към присъстващите произнесе и г-н Боян Ботйов – председател на фондацията, носеща името на великия поет и революционер. Проф. Стоян Денчев – Ректор на УниБИТ, раздаде на всички участници в събитието тематичен брой на уникалното издание „За Буквите – О’ Писменехь“, посветен на Христо Ботев.  За съжаление на присъстващите, нито представянето на тефтерчето на Ботев, нито изложбата, посветена на 170 –та годишнина от неговото рождение бяха уважени от представители на държавното ръководство. Хората публично се възмущаваха от крещящото им отсъствие.  ", "date": "2018.06.01", "title": "В Националната библиотека бе представен личният бележник на Христо Ботев "}
{"url": "http://epicenter.bg/article/Italiya-shte-ima-novo-pravitelstvo/155717/7/0", "text": "Професорът по право Джузепе Конте се съгласи да оглави новото италианско коалиционно правителство, сформирано от антиимигрантската дясна партия \"Лига\" и антисистемното движение \"5 звезди\", предадоха информационните агенции. На среща с президента на страната Серджо Матарела късно снощи Конте получи от държавния глава мандат да състави правителство и той прие. Конте веднага представи и състава на новия кабинет. По-късно генералният секретар на президентската администрация Уго Дзампети, цитиран от ТАСС, съобщи, че церемонията по полагане на клетва на новото правителство ще се състои утре в 16 ч. местно време.   При първия си опит да състави правителство преди няколко дни Конте не успя, защото президентът отхвърли кандидатурата на предложения министър на икономиката, известен с евроскептичните си възгледи и като противник на еврото. Лидерите на двете формации от коалицията получават постове в новия кабинет. Лидерът на \"Лига\" Матео Салвини ще бъде вътрешен министър, а на \"5 звезди\" - Луиджи ди Майо ще стане министър на труда и социалната политика, съобщи ДПА. Двамата ще бъдат и заместник-премиери. Ключовият пост министър на икономиката и финансите ще се поеме от професора по икономика Джовани Триа. Бившият министър по въпросите на ЕС Енцо Моаверо-Миланези ще оглави външното министерство. Видният икономист Паоло Савона е назначен за министър по европейските въпроси. Именно неговата кандидатура за министър на икономиката в предишния списък на Конте от първия опит бе причина президентът Матарела да откаже премиерски мандат на Конте, отбелязва ДПА. Министър на отбраната ще бъде жена - Елизабета Трента. Новото правителство ще осъществява одобрената от коалиционните партньори програма, в която са посочени 30 приоритетни задачи, информира БТА, цитирана от Новини.бг.    ", "date": "2018.06.01", "title": "Италия ще има ново правителство"}
{"url": "http://epicenter.bg/article/Zidan-napusnal-Real-zaradi-transfernite-planove-na-Peres-/155762/8/0", "text": "Зинедин Зидан е взел решение да напусне Реал заради трансферните планове на клубния президент Флорентино Перес, които не са били съгласувани с френския специалист, твърди мадридският ежедневник AS, цитиран от БГНЕС.  Друга основна причина за оттеглянето на Зизу е безпокойството му относно звездите Кристиано Роналдо и Гарет Бейл. Уелсецът иска да напусне заради вътрешни проблеми в клуба, а Роналдо - тъй като иска по-високо възнаграждение.  Перес е искал да привлече в състава вратаря на Атлетик Кепа Арисабалага, нападателя на Байерн Роберт Левандовски и звездата на Пари Сен Жермен Неймар, докато Зидан е искал да продължи да работи с наличните играчи на тези постове Кейлор Навас, Карим Бензема и Роналдо.  Френският специалист също така е бил разочарован от слабата подкрепа от страна на ръководството в хода на сезона, когато Реал имаше трудности.  Зидан е разбирал, че бъдещето му в клуба зависи единствено от представянето в Шампионската лига.  ", "date": "2018.06.01", "title": "Зидан напуснал Реал заради трансферните планове на Перес "}
{"url": "http://epicenter.bg/article/Grandiozno-otkrivane-na-Luda-Nadprevara--sezon-2018-g-/155732/10/0", "text": "За трета поредна година двудневно зрелищно шоу откри сезон 2018 година на  Луда надпревара. Въпреки прогнозите за лошо време в столицата, събитието се проведе на Околовръстния път до квартал Симеоново и събра над 3 000 фена на зрелището. Уникални по рода си собственоръчно направени автомобили се бориха да грабнат титлата „Последният оцелял“.   Още от ранни зори в събота преди надпреварата, на терена на събитието започнаха снимките на български  пълнометражен екшън, кaто предстои в следващите 2 години да бъде заснеман.   След 12 часа на обяд зрителите на Луда Надпревара успяха да видят как се заснемат каскади с автомобили за предстоящата продукция.   А за самото шоу, в първия ден стартираха двадесет и пет коли и разделени в два отбора. Майсторско избягване на удари, хитрост, стратегия, всеки един от участниците избираше сам как да запази колата си максимално здрава и да продължи напред.   Сред автогладиаторите беше и Сергей Сергеев – Сиджи, 5-кратен републикански шампион по мотоциклетизъм на писта, а през 1992 - световен шампион в клас Superbike в Световния шампионат по Ендуранс с Ducati.    Припомняме, че след инцидент с мотоциклет през 1995 Сергей Сергеев остава парализиран. Въпреки това обаче Сиджи не се отказва да сбъдва мечтите си и да прави онова, което му харесва, и се впусна в битката за титлата на „Луда надпревара”.   С невероятен чар и сексапил отново пилотира и плеймейтката Кети Кор с автомобил Мики Маус, която беше единствена представителка на нежния пол в битката.   Двадесет и четири коли бяха тотализирани през първия ден на събитието, като организаторите предоставиха възможност на пилотите и техните екипи да „възкресят“ автомобилите си в рамките на следващите 18 часа и да участват отново в следващия ден.   След цяла нощ работа, заварки на тръби, смяна на части по автомобилите,  смяна на гуми и джанти, над петнадесет от тях бяха възстановени, а техните пилоти по-нахъсани от всякога се впуснаха в битката през втория ден.   За изненада на всички участници през втория ден, борбата беше в три кръга, като във втория кръг, пилотите трябваше да шофират назад и съответно по този начин да се блъскат с останалите. Повечето коли с цел безопасност нямаха странични огледала  и се наложи пилотите да карат само по усет и с обърната глава назад.   Победителят в надпреварата стана Емил Пеев с една от най – малките коли в събитието. Оказа се, че не е важно с каква кола излизаш на арената, а по какъв начин избягваш удари.    Титлата „Любимец на публиката“ грабна Даниел Гавриов с уникалната си собственоръчка кола, която бе тотално преобразена от стандартния си вид, подсилена с тръби, дозина заварки и дос и победител от първия ден, а „Топ механик“, грабна човекът който съживи над 7 автомобила от предходния ден.   За най-малките зрители организаторите предоставиха възможност да бъдат повозени от пилотите в почивките между кръговете. Какво ще се случи  през сезон 2018 година, предстои да видим.   Следете сайта на Луда Надпревара и станете част от най-невероятното зрелище което е правено в България.", "date": "2018.06.01", "title": "Грандиозно откриване на Луда Надпревара, сезон 2018 г."}
{"url": "http://epicenter.bg/article/Stiliyan-Ivanov-razkriva-Ishtar--Kibela--Izida--Venera-vav-vseki-ot-nas/155734/10/101", "text": "На 17 юни, неделя, от 10:00 ч. ще разберем:  Какво наистина харесваме? Какви партньори ни привличат? Защо понякога любовта ни прави нещастни? Как да се освободим от властта на майките ни... А също така: Как и в кои области можем лесно печелим пари? Дори: Кога и защо сме мързеливи?   ЖЕНСКИТЕ БОЖЕСТВА В ЧОВЕШКАТА ЕВОЛЮЦИЯ   В поредния уъркшоп режисьорът и астролог Стилиян Иванов ще представи документалния си филм за Богинята Майка, който проследява хилядолетните й трансформации от неолитните безименни фигурки до знаковите й и бляскави наименования: Ищар, Кибела, Изида, Артемида, Богородица...   Във филмите си и по време на водените от него уъркшопи Стилиян Иванов представя личните си срещи с “необикновените” прояви на невидимия свят от ашрамите на Индия до шаманите на Канада и от пирамидите на Египет до Нотр Дам във Франция. Срещите с аудиторията Стилиян започва с някой от тези емблематични филми.   И независимо дали провежда уъркшоп по себепознание в България или в Канада, в Турция или в Русия, лентите за Орфей, Мевляна, Бялото братство, Ванга, впечатляват аудиторията с основната идея, която авторът защитава в творчеството си: Душата ни е безсмъртна и се преражда от живот в живот, за да се усъвършенства.   Самите уъркшопи режисьорът нарича практическите уроци по себепознание, защото чрез тях участниците се доближават максимално до собствената си същност, осъзнават скритите си потенциали, задвижващи сили и конфликти, за да изживеят осъзнато и пълноценно това, което са те. Нещо повече. Чрез използване на методите на астродрамата всеки на практика отработва “повтарящите” се трудни ситуации, провали и неуспехи от живота си и в резултат на това несъзнаваните и подтиснати страхове се превръщат от “врагове” в помощници!   Но какво е А С Т Р О Д Р А М А?  Методът беше разработен успешно у нас още преди години в съвместна работа на психолога Оксана Хорват-Станчева и режисьора Стилиян Иванов, които са членове на Съюза на българските астролози “Иван Станчев”. Целта на астродрамата е разкриването на седалището на инстинктите ни, връзката с нуждите ни, с нашето подсъзнание и нашите корени. Защото ако не познаваме нуждите си, не можем да ги задоволим, а ако не задоволяваме нуждите си – се разболяваме. Боледува и тялото, и душата ни.   Чрез преживяване на катарзис астродрамата ни помага да се свържем с най-дълбоките си емоционални потребности и да научим от какво имаме нужда, за да сме спокойни, сигурни и удовлетворени. Уъркшопът е мястото, където се срещат астрологията, психологията, митологията, драматургията и играта.   За всеки участник, според хороскопа му, се подготвя индивидуална задача. Голямо предимство на този метод е това, че познанието се придобива в група (между 5 и 15 човека) – така всеки може да се учи не само от собствените си преживявания, но и от тези на другите. Доказано е, че груповата подкрепа е безценен ресурс при преодоляване на трудности, и в астродраматичните семинари това се подтвърждава напълно. А резултатът се постига по един забавен и увлекателен начин - чрез изиграване на определени задачи, етюди, диалози, монолози. Включена е и изключително лесна и забавна медитация за разтоварване на напрежението и концентрация.   От февруари тази година Къщата на София е ежемесечен домакин на уъркшопите на Стилиян Иванов. Първият се състоя на 18-ти февруари и разгледа връзките между орфизма и идеята за безсмъртието на Душата в индивидуалните хороскопи на участниците. Този своеобразен вид ОРФИЧЕСКА АСТРОЛОГИЯ разкри уроците, на които ни учат Северния възел, Луната и Плутона (по знак, дом и в аспекти) в светлината на най-древните представи за бездмъртието.   На 18-ти март, Стилиян проведе уъркшоп на тема СУФИЗЪМ И АСТРОЛОГИЯ, в който бяха разчетени посланията на Хирон, Лилит и Сатурн в индивидуалните хороскопи на участниците. Срещата започна с представяне на документалния филм “Дервишите - мистиците на Изтока” и дискусия за религиозната философия на Руми (Мевляна). Беше проведен краткък практически увод в сема - медитация за Ученика и Учителя, която много хора неправилно наричат “танц-въртене”.   На 20 април Стилиян Иванов представи част от документалните си филми за Ванга и Вера Кочовска. Разказа за личните си срещи с тях. Разгледа позициите на Нептун и Уран в личните хороскопи на всеки един от участниците. Участниците научиха в какво и как могат да бъдат оригинални и в какво - разрушителни; къде са склонни да изпадат в заблуди, да бъдет мамени, използвани и да строят илюзорни светове... Как да разкривт скритите дарби, които притежаваме? Бяха очертани границите на мистиката, магиите, необикновеното, новото и различното, в които попада всеки един от нас.    А на 20-ти май, в поредния уъркшоп по себепознание, режисьорът и астролог Стилиян Иванов говори за Слънцето в хороскопа на участниците - за същността на всеки един, за Духа им... и за Бялото братство и богомилите... и за още много неща... Бяха представени филмите на Стилиян за Петър Димков - Лечителя и за дъщеря му - художничката Лили Димкова.", "date": "2018.06.01", "title": "Стилиян Иванов разкрива Ищар, Кибела, Изида... Венера във всеки от нас"}
{"url": "http://epicenter.bg/article/Veneta-Raykova-chestiti-1-vi-yuni-na-Patrik-sas-snimka-otpredi-8-godini--Snimka-/155779/10/100", "text": "Венета Райкова отбеляза Деня на детето и датата 1-ви юни като голям повод за празнуване в нейния живот. Венета сподели кадър със сина си Патрик от времето, когато той е едва на годинка. Двама са на морето, на верандата на хотел, където момченцето си играе с големи шахматни фигури.   Към кадъра тв водещата написа: \"   Тези дни Райкова явно е настроена носталгично, защото сподели няколко кадъра по бански от последните години.   Източник: Дир.бг", "date": "2018.06.01", "title": "Венета Райкова честити 1-ви юни на Патрик със снимка отпреди 8 години (Снимка)"}
{"url": "http://epicenter.bg/article/Nataliya-Gurkova-blesna-na-Cherveniya-kilim-v-Kan/155788/10/0", "text": " Наталия Гуркова бе една от знаменитостите, минали по червения килим в Кан тази година.   Мис България на всички времена спази  новите изисквания на организаторите – никакви телефони и селфита, докато се преминава по най-бляскавата пътека.   Наталия бе заложила на рокля тип „принцеса“, изработена специално от дизанерката на модна къща Blink Ради Лазарова за кино фестивала.   Роклята, решена в цветове пепел от рози, пудра и черно, бе с 3D ръчно изработена дантела с инкрустирани кристали в сребърен обков.   Допълнително поставеният копринен тюл в нюансите пепел от рози и черно, създава приказност на цялостната визия, допълнена от основна права рокля, издържана в минималистичен силует.   Гуркова бе в Кан по покана на една от големите филмови компании, като неотлъчно до нея бе и съпругът й Джордже. Те успяха да посетят и Формула 1 в Монако, а Наталия отпразнува и рождения си ден на Ривиерата.   За тържествената вечер красавицата заложи на конструирана на база рокля тип русалка в лилаво, отново дело на дизайнерката Ради Лазарова. При тази рокля цялостната визия и усещане е за прозрачна и ефирна визия.   Следван е тренда \"naked dress\" & \"naked shoulder\", което основно включва монтирането, декорирането на различни компоненти върху прозрачен текстил.   Отличителното е ултравиолетовото лилаво, постигнато чрез преливане и съчетание на текстури, дантели, декорации. Този нюанс на лилавото е цветът на 2018г. според палитрата на Pantone.   „Наталия си избра цвета, но всичко останало беше изненада за нея за рождения й ден. Украсата на роклята е изключително специална - блестящите детайли, включващи кристали Swarovski, мъниста, златни и сребърни камъни, са изработени по поръчка специално за нея в Дубай, а в основата си се прокрадва асиметрично поставена висококачествена френска дантела“ – сподели дизайнерката.", "date": "2018.06.01", "title": "Наталия Гуркова блесна на Червения килим в Кан"}
{"url": "http://epicenter.bg/article/Pipa-Midaltan-pokaza-bremenno-koremche-po-tribunite-na--quot-Rolan-Garos-quot-/155789/10/100", "text": "Бременната сестра на херцогинята на Кембридж - Пипа Мидълтън, бе забелязана със съпруга си Джеймс Матюс на турнира \"Ролан Гарос\". Семейството се появи с шапки в тон. Мидълтън показа коремче в червена рокля с бели шарки \"Ралф Лорън\". Тя и съпругът ѝ носеха и панамени шапки с широк кант, като на Пипа бе с червен, а на Джеймс със син. \r\n   \r\n По-малката сестра на Кейт Мидълтън бе сред поканените на кралската сватба по-миналия уикенд, тогава тя бе облечена със зелена флорална рокля на The Fold. Тогава коремът ѝ изобщо не бе подчертан. Може би това е търсен ефект, за да не отвлича вниманието от двойката.   Източник: Дир.бг", "date": "2018.06.01", "title": "Пипа Мидълтън показа бременно коремче по трибуните на \"Ролан Гарос\""}
{"url": "http://epicenter.bg/article/Serina-Uilyams-progovori-otkroveno-za-sledrodilnata-depresiya-/155794/10/100", "text": "Тенис легендата Серина Уилямс направи откровена изповед пред списание Harper's Bazzar за периода, който е преживяла, след като родила.   Тя призна, че след раждането e изпаднала в депресия, както се случва с много от жените.    „Понякога мисля, че още се боря с нея. Хората обикновено приемат следродилната депресия за четвърти триместър от бременността, като част от нея“, разкри тя.   „Спомням си, един ден не можех да намеря бутилката на Олимпия и толкова се разстроих, че започнах да плача, защото исках да съм перфектната майка“, споделя още Серина.   Уилямс роди момиче от съпруга си Алексис Оханян през ноември 2017 година. Раждането беше с цезарово сечение, след което тя имаше проблеми с белия дроб и трябваше да лежи в болница още няколко седмици.   Въпреки това тя иска още деца. „Ако не играех тенис сега, щях да съм бременна. Съжалявам, аз съм от тези жени. Олимпия има нужда от сестричка, а след това може да имаме и момче. Цял живот съм заобиколена от жени“, продължава разказа си Серина.   „Никога няма да бъда размер 4. А и защо да искам да бъда? Това съм си аз. Щастлива съм като жената, която съм и с начина, по който изглеждам. Когато Олимпия се роди, видях, че има моите ръце. И вместо да се натъжа и да се разтревожа какво ще кажат хората за нея, аз бях много щастлива“, довери още Серина Уилямс.  Източник: woman.bg", "date": "2018.06.01", "title": "Серина Уилямс проговори откровено за следродилната депресия: Понякога мисля, че още се боря с нея"}
{"url": "http://epicenter.bg/article/Amal-Kluni-i-Megan-Markal---novite-nay-dobri-priyatelki-/155795/10/100", "text": "Амал Клуни и Меган Маркъл са новите най-добри приятелки в света на звездите.   Красивата съпруга на Джордж Клуни – Амал Клуни, е помогнала най-много на новоизлюпената херцогиня на Съсекс да се нагоди и свикне с условията на лондонския начин на живот, твърди сп. People.   Меган и Амал се познават от известно време и споделят общи интереси. 40-годишната адвокатка по човешките права е създала изключително стабилно \"естествено приятелство\" с Меган след преместването на американката в Обединеното кралство, като й е помогнала да се чувства комфортно и добре в условията на една нова и непозната за нея среда, каквато е британската столица, се твърди още в изданието.   Красивата съпруга на холивудския бонвиван Джорд Клуни - Амал, бе една от най-ослепителните и елегантни гости на кралската сватба на Меган Маркъл и принц Хари, която се състоя на 19 май. Нейният тоалет, сътворен от дизайнерката Стела Маккартни, изуми с изяществото си всички медийни и модни критици, когато под ръка със съпруга си тя премина по пътеката, отвеждаща до параклиса \"Сейнт Джордж\" в Уиндзорския замък. Великолепният й тоалет бе допълнен от семпли диамантени обеци на Лорейн Шварц.   Напетият актьор пък удиви познавачите с изискания си сребрист костюм и вратовръзка на жълти райета.   Припомняме, че Джордж и Амал станаха приятели с Меган, след като общ приятел ги запозна, броени дни след преместването на Маркъл на Острова.   Сред звездните гости на сватбата на годината, които също впечатлиха наблюдателите със стилните си визии, бяха още Дейвид и Виктория Бекъм, Опра Уинфри, Серина Уилямс, Елтън Джон, Джеймс Кордън, Идрис Елба и индийската актриса Приянка Чопра – най-добра приятелка на Меган Маркъл. Източник: woman.bg", "date": "2018.06.01", "title": "Амал Клуни и Меган Маркъл - новите най-добри приятелки "}
{"url": "http://epicenter.bg/article/Grigor-Dimitrov-priklyuchi-uchastieto-si-na--Rolan-Garos--/155797/8/0", "text": "Григор Димитров загуби мача срещу Фернандо Вердаско с 0:3 сета (6:7, 2:6, 4:6) и приключи участието си на „Ролан Гарос“. Така за поредна година българинът не успя да премине третия кръг в Париж, предаде Агенция \"Фокус\".  Вердаско направи силна серия от седем поредни гейма при 2:2 във втория сет до 3:0 в третия, която прекърши съпротивата на Димитров.  Испанецът се класира за осминафиналите, където ще играе срещу победителя от мача между Новак Джокович и Роберто Баутиста Агут.  ", "date": "2018.06.01", "title": "Григор Димитров приключи участието си на „Ролан Гарос“ "}
{"url": "http://epicenter.bg/article/Ispanskiyat-premier-e-pred-vot-na-nedoverie/155723/7/0", "text": "В Мадрид премиерът Мариано Рахой е изправен пред тежко изпитание. Парламентът ще гласува по внесения от социалистите вот на недоверие срещу  правителството,  съобщи БНР .  При вчерашните дебати 63-годишният Рахой заяви, че не не възнамерява да се оттегля.   С гласовете на баските националисти обаче опозицията вече има мнозинство, за да го свали от власт.   Той може да предотврати това, ако подаде оставка и свика нови избори преди днешното гласуване.", "date": "2018.06.01", "title": "Испанският премиер е пред вот на недоверие"}
{"url": "http://epicenter.bg/article/Severna-Koreya-ostava-angazhirana-s-yadrenoto-razorazhavane-na-Koreyskiya-poluostrov/155727/7/0", "text": "Севернокорейският лидер Ким Чен-ун остава ангажиран с ядреното разоръжаване на Корейския полуостров. Това става ясно от негово изявление, разпространено от държавната информационна агенция на Корейската народно-демократична република, предаде БНР.   По време на срещата си с руския външен министър Сергей Лавров Ким Чен-ун е добавил, че се надява отношенията между Северна Корея и САЩ, както и ядреното разоръжаване на Корейския полуостров да бъдат решени \"стъпка по стъпка\". Ким и Лавров са се договорили за повишаване на обмена и сътрудничеството между Северна Корея и Русия. Двете страни са договорили провеждането на двустранни разговори на високо равнище през тази година.", "date": "2018.06.01", "title": "Северна Корея остава ангажирана с ядреното разоръжаване на Корейския полуостров"}
{"url": "http://epicenter.bg/article/Temenuzhka-Petkova--/155721/2/0", "text": "„През България ще минава тръбата за „Турски поток” и ние ще имаме възможност да транспортираме природен газ. Известни количества може би ще се търгуват, но това са детайли, които ще се доуточняват. Разговорите тепърва започват”. Това заяви министърът на енергетиката Теменужка Петкова, която бе гост в предаването „Здравей, България“ по Нова телевизия. Министър Петкова коментира резултатите от визитата на премиера Бойко Борисов в Москва и срещите му с руския премиер Дмитрий Медведев и с президента Владимир Путин. Петкова бе част от българската делегация.   Министърът Теменужка Петкова бе категорична, че подобни стратегически важни проекти за България трябва да бъдат изцяло съобразени и с съобразено с европейското законодателство. „Трябва да запазим стратегическото си място на газовата карта на Европа, като не позволим да бъдем заобиколени от мащабните инфраструктурни проекти”, каза още тя. Министър Петкова бе категорична, че преминаването на „Турски поток” през страната ни ще гарантира сигурност на доставките и либерализация на пазара на природен газ.   \"Категорично мога да заявя, че всички срещи между Владимир Путин и Бойко Борисов бяха много конструктивни. Енергетиката беше във фокуса на вниманието. Двустранните ни отношения в сектора са от 40 години. Няма как един премиер и президент за една такава среща да извадят бял лист хартия и да започнат да чертаят. Постигната е ясна воля от страна на Путин\", каза още в ефира на Нова министърът на енергетиката Теменужка Петкова.   И посочи: \"Не може без правни стъпки да се правят някакви неща. Газовият проект е нещо, за което работим от години. Важно е това, което се оповести публично - ще има „Турски поток“. България транзитира 17 млрд. кубични метра газ, част от тези газ е за Турция. Трябва да останем на газовата карта на Европа.\" Според нея не може да се говори, че България ще попадне в зависимост от Русия.   Министърът на енергетиката отговори и на въпроси, свързани с проекта АЕЦ \"Белене\", като не скри, че съществува риск НЕК да се декапитилизира, защото се дължат много пари. Затова според нея е изключително важно да бъде изградена АЕЦ „Белене”. „Най-негативният сценарий е да не се прави нищо по проекта. Вторият вариант е да продадем оборудването, което е много малко вероятно. Третият вариант е да разработим проекта”, каза Петкова. Тя подчерта, че „има реален риск НЕК да бъде декапитализиран и затова трябва по-най добрия за България и гражданите начин да оползотворим това, което притежаваме”. „Компанията дължи 1,176 млрд. лева на държавата и има около 1,3 млрд. лева други разходи, натрупани през годините”, обясни енергийният министър.  ", "date": "2018.06.01", "title": "Теменужка Петкова: Постигната е ясна воля от страна на Путин"}
{"url": "http://epicenter.bg/article/Goranov-za-ogranichavaneto-na-reklamata-na-hazart--/155722/2/0", "text": "Владимир Путин се държа изключително коректно с нашата делегация. Прекарахме 3 часа в Кремъл. Не приемам като извинение тази среща. Това беше една партньорска среща. Ако отношенията са ни прагматични, няма да има нужда никой да плаща на никого. Това каза в сутрешния блок на БТВ министърът на финансите Владислав Горанов. Той коментира приключилото посещение на премиера Борисов  Москва. Горанов бе един от министрите в българската делегация.   \"Големите енергийни проекти бяха прекратени заради несъответствия с правилата на ЕК и ЕС. Най-важното, което постигнахме на тази среща, бе, че България няма да остане без доставки на газ и ще получаваме газ от тръбата, която сега се строи в Турция. Относно \"Турски поток\", не очаквайте на среща на такова високо държавно равнище да се решават технически въпроси. Факт е, че доставките на газ бяха договорени на политическо ниво. Европа е зависима от руския газ и към този момент тази зависимост е непреодолима. Темата за АЕЦ \"Белене\" също беше повдигната. АЕЦ \"Белене\" ще се строи, ако на инвеститора му излезе сметката. Никой не бива да внушава, че след срещата в Москва ще изоставим правилата на ЕС. ЕС си остава най-важния стратегически и основен партньор за нас. Опитваме се да изградим прагматични отношения с Русия и за мен срещата в Русия е успешна, защото най-малкото се състоя, а и успяхме да гарантираме енргийната сигурност на страната\", категоричен беше Горанов.   \"Може би Бойко Борисов трябваше да информира Румен Радев за посещението си в Русия, но това никъде не е записано по закон. Премиерът не е длъжен да дава отчет на президента. Премиерът е длъжен да дава отчет на парламента. В момента няма смисъл Борисов да си губи времето и да ходи в парламента, за да отговаря на опозицията, която се опитва да изкара дребна политическа интрига от всичко. Не виждам никакви доказателства за автокрация в държавата. Явно президентът още изявява културен шок. Критиките винаги са полезни, но когато са аргументирани. Президентската институция има ясно разписани правомощия, но те явно се виждат малки на Румен Радев\", разкри министърът.   Финансист №1 коментира и състоянието на БДЖ, чиито сметки бяха запорирани. \"В БДЖ са се купували по същество хубави мотриси, но много скъпи. На всичко отгоре те не са и плащани. На Ивайло Московски не му е лесно с тази тема. Може би държавата ще трябва да извади средства, за да подпомогне дружеството. Служителите ще имат заплати. Тъжното е, че трябва да плащаме сметки от миналото\", каза той.   \"Данък върху хазарта има. За мен е важно да се ограничи битовия хазарт в хазартните зали, които се намират в близост до училищата. Истеризацията по темата за ограничаването на рекламата на хазарта не е пропорционална. Според мен никой не е фалирал от факта, че е изтъркал две билетчета. Не искам да отивам и в другата крайност - от сутрин до вечер да се рекламират тези игри, но благодарение на тези реклами ви има вас и сте в ефир. За мен темата с рекламата на хазарта се преекспонира. Ще видим какво ще се случи в парламента\", завърши Горанов.    ", "date": "2018.06.01", "title": "Владислав Горанов: АЕЦ \"Белене\" ще се строи, ако на инвеститора му излезе сметката!"}
{"url": "http://epicenter.bg/article/Evrodeputatat-Momchil-Nekov-s-proektonaredba-za--quot-planinski-produkt-quot-/155725/2/0", "text": "Евродепутатът Момчил Неков днес ще внесе в министерството на земеделието и храните свое предложение на наименование за качество „планински продукт“. \"Надявам се проектонаредбата да бъде разгледана в най-кратки срокове и до края на годината да можем да се поздравим с такъв термин за качество - \"планински продукт\", обясни Неков в предаването \"Преди всички\" на БНР.   \"Изискванията са съвсем естествени: да се произвежда в планински регион, продуктите да са от там, последните две трети от живота на животното да са в планински регион.\"   Неков изрази увереност, че в България подобна наредба ще бъде много полезна. Страната ни ще бъде сред първите, въвели подобен термин за качество. Момчил Неков цитира социологическо проучване, според което мнозинството от запитаните смятат произведеното в планинските райони за много по-чисто, качествено и полезно, а същевременно производителите от тези райони по думите му са в по-трудно положение:   \"Самата проектонаредба е по западноевропейски модел. Подхожда се със заявка от страна на производителя, че иска да използва термин за качество \"планински продукт\", попълва декларация, че ще изпълнява реално тези изисквания, затова бюрокрацията е много малка.\"   Логото планински продукт би донесло на производителите достъп и диференциация на големите пазари, смята Момчил Неков.", "date": "2018.06.01", "title": "Евродепутатът Момчил Неков с проектонаредба за \"планински продукт\""}
{"url": "http://epicenter.bg/article/Vseki-deputat-poluchi-podarak-ot-predsedatelya-na-parlamenta---kalendar-s-lika-na-Botev-/155728/2/0", "text": "  В началото на работния ден, всеки депутат получи подарък от председателя на Народното събрание Цвета Караянчева по повод 2 юни - Денят на Христо Ботев и на загиналите за свободата и независимостта на България, предаде БНР. Караянчева е председател на Националния инициативен комитет за честване на 170-ата годишнина на Христо Ботев. Тя подари на всеки депутат календар с неговия лик.   Цвета Караянчева заяви: \"Ботев е недосегаем и за хулителите, и за ласкателите. Той държи съвестта ни будна и ни кара да осъзнаем, че физическата кончина е само стъпало към безсмъртието на духа. \"Отечеството - казва Ламартин - е създадено от праха на мъртвите. Нека им отдадем дължимото, защото те са онази спойка, която от масата прави народ\". Поклон пред паметта им\".  ", "date": "2018.06.01", "title": "Всеки депутат получи подарък от председателя на парламента - календар с лика на Ботев "}
{"url": "http://epicenter.bg/article/Desnite-iskat-ostavkata-na-Borisov--Po-loshoto-ot-tova-da-si-vasal--e-da-si-unizen-vasal-/155729/2/0", "text": "Партия \"Демократична България\" поиска оставката на премиера Бойко Борисов заради посещението в Русия и извиненията за спрените проекти.   Политическата позиция на десните е озаглавена \"По-лошото от това да си васал, е да си унизен васал!\" В нея се казва: \"Вместо да работят за реален енергиен суверенитет на България и президент, и премиер се опитаха да получат доверието на Кремъл за ролята на гаранти и просъществуването на модела на зависимост от Москва и корупционно завладяване на България. Борисов трябва да подаде оставка. Той може да няма проблем с това да го унижават, но ние като европейски граждани няма да приемем това.\" Според десните \"предсрочното сваляне от власт на Борисов през 2013 г. явно е оставило траен енергиен страх у премиера и управляващата и сега коалиция, на енергийно зависима България.\" Техният извод е, че \"целта на сегашното посещение на Борисов бе да получи политическа подкрепа за оставане на власт.\"      ", "date": "2018.06.01", "title": "Десните искат оставката на Борисов: По-лошото от това да си васал, е да си унизен васал!"}
{"url": "http://epicenter.bg/article/Knyaginya-Mariya-Luiza--Pitala-sam-koy-razkopa-groba-na-bashta-mi---stena-ot-malchanie/155730/2/0", "text": "  Мария Луиза Българска всяка година идва в България, но рядко застава пред камерите. Спомените си за царското семейство и за някои премълчани истини тя разказа     Албум събра непоказани снимки от личния архив на царското семейство и историята на фамилията, но какво разказват свидетелите на времето?    –    – О, да. разбира се. Но той беше винаги зает и ние не влизахме просто така, когато ни хрумне. Виждахме го сутрин на закуска. Винаги пиеше липов чай. Казвахме „Добро утро!” и после ние имахме уроци. Учителите идваха тук да ни учат, а той тръгваше по работа – в София или тук.   Винаги когато идваше да ни види, беше голяма радост. Чакахме го, а той ни водеше на разходки. Имахме много екскурзии през лятото, в планината особено. За нас беше голяма радост да ходим по езерата, да ловим пъстърви и да спим на палатки. Това за децата да не спят в кревати и нещо много важно.   –    – Думата „най” и брат ми и аз не я обичаме. Няма „най”. Но снимките са много хубави. Има чудесни снимки на дядо ми с четирите деца. Ние ги наричаме „четирите сирачета”. Баща ми бил на шест години, когато се спомина майка му. Другите бяха още по-малки. Дядо беше много строг с тях.   –    – И майка ми беше много строга с нас. След като се спомина баща ми, тя каза: „Аз съм сега и баща, и майка”. Аз ѝ благодаря всеки ден, че направи хора от Симеон и от мен. Но не ѝ беше лесно. Човек не трябва да забравя на колко години беше тогава – млада, войната, ужасиите и никога не я видях да плаче. Дори когато баща ми се спомина и ни заведоха, за да се помолим – никога. Имаше една страшна воля и вяра.   –    – Защото няма отговор. Може да се търси навсякъде. Има много теории, гадания, измислици, но засега за жалост нищо не излезе наяве. Човек започва да елиминира: не са германците, защото макар че той се опъна на Хитлер и беше единственият човек – не казвам цар или президент, а човек и му каза: „Не изпращам българските войски на Източния фронт и не си давам евреите!” Никой друг не го направи. Това се крие разбира се, но и това ще излезе. Значи, не са германците, англичаните нямаха смисъл да го убият, защото баща ми опитваше да направи завой на Запад. Единственото, което може да се каже, че е от Изток. И аз съм убедена в това.   Идвам тук от 1990 година и съм питала президенти и други хора: „Знаете ли нещо?” –„ Не.” „Знаете ли, кой разкопа баща ми тук от гроба и не го остави на мира?” –„ Не!” - Една стена от мълчание. Брат ми като беше премиер и той не успя да научи какво направиха с тялото на баща ми. Това е нещо доста отвратително. Всеки има право да отиде на гроба на баща си или на майка си. Затова, когато майка ми почина, аз казах – „Дума да не става, да я погребат в България! Пак да направят такава гавра – Благодаря!”   –    – Като християнин трябва да прощава, но няма нужда да забравя. Аз винаги казвам, че тези нещастните войници, които изкопаха баща ми – аз не им връзвам кусур, защото те бяха под заповед. Какво да правят?! Сега, които са дали заповедта – това е друг въпрос…Това са едни тайни, които някой ден ще излезнат. Знаете, че нищо не остава скрито.   –    – Чичо Кирил него го помня много добре. Особено след като баща ми почина. Той се зае да се грижи за нас. Ние много го обичахме.   Като го осъдиха на смърт, ние бяхме тук във Врана, и го чухме по радиото и се разплакахме. Мама искаше да отиде да го види, да му заведе католически свещеник, но ѝ казаха: „Не може!” Няколко часа по-късно го убиха. Това не беше лесно за мама. След това дойдоха да ѝ изкажат съболезнования от правителството, че бяха убили девера ѝ.   На другите гробища има една плоча, където се знае, че е чичо ми Кирил и другите, които бяха разстреляни. То е една яма, където са всички вътре. Знае се, че ямата е някъде там. Дали е точно под този мавзолей или паметник – това не се знае. Никой не помни точно къде е. Но така е.   –    – Тя беше голям човек. Тя беше много близка до баща ми. Тя много се чувстваше българка. Често я посещавах в Германия. Тя дойде веднъж да ни види и в Канада.   И тя прекара мъчни години тук като я затвориха – от един затвор в друг. Ужасно, ужасно. Тя беше на 40 и няколко годни тогава. Не говореше за тези неща много, защото беше много тежко. Тя научи по високоговорителите, че са осъдили брат ѝ на смърт. Горката. И после идваше да ни вижда с охрана. Не я пускаха никъде. Накрая беше под домашен арест в къщата си. Наблизо имаше един склад, който се взриви. Нейните пазачи се уплашили от снарядите и отишли в мазето. Питали я: „Не Ви ли е страх?”. Леля ми казала: „Не. Аз знам къде отивам като умра, а вие?!”. Беше чудесен човек. Никога не показа страх. До края на живота си милееше за България. Имаше постоянно една саксия със здравец на своя прозорец.   –    – Музеят лека-полека ще се отвори и за публиката. Поне хората да помнят, че е имало нещо. Много неща се изтриват нарочно от миналото. Учебниците са бели. Понякога кажат – Борис, цар Борис да не кажат… И годините на комунизма ги няма в днешните учебници. Децата не знаят какво е било. Много е важно хората да знаят какво е било, за да не правят грешки в бъдещето. Но това ще продължи още във времето.  ", "date": "2018.06.01", "title": "Княгиня Мария-Луиза: Питала съм кой разкопа гроба на баща ми – стена от мълчание"}
{"url": "http://epicenter.bg/article/Stoynev--Vazhno-e-da-imame-golemi-proekti--koito-da-garantirat-ikonomicheska-i-energiyna-nezavisimost/155731/2/0", "text": "Най-важно за България е да имаме големи енергийни стратегически и геополитически проекти, които да ни гарантират икономическа и енергийна независимост. Това каза пред БНТ зам.-председателят на ПГ на \"БСП за България\" Драгомир Стойнев, съобщиха от пресцентъра на НС на БСП.  Той обясни и кой е спрял проекта „Южен поток”, като цитира думи на Румяна Бъчварова от ГЕРБ – „Нека да не забравяме, че Борисов е премиер, който спря три големи енергийни проекти – на газопровод, нефтопровод и ядрен проект. Това е силно политическо действие, което няма как да не бъде оценено от нашите партньори. В световно отношение това е изключително важно решение. До този момент на България се гледаше като евентуален скрит партньор на Русия.\"  Според Стойнев има последователна непоследователност на енергийната политика, защото имаше време, в което имаше бум на ВЕИ сектора, замразяване на енергийни проекти, спиране на геополитически проекти като АЕЦ „Белене” и „Южен поток”. Той припомни думи на Бойко Борисов от 2015 г. пред американски инвеститори, че сме спрели руски енергийни проекти и руски самолети, които да не прелитат над моретата. Стойнев изтъкна, че страната ни трябва да има последователна външна политика.  „Не можеш да градиш своята демократичност, хулейки Русия, както го правят политиците от ГЕРБ, като казваш – ДА на европейските ценности. Но те не са това – богатите страни да имат достъп до руски газ на благоприятна цена, а за по-бедните държави от Балканите да няма достъп до този газ”, категоричен бе Стойнев. Според него, хъб „Балкан” е добър проект, но за него няма газ.  „Въпросът е откъде ще дойде газовото отклонение, което да го захрани. Ако дойде по морска част, ГЕРБ трябва да променят законодателството, за да влезе тръбата на наша територия. Това е най-добрият вариант, защото ставаме независими. Приемлив е и вариантът ако тръбата влезе в сухопътната част от Турция, но кранчето остава в съседната държава”, обясни Драгомир Стойнев. Той уточни, че българският бизнес има нужда от природен газ на добра цена.  „Добре е, че след замразяването на отношенията ни с Русия, вратата се е отворила, надявам се да започнат конкретни, прагматични разговори, отнасящи се за сигурността за доставки на руски газ”, каза още Драгомир Стойнев. Бившият енергиен министър обясни, че БСП винаги е била за реализиране на проекта АЕЦ „Белене” и добави, че България е останала единствената страна на Балканите, която не е инвестирала в нови мощности.  По повод изборите в Галиче, Драгомир Стойнев обясни, че моделътq по който са били направени от ГЕРБ, ще е моделът и на парламентарните избори.  „Беззаконието, наглостта и използването на мутри за мачкане на хората е недопустимо за нас”, заключи той.  ", "date": "2018.06.01", "title": "Стойнев: Важно е да имаме големи проекти, които да гарантират икономическа и енергийна независимост"}
{"url": "http://epicenter.bg/article/Maya-Vaptsarova--Chalgata-sas-stihove-na-Vaptsarov-e-parviyat-teroristichen-atentat-spryamo-kulturata-/155733/2/0", "text": "Чалгата със стихове на Вапцаров е първият терористичен атентат спрямо културата, каза в предаването „Тази сутрин” по bTV Мая Вапцарова, племенница на Никола Вапцаров.  Тя е написала протестно писмо до министъра на културата и до СЕМ във връзка с клипа на на Антонина „Табу”, в който тя рецитира стихотворението „Прощално” на Никола Вапцаров на фона на поп фолк ритми. Има и искане екипът, направил песента и видеото, да бъде даден под съд.  „Учудвам се, че някои хора не го усещат. Тази вулгарност не отива на този човек, който няколко минути преди смъртта – знае, че ще бъде разстрелян, пише това прощално стихотворение”, каза Мая Вапцарова.  „Уважаеми г-н министър, не усетихте ли, че тази долнопробна чалга наистина е първият терористичен атентат, защото днес войната не се води със сини, зелени, червени. Днес войната се води от мутроцивилизацията, която смело навлиза и се идентифицира със световната и човешка ценностна система”, обръща се тя към министъра на културата.  „Всичко, което се изля по екраните и вестниците, е пиар на тази нещастна, вулгарна чалга”, категорична е тя.  ", "date": "2018.06.01", "title": "Мая Вапцарова: Чалгата със стихове на Вапцаров е първият терористичен атентат спрямо културата "}
{"url": "http://epicenter.bg/article/Za-parvi-pat-balgarka-uchastva-v-upravlenieto-na-EBLIDA/155735/2/0", "text": "За първи път през двадесет и шест годишната история на Европейското бюро на информационните и документационни асоциации ( EBLIDA ) в управителния съвет на асоциацията бе избран представител от България. Д-р Марина Енчева, преподавател по електронни информационни ресурси в УниБИТ, стана част от ръководството на организацията благодарение на номинацията на ББИА.   Изборите, които се проведоха на 30 май 2018 г в Страсбург (Франция), доведоха до много промени в работата на  EBLIDA . На първо място трябва да се отбележат промените в устава, които разшириха обхвата на бюрото. То вече ще обединява библиотечните интереси не само на страните от ЕС (27 държави), но и на страните от Съвета на Европа (47 държави).   Важни са и промените в ръководството. Емблематичният президент Юка Реландер (Финландия) е заменен на ключовия пост от Тон ван Вимерен, Холандия. След осем години, под силни аплодисменти, поста на директор на  EBLIDA  сдаде Венсан Боне (Франция).    Членове на новия управителен съвет на  EBLIDA са  Марина Енчева (България), Алициа Каро (Испания), Жан Мари Рединг (Люксембург), Наташа Рейп (Германия), Тон ван Вимерен – президент (Холандия), Жули Калмус (Франция), Стийн Андерсън (Дания), Стефано Парезе – вицепрезидент (Италия), Андерс Сьодербек (Швеция).   Предимствата на новия управителен съвет на организацията се състоят в това, че той е много по-добре балансиран от една страна между Западна и Източна, а от друга между Северна и Южна Европа. Представителство в управлението имат библиотечните асоциации на: Дания, Франция, Италия, Люксембург, Германия, Испания, Швеция и България.   EBLIDA , която е основана през 1992 г., обединява усилията на всички европейски библиотекари за по-грамотно, културно и балансирано общество. Тя се занимава с библиотечно застъпничество пред европейските политически елити, базирани в Брюксел и Страсбург. Наред с това организацията се бори за по-добри обществени условия при заемането на електронни ресурси в библиотеките. Важен приоритет за Бюрото е и работата в областта на информационната грамотност. Наред с това усилия се полагат в сферата на библиотечната модернизация, информационното неравенство, интегрирането на бежанци и др.    Участието в управлението на  EBLIDA  е признание за работата на ББИА и Университета по библиотекознание и информационни технологии, които бяха домакин на организацията през февруари 2018 г. Тогава беше подписана и Декларацията от София, в която ясно се заяви, че „Европа има нужда от своите библиотеки“.  ", "date": "2018.06.01", "title": "За първи път българка участва в управлението на EBLIDA"}
{"url": "http://epicenter.bg/article/Nora-Stoichkova-/155737/2/0", "text": "Нора Стоичкова Владислав Горанов, финансов министър, се обяснява по бТВ за руската визита на Борисов, както и по други въпроси, които според него редакторите шепнат в ухото на Хекимян. По-нагло може да лъже само Борисов. На въпроса кой спря Белене и Южен поток, Горанов отговаря - че за Втора атомна нямало инвеститор, а потокът не отговарял ЧАСТИЧНО на изискванията на ЕС. В края на октомври 2010 г. лично Сергей Кириенко, тогава глава на „Росатом“, предложи 100% финансиране на АЕЦ-а на цена от 6,270 млрд. долара с опция България да изкупува собственост с продажбите на ток. На тази пресконференция в Японския, Горанов го нямаше, за да знае. Но и Хекимян, очевидно не знае предисторията на спирането на проекта. Истината е, че ние никога повече няма да имаме подобна изгода от строеж на атомна централа. Днес цените са подобен проект вече са други, а когато Борисов стигне до първия бетон - ще бъдат двойни и тройни, защото сега целият свят строи АЕЦ като луд и при засилено търсене цените за ядрено оборудване, доставка и монтаж, хвърчат в небесата. И понеже ни Хекимян, ни редакторите му разбират от сметки, така и Горанов не беше попитан по един основен въпрос - как ще обясни преките и непреки загуби за България от бламирането на ЮП, когато за транзит от 62 млрд. кубика /3 млрд. кубика остават за нас/, бюджетът щеше да се захранва с по минимум 400 млн. евро суха пара. Единственото приходно перо, по което потни вода нямаше да пием. Как не го е срам да лъже като дърта циганка, това амбициозно, но крайно несъстоятелно момче! Как може да е толкова некомпетентен по тези въпроси, та нали е финансист! Цинично е и пренебрежителното му отношение към онези 800 млн. долара преки загуби за Русия, които лично Борисов нанесе на ГАЗПРОМ като се извъртя като мръсна котка във въздуха, докато се бореше да се върне на власт, а сенатор Маккейн му шепнеше в ушето, че това може да стане само, ако бламира Южен поток. Вината на Борисов и ГЕРБ за това че сме най-бедната държава в света е най-голяма от всички останали причини. Крайно некадърната мутренска политика от сорта –„хиххи, товарищ Путин, ние сбъркахме, ама затова по-големият прощава, хихихи\" ни донесе поне 20 милиарда евро преки загуби, загуба на поне 50 – 100 000 работни места, свързани с двата енергийни проекта, последваща масова емиграция, обезлюдяване на селища и цели региони, както и крайно разпространение на мизерията до 90% сред българите. Гилотина на площад Батенберг, а не осанна заслужава Борисов днес. Защото съседите ни точат ножове на отслабената ни държава и скоро ще почнат да скубят територии. И когато това стане, Борисов няма да е наоколо да го обесим, поне да не ни е яд, че го търпяхме 10 години в МС. Какво означава тръба от Турски поток за България, Горанов? Ами, зависимост от турския кеф, това означава големият удар на Борисов в Москва. Който даже още е само във въжделенията на Борисов. Утре Ердоган ще се похвали, че пълни 25% от българския бюджет, тъй както и Путин каза, че 25% от приходната част на хазната се дължи на данъците на Лукойл. Лукойл, който купи държавния Нефтохим през 1999 г. А ние като сме прости да продаваме ключова инфраструктура на чужди държави, сега ще рупаме жабетата. Поне двете кубета на Александър Невски лъщят и зиме и лете, това ни остана и от тази приватизация. Това смехотворната нашенска пародия на Великия Гетсби - Горанов, няма как да го види. И седнал днес този министър да ми говори - напълно безхаберно за финансист, за човек с претенции да разбира от политика и държавни сметки, че \"ако имало свободни количества от българската тръба по Турски поток, ще помислим как да ги използваме\". Или е тъп Горанов, или пак смотава нещо. По тръбата към България можем да разчитаме най-много на 16 млрд. кубика. Потреблението в момента ни е около 2,5-3 млрд. кубика. Изваждаме двете цифри и получаваме 12-13 млрд. кубика свободно количество. Действително можем да го транзитираме, но голям е въпросът за това - на каква цена ще идва руския газ по турската тръба? Със или без турски такси за пренос. Няма как тръба от турски поток да е \"диверсификация\" на руските доставки на газ, които носят сигурност за националния ни суверинитет. След като заради Борисов, Горанов и други пишман държавници изгубихме целия си енергиен суверинитет с бламирането на Южен поток, който излизаше на Паша дере край Варна и транзитираше по 65 млрд. кубика годишно. А Турция щеше да стои на края на една веточка от ЮП и да се моли за газ на нас, българите. Е, Борисов сега ни сложи в същата тази жалка позиция на просяци. Срам и позор е да оставяш тия измамници и тъпънари да ти се измъкват, колега Хекимян! Срам и позор за цялата ни гилдия е да подминеш с мълчание намека, че ти шушнат в слушалките! Срам и позор е при цялата мощ на бТВ да не се консултира с енергийни експерти, преди да прави \"обекта\" Горанов в сутрешния прайм тайм. Язък, както би казал Ердоган, преди да отсече главата на поредния гюленист!  ", "date": "2018.06.01", "title": "Нора Стоичкова: Какво означава тръба от Турски поток за България? Ами, зависимост от турския кеф!"}
{"url": "http://epicenter.bg/article/BSP-vnese-predlozhenie-za-otmyana-na-moratoriuma-varhu-AETs--Belene--/155738/2/0", "text": "ПГ на „БСП за България“ внесе предложение в деловодството на парламента, с което се иска отмяна на мораториума върху АЕЦ „Белене“.   Позицията на левицата обясни пред медиите в парламента народният представител от ПГ на „БСП за България“ Таско Ерменков.   „Последователни в своята политика за развитие на ядрената енергетика в България и за реализация на проекта Белене, ние, от БСП, внесохме в деловодството на парламента проект за решение за отмяна на решението на Народното събрание от 29.03.2012г. за прекратяване на изграждането на ядрена централа на площадка Белене”, каза той.   Таско Ерменков подчерта, че ако бъде прието това решение, това ще е ясен знак, че ние наистина, като държава, като институции, като парламент, като правителство и като основни политически сили- стоим зад реализацията на проекта. „Това е ясен знак към всички инвеститори, че ние сме си научили уроците от миналото и че няма да имаме промени в бъдеще в политиката по реализиране на проекта „Белене”, който е необходим за развитието на икономиката на страната ни”, категоричен бе той.  Вчера министърът на икономиката Теменужка Петкова бе изслушана от ресорната парламентарна комисия. Там тя говори и по проекта за втора АЕЦ, като представи специален доклад за реализацията му. Документът влезе в парламента, след като бе одобрен от Министерския съвет по поръчение на Народното събрание. Кабинетът разглежда различите сценарии, свързани с \"Белене\" и определя като най-работещ този с реализацията на проекта. След посещението на премиера Бойко Борисов в Кремъл стана ясно, че и Русия има готовност да се върне към строителството на АЕЦ „Белене“.  ", "date": "2018.06.01", "title": "БСП внесе предложение за отмяна на мораториума върху АЕЦ „Белене“"}
{"url": "http://epicenter.bg/article/Mayki-na-detsa-s-uvrezhdaniya-razpavat-voenna-palatka-pred-parlamenta/155740/2/0", "text": "Родители на деца с увреждания организират палатков лагер пред сградата на парламента за Деня на детето с наслов \"Системата ни убива\". Една от протестиращите майки Ина Маринова обясни в предаването \"Преди всички\" на БНР, че с присъствието си там ще напомнят на депутатите, че проблемите на децата с увреждания трябва да бъдат решени днес и сега, а не след пет, десет или 20 години:   \"Никаква ангажираност! Никакъв интерес! Джафкат се без никаква мисъл като че ли за нас и ние си мислим, че изглежда не ни вярват. Не вярват, че имаме проблеми. Не вярват, че проблемът е спешен. Не вярват, че деца си отиват, без да могат да дочакат някаква нормална промяна, както живеят хората на запад. И след като не ни вярват, ние ще останем там – пред очите им. На палатка. По двама, по трима ще се въртим, но няма да се откажем\".   До 30 юни Министерството на труда и социалната политика трябва да представи концепция за Закон за социалните услуги.   \"МТСП демонстрира една ангажираност, ние, майките, бяхме включени в работните групи, оценяваме го като стъпка напред, нашите искания се взеха под внимание. Факт е обаче, че всяко едно решение или обсъждане на проблемите бива спирано, бива протакано. Всичко това се случва с помощта на национално представените организации, които уж трябва да ни защитават, а реално ни се струва, че пречат\", подчерта Ина Маринова. Държавата субсидира национално представените организации с 4,5 милиона лева годишно, за да се издържат, поясни тя:   \"Те, така да се каже, работят за държавата, тъй като тя им плаща. И понеже това национално представителство съществува над 20 години – сами виждате, че няма никакъв смисъл от тях. Ние не се припознаваме с тях, защото нищо до момента не е променено за хората\".   Искаме спешно Закон за личната помощ, но сме склонни промени да бъдат направени и с включването на нова глава „Лична помощ“ в Закона за хората с увреждания.   \"Защото има хора, които са затворени в домовете си, включително майки. Тук визирам човека с увреждане като единица. Има хора с доста сериозни увреждания, да речем на долни крайници, които обаче биха могли да се реализират на пазара на труда. На тях им трябва тази лична помощ за реализация. В случая на майката, да речем моят – аз имам нужда от личната помощ, за да мога да обуча човека, да го оставя с детето, което е със сериозни увреждания, и аз да отида да се реализирам на пазара на труда. Това са още двама души, които биха могли да работят и да плащат данъци. Ние не искаме едва ли не държавата да ни гъделичка по рамото, да ни гали и да ни дава пари. Не, напротив. Много ми се иска обществото да разбере, че ние искаме да имаме избор. Изборът да продължим да живеем нормално\".   \"Раждането на дете с увреждания ни поставя вкъщи, а ние сме млади, способни хора, в добра работоспособна възраст и не би трябвало такива хора да отпадат\", мотивира се Ина Маринова, според която това е омагьосан кръг:   \"Проблемът обаче е, че като че ли в последните години се съсредоточихме върху европейските програми, които обаче са насочени към безработицата, тъй като те са по регионална програма \"Развитие на човешките ресурси\". Тоест асистентските програми в момента не са насочени към човека с увреждане, а към хората, които биха работили като асистент. Само че кой асистент ще отиде да работи за 200 лева? Това е тежък труд. Аз ако имам претенциите да извикам човек и да му плащам за 8 часа, за да мога аз да отида да работя 8 часа, той трябва да бъде финансово мотивиран. Иначе няма как да стане. В крайна сметка така се получава, че тези програми не ни дават избор. Ние сме си на същото място, където сме. Ние сме с два часа асистентска дейност и няма кой да дойде два часа да ми работи, а и да има, аз не мога да си намеря за два часа работа\".   В коментар по темата за неефективното разходване на парите за хората с увреждания Ина Маринова даде конкретен пример със своето дете:   \"Сега в момента аз съм от щастливците, така да се каже, които взимат 930 лева. Тези 930 лева обаче са по член 8 д от Закона за семейните помощи за деца – иначе казано, детски за дете с тежко увреждане, защото само децата с над 90 процента ги взимат. Да, обаче тези пари на мен не ми дават онова, което дискутирахме преди малко. Аз, като физическо лице, не мога да извикам трето лице да му плащам, да го осигурявам, да му се води трудов стаж, аз да отида да работя и също да имам осигуровка, трудов стаж и да се реализирам на пазара на труда. На практика тези 930 лева влизат в джоба ми аз мога спокойно да ги изхарча за сирене, салам и туй-онуй, което е абсолютно порочно\".", "date": "2018.06.01", "title": "Майки на деца с увреждания разпъват военна палатка пред парламента"}
{"url": "http://epicenter.bg/article/Donchev-za--Turski-potok--Imame-po-malko-ot-godina-za-tehnicheskata-rabota-/155743/2/0", "text": "Предвид темповете, с които вървят различни проекти, в конкретния случай „Турски поток”, знаете морският участък на първата тръба е завършен и в момента започва сухоземният участък на турска територия. Предвид амбициите на руската страна кога ще започне снабдяването с газ по това трасе, мисля че ние имаме срок по-малък от година да приключи тази техническа работа. Това каза вицепремиерът Томислав Дончев в парламента, предаде репортер на БГНЕС.  „Има принципен разговор, има изразена ясна позиция на руската страна, че това е възможно, предпочитано трасе. От тук нататък то да се случи е необходимо да се свърши много работа на техническо ниво. На първо място от министрите на енергетиката, основните разговори обаче са във формат газови дружества - Газпром и Булгартрансгаз. За да се доведе до край, има работа, която трябва да се свърши и с Европейската комисия. След изразената политическа воля, след указаната посока, работата стартира. Надявам се да я доведем до край”, каза Дончев.  ", "date": "2018.06.01", "title": "Дончев за „Турски поток”: Имаме по-малко от година за техническата работа "}
{"url": "http://epicenter.bg/article/Sotsialistite-nastoyavat-za-debat-po-Natsionalnata-zdravna-karta/155747/2/0", "text": "\"БСП за България\" внесе искане за дебат по Националната здравна карта, съобщиха от \"Позитано\" 20.   „Въпросът за Националната здравна карта е много важен, защото това е основен стълб на здравната система и не може да бъде подминат с лека ръка. В Народното събрание трябва да има дебат по темата и затова внасяме искане за такъв“. Това заяви народният представител от ПГ на „БСП за България“ Георги Йорданов от парламентарната трибуна.   Той обясни, че съгласно нормативите на Националната здравна карта, трябва да бъдат премахнати 6000 легла.   „Не е ясно как те ще бъдат разпределени по отделните региони на страната. Имат основания опасенията на лекарите, че закриването на легла в техните болници ще доведе до сериозни проблеми във функционирането им и в крайна сметка, ще доведе до ликвидирането им“, каза още народният представител. Като друг проблем депутатът от левицата посочи и недостатъчния брой лекари, особено медицински сестри в страната. „Въпрос, на който Националната здравна карта не отговаря, а би трябвало“, допълни Георги Йорданов. ", "date": "2018.06.01", "title": "Социалистите настояват за дебат по Националната здравна карта"}
{"url": "http://epicenter.bg/article/Vezhdi-Rashidov-se-pokloni-v-Kardzhali-pred-talanta-na-svoyata-mayka-/155749/2/0", "text": "Вежди Рашидов се поклони заедно с десетки кърджалийци пред таланта на своята майка – легендарната певица Кадрие Летифова, наричана „Славеят на Родопите“. Председателят на парламентарната Комисия по културата и медиите беше гост на специалния спектакъл на Сцена „Кадрие Лятифова“ към Театрално-музикалния център в Кърджали, посветен на 90-годишнината на именитата певица.  Кадрие Летифова, която умира през 1962 година само на 34 години, е най-известната изпълнителка на румелийски песни, оставила над 200 записа в златния фонд на БНР. Тя е и съосновател на естрадния театър в Кърджали, който днес носи нейното име.  „Вълнувам се много от паметта за моята майка, която е запазена чрез нейните песни и се радвам, че артистите в Кърджали и днес са вдъхновени от нейния незабравим глас“, каза Вежди Рашидов. Той засади японска дюля до паметника на майка си пред сградата на театъра в Кърджали.  Спектакълът в памет на Кадрие Летифова се нарича „Послания за човечност“ с режисьор Гълъб Бочуков, директор на театъра в Кърджали. Във фоайето на театъра бе подредена фотоизложба за именитата певица. Зрителите видяха и най-известния сценичен костюм на Кадрие Лятифова, реставриран специално за нейния юбилей.  ", "date": "2018.06.01", "title": "Вежди Рашидов се поклони в Кърджали пред таланта на своята майка "}
{"url": "http://epicenter.bg/article/Goranov--Finansovoto-ministerstvo-shte-osiguri-20-mln--leva-za-BDZh/155751/2/0", "text": "Финансовото министерство ще осигури 20 млн. лева за БДЖ. Това съобщи ресорният министър Владислав Горанов, предаде БНР. Сметките на дружеството са запорирани от вчера. Горанов обаче поиска нов график на легалните автобуси, така че да се намали конкуренцията им с държавния железопътен превозвач.   \"Не е и нормално на всеки 15 минути по направлението примерно Бургас да тръгва автобус и ние да очакваме, че някой ще се качи на влака. Тогава държавата трябва да избере - или ще има влак, или няма да има влак. Ако всички предпочитат да ползват автобусите и държавата не иска да стимулира този тип превози, тогава идва естественият въпрос трябва ли данъкоплатецът да отделя стотици милиони годишни субсидии, за да съществува този вид транспорт\".   Правителството е наследило дългове на БДЖ за 800 млн. лева. Само облигационният заем е около 100 млн. лева, но за спешното решаване на проблема ще бъдат осигурени около 20 млн. лева от фискалния резерв.   Горанов поиска дългосрочно решаване на проблемите с железницата, но обеща осигуряването на краткосрочна помощ:   \"Ще дойдат от фискалния резерв като временна финансова помощ за дружеството. Надявам се министър Московски заедно с неговия екип да успее по-бързо да придвижи концесията на летище София, от която очакваме немалък ресурс да влезе в системата, който аз съм обещал да върна отново в системата и окончателно да се затворят проблемите\".", "date": "2018.06.01", "title": "Горанов: Финансовото министерство ще осигури 20 млн. лева за БДЖ"}
{"url": "http://epicenter.bg/article/Tsetska-Tsachea-otgovarya-na-deputatski-vapros-za-profila-na-kandidatite-za-balgarsko-grazhdanstvo/155718/2/0", "text": "Какъв е профилът на кандидатите за българско гражданство? На този депутатски въпрос ще отговаря министърът на правосъдието Цецка Цачева във времето за парламентарен контрол. Задава го депутатът от „БСП за България“ Тодор Байчев. В редовния петъчен контрол ще участват седем членове на кабинета. Пръв е вицепремиерът Томислав Дончев, който ще отговори на въпроса на проф. Анелия Клисарова от „БСП за България“ относно дейността на Националната агенция по оценка на акредитация. Министърът на здравеопазването Кирил Ананиев ще отговори на депутатски въпрос, свързан с Националната здравна карта. Министърът на земеделието Румен Порожанов ще отговаря на въпроси, свързани с проблема с нерентабилната цена на розовия цвят, както и за готовността на министерството за борба с градушките. В парламентарния контрола ще участва и министърът на туризма Николина Ангелкова, която ще отговори на депутатските въпроси за местата за настаняване. В контрола ще участват още министърът на образованието Красимир Вълчев, министъра на вътрешните работи Валентин Радев.    ", "date": "2018.06.01", "title": "Цецка Цачева обяснява в парламента какъв е профилът на кандидатите за българско гражданство"}
{"url": "http://epicenter.bg/article/Vladimir-Vladimirov--Ako-nyama-darzhavna-namesa-v-BDZh--zheleznitsata-shte-spre/155719/2/0", "text": "„Ако няма държавна намеса в БДЖ, а смятам, че това трябва да бъде направено, железницата трябва да спре”. Това каза изпълнителният директор на БДЖ Владимир Владимиров в предаването \"Тази сутрин\" по БТВ. Вчера стана ясно, че част от сметките на железницата са запорирани, но те не смятат да разпродават активи. По-късно транспортният министър обяви, че ако се вземе помощ за БДЖ от бюджета, то тя ще бъде заем. „От сметките има изтегли 20 млн. лв. Съдът е определил да бъдат взети 40 млн. лв., като на този етап са изтеглени половината”, поясни Владимиров. По думите му за момента положението в железниците в краткосрочен план е спокойно, защото са побързали да изплатят заплатите на своите служители преди сметките да бъдат запорирани. „Следващият месец обаче ще бъде много голям проблемът – няма да е само заради заплатите, няма да можем и на доставчиците да плащаме”, каза Владимиров. „Държавата трябва да се намеси с една сума. Миналата година в края тя се намеси, тази година остатъкът трябва да бъде платен”, допълни той.  ", "date": "2018.06.01", "title": "Владимир Владимиров: Ако няма държавна намеса в БДЖ, железницата ще спре"}
{"url": "http://epicenter.bg/article/Natsionalnata-biblioteka-pokazva-originalniya-tefter-na-Botev/155724/2/0", "text": "Оригиналният личен бележник на Христо Ботев ще бъде изложен в петък в Националната библиотека „Св. Св. Кирил и Методий”, съобщи Нова телевизия.   Посетителите ще могат да се запознаят и с електронната версия на Ботевото тефтерче. Това е вторият документ от фонда на библиотеката - след тефтера на Васил Левски, за който е създаден и дигитален вариант.   Тефтерът на Ботев съдържа данни за литературната му дейност, имена на негови революционни съратници, както и черновата на стихотворението „Обесването на Васил Левски”.   В навечерието на Деня на Ботев и падналите за свободата на България Националната библиотека ще представи и изложбата „Перо и знаме”.", "date": "2018.06.01", "title": "Националната библиотека показва оригиналния тефтер на Ботев"}
{"url": "http://epicenter.bg/article/Patriotite-iskat-reaktsiya-ot-Vanshno-za-poredna-turska-namesa-vav-vatreshnite-ni-raboti--VIDEO--/155752/2/0", "text": "\"Във връзка с поредната недопустима намеса на турския консул в Пловдив Хюсеин Ергани в казуса със смяната на имената на над 800 местности в община Стара Загора ние, народните представители от ПГ „Обединени патриоти“, настояваме за твърда намеса от страна на министерството на външните работи на Република България. Настояваме външно министерство да вземе всички разрешени дипломатически мерки, съобразени с Виенската конвенция, за да прекрати порочната практика на Турция за намеса в българската вътрешна политика.\"  Това заяви в декларация от парламентарната трибуна днес народният представител от \"Обединени патриоти\" Александър Сиди, съобщиха от ВМРО.  \"Смяната на турските имена на местностите в Старозагорско с техните изконни български е голяма победа на българщината и на патриотите в страната. Подобни примери трябва да има и в другите общини. Мълчанието и приемането на турско-арабските наименования, останали от мрачните години на петвековното турско робство не са нито символ на толерантност, нито на опазване на родовата памет. Точно обратното! Когато ние мълчим и приемаме насилствено наложени имена, реално приемаме подмяната на собствената си история за идните поколения. Смяната на имената и вярата на българите в Родопите не са извършени доброволно, а насилствено и кърваво от турския поробител. По същия начин в техните регистри селища и географски топоними са сменени с турско-арабски. Българската държава не се намеси нито веднъж при подмяна на българските топоними в съвременна Турция. Например: Лозенград днес се казва Къркларели, а Одрин – Едирне и това не предизвика намеса от нашата държава\", продължи Сиди.  Патриотът категорично заяви от парламентарната трибуна, че не за първи път турската държава се намесва във вътрешните работи на Република България. Нееднократно сме алармирали за намесата на бившия турски посланик Гьокче. Още е пресен примерът за укриването на бившия лидер на ДПС Лютви Местан именно в турското посолство по времето, когато той беше посланик у нас. Все още помним и примерите за предизборна агитация, отново от него. А турските консули в Пловдив Явузджан и Джебеджиси си позволиха с открити декларации да заплашват общинските съвети в Пловдив, Карлово и Асеновград по признаването на арменския геноцид. Всички тези си тръгнаха от България тихомълком, без реакция от нашата държава и сега заемат по-високи постове в тяхната, изброи той.  Смяната на имената на местностите е изконно законово право на българските общини и никой няма право да се намесва в техните суверенни решения, е категоричната позиция на Обединени патриоти.  Александър Сиди подчерта, че решението на българска община за преименуване на местности на нейна територия не е „нов Възродителен процес“, както и петвековният геноцид над българите не е бил другарско съжителство.  ", "date": "2018.06.01", "title": "Патриотите искат реакция от Външно за поредна турска намеса във вътрешните ни работи (ВИДЕО) "}
{"url": "http://epicenter.bg/article/Kmetat-na-Petrich-zabrani-stroitelstvoto-v-Rupite-/155754/2/98", "text": "Кметът на Петрич Димитър Бръчков забрани строителството на Рупите заради неприключила процедура по изработване на Общ устройствен план за община Петрич. Заповедта е в сила, конкретно, както за имоти в местността Рупите, така и за терени в близост до Национален парк „Самуилова крепост”, и се базира на издадено становище от главния архитект на община Петрич Владимир Митрев, предава Дарик.  По проекта за Общ устройствен план предстои първа екологична оценка на РИОСВ – Благоевград, насрочване на обществено обсъждане, втора екологична оценка на РИОСВ-Благоевград, гласуване от Общински съвет, одобрение на държавни инстанции, имащи пряко отношение по плана.  „Считам, че в рамките на общественото обсъждане ще се чуят ясно доводите, конкретно за застрояването на Рупите и НПМ „Самуилова крепост”, и не само, както от страна на инвеститори, така и от обществеността. Гражданите на община Петрич ще могат да се произнесат, давайки мнения, оценки и предложения, които ще се вземат предвид. Доказали сме, че винаги сме имали предвид в работата си, позицията, която хората изразяват. Становищата на държавните институции също ще бъдат решаващи”, аргументира заповедта си с днешна дата кметът Димитър Бръчков.  Заповедта е в сила до приключване на процедурата по одобряване и влизане в сила на Общ устройствен план за община Петрич, но не по-късно от една година. Заповедта на кмета Димитър Бръчков спира прилагането на влезлите в сила Подробни устройствени планове до тогава.  Заповедта на кмета идва след разразилото се обществено недоволство от инвестиционните намерения на петричкия бизнесмен Валентин Парапунов. Той иска да построи къщи за гости и спа център в Рупите.  ", "date": "2018.06.01", "title": "Кметът на Петрич забрани строителството в Рупите "}
{"url": "http://epicenter.bg/article/Predi-glasuvaneto-na-vota-na-nedoverie--Mariano-Rahoy-prizna-porazhenieto-si-/155744/7/0", "text": "Преди началото на гласуването на вота на недоверие, министър-председателят на Испания Мариано Рахой призна поражението си, предава AFP, цитирана от Агенция \"Фокус\".  Председателят на Народната партия заяви, че за него е било „чест“ да служи на страната си.  „Предложението за вот на недоверие вероятно ще мине, което означава, че Педро Санчес ще бъде новият министър-председател\" на Испания, подчерта Рахой пред депутатите в парламента.  Лидерът на Испанската социалистическа работническа партия, който внесе предложението за гласуване на вот на недоверие срещу Рахой, е готов да поеме премиерския пост.  В четвъртък опозиционният лидер Педро Санчес призова премиера да се оттегли от поста си, но той категорично отказа.  „Защо трябва да подам оставка, ако засега имам доверието на парламента и доверието, което ми е дадено в избирателните урни? Вие сте този, който трябва да подаде оставка тук\", бе отговорът на испанския министър-председател. По-късно източници от повториха уверенията, че премиерът няма да отстъпи.  Ако вотът мине успешно, Рахой ще бъде заменен от лидера на социалистическата партия Педро Санчес. В един силно фрагментиран парламент, където Испанската социалистическа работническа партия има само 84 места, успехът на гласуването зависи от по-малките регионални партии, като Баската националистическа партия например. Нейните петима депутати ще гласуват срещу оставането на Рахой на поста.  Подобен сценарий ще означава първи успешен вот на недоверие в демократичната история на Испания. През юни миналата година 63-годишният Рахой оцеля след вот на недоверие, внесен за гласуване от партията „Подемос“.  ", "date": "2018.06.01", "title": "Преди гласуването на вота на недоверие: Мариано Рахой призна поражението си "}
{"url": "http://epicenter.bg/article/Parlamentat-na-Ispaniya-otstrani-ot-vlast-Mariano-Rahoy/155753/7/0", "text": "Испанският парламент отстрани от власт министър-председателя Мариано Рахой след вот на недоверие, иницииран от опозиционната Испанска социалистическа работническа партия на Педро Санчес, предава AFP, цитира агенция „Фокус“.    Педро Санчес е новият премиер на Испания, съобщи БНР.   Вотът премина с гласовете на 180 депутати, при абсолютно мнозинство от 176 депутати. Така Рахой се превърна в първия премиер на Испания, отстранен от власт в периода на демокрацията след 1977 г.   Преди гласуването Рахой призна поражението си. Председателят на Народната партия заяви, че за него е „чест“ да служи на страната си.   „Предложението за вот на недоверие вероятно ще мине, което означава, че Педро Санчес ще бъде новият министър-председател\" на Испания, подчерта Рахой пред депутатите в парламента.", "date": "2018.06.01", "title": "Парламентът на Испания отстрани от власт Мариано Рахой"}
{"url": "http://epicenter.bg/article/Ogromen-skandal-v-Bukuresht--Nad-shest-miliona-rumantsi-sa-bili-podslushvani-v-perioda-2005-2016-godina-/155770/7/0", "text": "В периода между 2005 г. и 2016 г. разузнавателната служба на Румъния е подслушвала телефоните на шест милиона граждани на страната. Това съобщи в рамките на пресконференция сенатор Клаудиу Манда, председател на Комисията за контрол на Румънската служба за разузнаване, предава Радио „Свободна Европа“ в македонската си редакция, цитирано от Агенция \"Фокус\".  „Ограничаването на гарантираните конституционни права и свободи на гражданите е извършено в голям мащаб\", подчерта Манда при представянето на доклада на комисията. Сред послушваните са били всички членове на правителството и около стотина депутати и сенатори.  От разузнавателната служба отричат броят на подслушваните да е бил толкова голям и подчертават, че са били издадени 28 748 разрешения за подслушване и следене. От тях по-малко от 9200 са били използвани на практика, така че подслушваните румънци били около 20 900.  ", "date": "2018.06.01", "title": "Огромен скандал в Букурещ! Над шест милиона румънци са били подслушвани в периода 2005-2016 година "}
{"url": "http://epicenter.bg/article/Mogerini--Evropeyskiyat-sayuz-ne-e-v-targovska-voyna-s-nikogo/155771/7/0", "text": "Върховният представител по въпросите на външната политика и сигурността Федерика Могерини заяви, че ЕС не е във война с никого, предаде БНР. Тя каза това по време на съвместно изявление с министъра на външните работи на Китай Ван И в отговор на въпрос за започналата търговска война със САЩ във връзка с влизащите в сила от днес мита върху алуминия и стоманата.   \"ЕС не е във война с никого. За нас този въпрос не стои – ние преживяхме достатъчно и различни войни в нашата история и това свърши. ЕС е мирен проект, в това число и в областта на търговията. Ние вярваме в глобалната, свободна и честна търговия. И ще продължим по същия начин. Затова и умножаваме търговските споразумения с нашите партньори по света\".   Върховният представител по въпросите на външната политика и сигурността обаче добави:   \"EС трябва категорично да защити своите интереси. Затова, както вчера съобщи председателят на Европейската комисия, ЕС ще придвижи въпроса в Световната търговска организация и ще наложи допълнителни мита върху някои стоки, които внасяме от САЩ\".   Китайският министър на външните работи Ван И заяви от своя страна, че Китай винаги е защитавал принципите на честната търговия и на глобалната свободна търговия. По повод несъгласията между страната му и САЩ в областта на търговията, той заяви:   \"Китай би искал да поддържа духа на равенството и на взаимното уважение. Ние ще продължим разговорите със САЩ и се надявам накрая да стигнем до взаимно изгоден изход\".", "date": "2018.06.01", "title": "Могерини: Европейският съюз не е в търговска война с никого"}
{"url": "http://epicenter.bg/article/Viena-bie-trevoga--Ima-nov-balkanski-marshrut-za-trafik-na-migranti-s-aktivnata-podkrepa-na-dzhamiite-/155772/7/0", "text": "На Балканите се формира нов маршрут за мигранти с активната подкрепа на джамиите. Това предупреждава Петър Вайгнер, експерт по политиката за предоставяне на убежище и човешките права към Министерството на вътрешните работи на Австрия, отбелязва скопското електронно издание „Нова Македония“, цитирано от Агенция \"Фокус\".  Вайгнер е убеден, че увеличаването на броя на бежанците води до изостряне на ситуацията, която няма да се развие толкова драматично, колкото през 2015 г., въпреки че в кризисните региони има потенциал за повтаряне на сценария от пика на мигрантската криза в Европа.  Експертът на австрийското вътрешно министерство вижда риск от сериозна вълна през следващата година, ако не бъдат предприети необходимите мерки.  „Нарастването на броя на мигрантите през 2014 г. доведе до резултата, който имахме през 2015 г., това може да стане и през 2019 г.“, алармира Вайгнер.  Новият балкански маршрут, които понастоящем се образува, има два клона: през Албания и Черна гора, или през Сърбия, Босна и Херцеговина и Хърватия.  Експертите го наричат „маршрут на джамиите“, защото именно тези мюсюлмански институции оказват подкрепа на мигрантите по пътя им към Западна Европа.  Според австрийските медии има редица видеоклипове, които на арабски подробно описват преминаването по маршрута към „заветния“ Европейския съюз.  ", "date": "2018.06.01", "title": "Виена бие тревога! Има нов балкански маршрут за трафик на мигранти с активната подкрепа на джамиите "}
{"url": "http://epicenter.bg/article/Dva-lava--dva-tigara--yaguar-i-mechka-izbyagaha-ot-zoologicheska-gradina-v-Germaniya/155773/7/0", "text": "Полицията в западния германски град Люнебах застреля мечка и издирва два лъва, два тигъра и ягуар, избягали от клетките си в зоологическа градина в Западна Германия, информират АФП и други медии.   Властите са застреляли мечка, която също е успяла да избяга.   Жителите на града са посъветвани да си останат по домовете до разрешаване на ситуацията.   Полицията съобщи пред АП, че все още се вярва, че всички избягали животни са в района на частната градина \"Айфел\".   Германска медия информира, че животните са успели да избягат след буря и наводнение през нощта.   Зоологическата градина, открита през 1965 г., когато е имало само кучета, магарета и глигани, е дом на близо 400 животни. Всяка година е посещавана от 70 000 души.  ", "date": "2018.06.01", "title": "Два лъва, два тигъра, ягуар и мечка избягаха от зоологическа градина в Германия"}
{"url": "http://epicenter.bg/article/Kakvo-ochakva-Ispaniya-sled-otstranyavaneto-na-Mariano-Rahoy-ot-premierskiya-post--/155775/7/0", "text": "В петък, 1 юни, парламентът на Испания гласува вот на недоверие срещу правителството на Мариано Рахой, съставено от консервативната Народна партия (НП), която има 137 от 350-те места в законодателния орган. „За“ отстраняването на Рахой от премиерския пост гласуваха 180 депутати, 169 бяха „против“, един депутат се въздържа от участие във вота. В тази връзка Deutsche Welle представя кратка прогноза за ситуаицията в страната при управлението на социалистите, предава Агенция \"Фокус\".  До гласуването се стигна по предложение от страна на Испанската социалистическа работническа партия във връзка с мащабен корупционен скандал, в който се оказаха замесени бивши членове на партията на Рахой. Но правителството му бе принудено да подаде оставка, въпреки че името на нито един от сегашните му членове не е замесено.  Сега лидерът на социалистите Педро Санчес ще заеме премиерското кресло в Мадрид, благодарение на подкрепата на левите популисти от „Подемос“, които имат 71 места в законодателния орган, и на малките парламентарни групи, представляващи баските и каталунците - както левите, така и десните.  Санчес, чиято партия има 85 депутати в парламента, планира да управлява страната с подкрепата на онези политици, които подкрепиха инициативата му.  Анализаторите обаче се съмняват във възможностите за действие на новото правителство на социалистите. Неговата бъдеща политика вече получи прозвището „чудовището Франкенщайн“ с оглед на това, че тя ще се разкъсва между интересите на различни сили, някои от които дори не признават Конституцията на Испания.  ", "date": "2018.06.01", "title": "Какво очаква Испания след отстраняването на Мариано Рахой от премиерския пост? "}
{"url": "http://epicenter.bg/article/Chavushoglu-besen-na-germanski-zhurnalist--Dlazhni-ste-da-me-uvazhavate--intervyuta-ne-se-pravyat-taka--/155778/7/0", "text": "Въпрос на германски журналист за опита за преврат в Турция от 15 юли 2016 година буквално вбеси и извади от равновесие външния министър на страната Мевлют Чавушоглу, пише вестник „Джумхуриет”, цитиран от Агенция \"Фокус\".  По повод посещението си в град Солинген в провинция Северен Рейн-Вестфалия, турският външен министър даде интервю на известния германски журналист Тим Себастиан в неговото предаване „Конфликтна зона” по \"Дойче веле\". Тезата на Мевлют Чавушоглу беше, че при опита за преврат Турция е била изоставена сама от Запада и е била третирана като „страна от втора категория”.  Германският журналист го контрира с въпроса коя държава от ЕС е подкрепила опита за преврат и поиска на няколко пъти конкретен отговор. Мевлют Чавушоглу така и не можа да каже нещо по същество и нападна Тим Себастиан:  „Вие сте длъжни да ме уважавате. Интервюта и репортажи въобще не се правят така. … Турция е сред страните-учредителки на Съвета на Европа. Лично аз съм бил две години председател на Парламентарната асамблея на Съвета на Европа (ПАСЕ). Ние сме част и от Организацията са сигурност и сътрудничество в Европа (ОССЕ). Ние не сме чужденци в Европа. Ние сме част от нея. И да ви харесва, и да не ви харесва; но ние сме част от Европа. …”.  ", "date": "2018.06.01", "title": "Чавушоглу бесен на германски журналист: Длъжни сте да ме уважавате, интервюта не се правят така! "}
{"url": "http://epicenter.bg/article/Rusiya-izprashta-v-Sredizemno-more-nay-noviya-si-korab--vaorazhen-s-raketi--Kalibar--/155780/7/0", "text": "В близко време към Средиземноморската ескадра на Русия ще се присъедини най-новият малък ракетен кораб „Вышний Волочек“, предава ТАСС, цитирана от Агенция \"Фокус\".  „В състава на флота от днес е включен малкият ракетен кораб „Вышний Волочек“. В близко време той ще проведе бойна подготовка, свързана с усвояването на новия морски театър, ще отработи курсови задачи. Това ще се проведе по плана за решаването на задачите от бойната служба във водите на Черно и Средиземно море“, заяви началник-щабът на Черноморския флот контраадмирал Виктор Лиин по време на церемонията по издигане на флага на съда.  Корабът е многоцелеви, снабден с най-съвременни образци на артилерийско, ракетно, зенитно и радиотехнично въоръжение. Корабите от този клас са снабдени с универсален ракетен комплекс „Калибър-НК“, предназначен за поразяване на морски и брегови цели.  ", "date": "2018.06.01", "title": "Русия изпраща в Средиземно море най-новия си кораб, въоръжен с ракети „Калибър“ "}
{"url": "http://epicenter.bg/article/-quot-Normandskata-chetvorka-quot--se-sreshta-na-11-yuni-v-Berlin/155782/7/0", "text": "Срещата на „нормандската четворка“ (Русия, Германия, Франция и Украйна) на ниво външни министри ще се проведе в Берлин на 11 юни. На нея ще се обсъждат осъществяването на Минското споразумение и на мисията на ООН в Донбас. Това заяви говорителят на германското външно министерство Мария Адебар. Тя припомни, че в момента германският външен министър Хайко Маас е на посещение в Украйна.   „Изхождам от това, че там сега ще бъде съобщено за срещата в Берлин на 11 юни“, каза Адебар. „Трябва да погледнем как можем да съдействаме на минския процес, как можем да постигнем прогрес“, отбеляза тя. Според нея германската страна се опитва да „съживи процеса“. Нормандският формат на преговори за Украйна съществува от юни 2014 г. Тогава по време на тържествата по случай 70-та годишнина от десанта на съюзническите войски в Нормандия лидерите на Русия, Франция, Германия и Украйна за пръв път обсъдиха урегулирането на украинския конфликт. От тогава са се провели цяла серия от телефонни разговори и срещи на високо равнище, а също така контакти на външните министри. Последния път ръководителите на дипломатическите ведомства на четирите държави се срещнаха в този формат преди година, през февруари 2017 г. в Мюнхен. /ТАСС    ", "date": "2018.06.01", "title": "\"Нормандската четворка\" се среща на 11 юни в Берлин"}
{"url": "http://epicenter.bg/article/Dmitriy-Peskov--Sreshta-Putin---Kim-e-vazmozhna-v-nay-skoro-vreme/155785/7/0", "text": "Прессекретарят на Кремъл Дмитрий Песков съобщи, че президентът Владимир Путин може да се срещне в най-скоро време с лидера на Северна Корея Ким Чен Ун. За това съобщи РИА Новости. \"Да, наистина такава среща може да се състои. Мястото и времето й ще бъдат съгласувани по дипломатически път\", каза той. Запитан дали диалогът може да се проведе в Пекин, Песков отговори отрицателно.  На 31 май лидерът на КНДР Ким Чен Ун разговаря с външния министър на Русия Сергей Лавров. Срещата им бе в Пхенян.   РИА Новости припомня, че първия зам.-председател по международните въпроси на Съвета на федерацията Владимир Джабаров е изразил мнение, че лидерите на Русия и на КНДР може да се срещнат на Източния икономически форум, който ще се проведе във Владивосток на 11 - 13 септември.    ", "date": "2018.06.01", "title": "Дмитрий Песков: Среща Путин - Ким е възможна в най-скоро време"}
{"url": "http://epicenter.bg/article/Makron-se-opana-na-Tramp--Mitata-sa-nezakonno-i-pogreshno-reshenie-/155787/7/0", "text": "Президентът на Франция Еманюел Макрон заяви на американския си колега Доналд Тръмп, че новите планирани мита на САЩ за европейските, мексиканските и канадските стоки са незаконни и погрешни, пише Star Tribune, цитиран от Агенция \"Фокус\".  Екипът на Макрон излезе със заявление, според което двамата президенти са провели телефонен разговор, след като администрацията на Тръмп обяви решението си да наложи мита в размер на 25% върху стоманата и 10% върху алуминия.  ЕС готви ответни мита за американската стомана и хранителни продукти в близките седмици, веднъж след като прецени точния размер на цената за ЕС от митата на САЩ. Макрон заяви, че отговорът ще е „твърд и пропорционален“ и според правилата на СТО.  На свой ред европейският комисар по търговията Сесилия Малмстрьом заяви, че решението за налагането на митата „още повече ще отслаби трансатлантическите отношения“. Според нея мерките „ще причинят голяма вреда върху стоманената и алуминиевата индустрия“. Според нея митата „не са свързани с вътрешната сигурност, а са чист протекционизъм“.  Сесилия Малмстром съобщи още, че ЕС е изпратил жалба срещу Китай и САЩ в Световната търговска организация срещу наказващите търговски тарифи, обявени от Вашингтон, които предизвикаха притеснения за глобална търговска война.  „Ако играчите не спазват правилата на играта, системата може да се провали. Затова ние пускаме жалба срещу САЩ и Китай в СТО“, заяви Малмстрьом.  ", "date": "2018.06.01", "title": "Макрон се опъна на Тръмп: Митата са незаконно и погрешно решение!"}
{"url": "http://epicenter.bg/article/-quot-Di-Prese-quot--Rusiya-i-ES-razgovaryat-veche-25-g--no-ne-se-chuvat-edin-drug-/155736/11/33", "text": "Анексирането на Крим, а също и разярилия се конфликт в Донбас, макар и да са непосредствен повод, все пак не са единствената причина за влошаване на отношенията между Евросъюза и Русия. Това продължава през последните 25 г. и придоби вече системен характер. Структурните проблеми на Евросъюза, а също и коренната промяна в структурата на световния ред само задълбочават ситуацията. Една от главните причини за кризата в отношенията между Брюксел и Москва от самото начало бяха различните очаквания по отношения на целите на тези отношения.  Евросъюзът очакваше от Русия процес на постепенно сближаване по примера на държавите от централна Европа, и това трябваше да стане въз основа на приемането от Москва на нормите, ценностите и принципите на ЕС и Европа. В хода на този процес Русия би трябвало да стане съвместима с Евросъюза и да се движи в посока влизане в ЕС. Но това, естествено, беше немислимо поради размерите на Русия.  За разлика от това Русия искаше колкото се може по-бързо да стане пълноценен член на евроатлантическата общност и очакваше от Евросъюза разбиране за руската позиция и интереси. В крайна сметка в Европа трябваше да се появят съвършено нови структури за сътрудничество и за сигурност с пълноправно участие на Русия.  Различните очаквания и взаимно изключващите се приказки доведоха до това, че общата концепция за бъдещето на тези отношения не успя дори да възникне. Използвани бяха еднакви термини, само че под тях се разбираха съвсем различни неща. Макар в рамките на безбройните форуми представители на двете страни постоянно да говореха помежду си, те не се чуваха един друг, и така продължи 25 години.  По такъв начин огромното взаимно разочарование беше програмирано. Взаимните санкции в дадения случай са видимо изражение на отчуждението. Независимо от отслабването на трансатлантическите връзки, само чисто прагматичното икономическо партньорство може да бъде реално в отношенията между Евросъюза и Русия. Що се отнася до стратегическо партньорство в широкия смисъл на това понятие, то сега въобще не бива да се очаква. Евросъюзът и Русия ще живеят един до друг, но не заедно. Евросъюзът за Русия, както и Русия за Евросъюза окончателно се превърнаха в нещо друго – те станаха примери за всичко това, което самите те и не биха искали да са, а също и основание за търсенето на собствена идентичност и самоопределение по метода ex negativo.  Бившият главен идеолог на Крeмъл Владислав Сурков в неотдавна публикуваната си статия „Самотата на мелеза“, в която става дума също за отношенията между ЕС и Русия, цитира думите на руския рапър Oxxxymiron: „Наоколо само тръни, тръни, тръни…че къде са звездите?“. Сурков продължава да бъде оптимист и е уверен, че нещата ще тръгнат нагоре. Много скоро според него ще стане по-добре и звездите ще се появят.  Неволно тези думи извикват в паметта виц за „Радио Ереван“. На въпрос „Кога ще стане по-добре?“ следва отговорът: „По-добре вече беше.“ Комфортният етап в отношенията между Евросъюза и Русия остана в миналото, и следва да се опасяваме, че най-ниската точка още не е достигната.   ", "date": "2018.06.01", "title": "\"Ди Пресе\": Русия и ЕС разговарят вече 25 г., но не се чуват един друг "}
{"url": "http://epicenter.bg/article/-quot-Doyche-vele-quot--Balgarite-i-polyatsite-veche-iskat-da-rabotyat-za-poveche-pari/155758/11/0", "text": "Всяка година германските селски стопанства наемат сезонни работници за прибирането на реколтата от аспержи, ягоди, грозде. Само през 2016 година в германските ферми са работили 286 000 сезонни работници. По правило помагачите по прибирането на реколтата получават 8,84 евро на час. Към тази сума се прибавят и различни премии. Ако сезонните работници работят на акорд и получават надници за килограм, а не на час, заплащането често се увеличава. Ако работниците обаче имат договори за краткосрочна заетост, т.е. за по-малко от три месеца или 70 дни, германските фермери не са задължение да ги осигуряват социално.  Недостиг на сезонни работници  Открай време фермерите се оплакват, че германците не желаят да се занимават с работа на полето. Затова много селски стопанства се обръщат за помощ към посреднически агенции. Срещу определена такса те наемат сезонни работници от Източна Европа. Но напоследък и в тези страни има все по-малко кандидати. \"Това се превърна в много трудна работа\", казва шефът на една посредническа агенция за полски сезонни работници, който желае да остане анонимен. \"Тази година е пълна катастрофа\", споделя той.  Преди години ситуацията изглеждала другояче, разказва шефът на посредническата агенция. Дори и добре квалифицирани поляци се хващали като сезонни работници в Германия. Но след като успявали да съберат известна сума, след няколко години те преставали да работят по германските полета и инвестирали спечелените пари в родната Полша. \"Освен това междувременно нивото на заплатите в Полша се повиши и дори там се усеща недостиг на сезонна работна ръка. В Полша има много възможности за намиране на по-привлекателна работа\", казва той.  \"При нас пристигат много повече запитвания за сезонни работници, отколкото можем да ангажираме\", оплакват се от друга посредническа агенция, която наема работна ръка от Румъния. Шефът на агенцията споделя, че икономическото развитие в Румъния не е толкова добро както в Полша, но отливът на полски сезонни работници просто не може да бъде компенсиран с работна ръка от Румъния.  \"Работата на полето е тежка и ние не успяваме да намерим германски сезонни работници. Затова сме зависими от нашите вече доказани работници от Източна Европа. Но в последно време пристигат все по-малко\", оплаква се производителят на аспержи Юрген Якобс. Той споделя, че тази година при него се записали общо 350 помагачи от Полша и Румъния, само че 85 от тях въобще не дошли.  Сега германските селскостопански сдружения настояват за отваряне на трудовия пазар за сезонни работници от страни, които не членуват в ЕС. \"Проблемът е в това, че от Полша, България и Румъния при нас пристигат все по-малко хора. Затова би било разумно в бъдеще да бъдат ангажирани сезонни работници от Украйна и Беларус\", казва председателят на градинарското сдружение в Бранденбург Андреас Йенде.  Демографска промяна в Полша  По принцип не става дума за пари, т.е. германските селски стопани не търсят по-евтина работна ръка от германската. \"При нас всички получават минималната почасова надница от 8,84 евро - независимо дали са германци или източноевропейци. Не става дума за пари, става дума за това изобщо да намерим хора\", казва Андреас Йенде.  Председателят на градинарското сдружение в Бранденбург разказва, че тази провинция е започнала да произвежда зеленчуци и плодове - най-вече аспержи - в големи количества през 1990-те. По правило засаждането и прибирането на аспержите е тежка работа. Но по време на голямата безработица след обединението на Германия много германци са изкарвали хляба си, работейки на полетата с аспержи. По-късно обаче в тази сфера започват да работят предимно полски сезонни работници, които не след дълго се пренасочват към Великобритания, защото там заплащането е по-добро. Така германските производители прибягват до помощта на работници от България и Румъния. В най-добрите времена в Бранденбург е имало по 7000 сезонни работници. Тази година обаче те са само 5000.  \"Междувременно и в Полша настъпи демографска промяна. Там също се търсят специалисти и все повече млади поляци намират работа в родината си и по професията си\", казва Андреас Йенде. Румънците и българите също търсят по-добре платена работа. В Германия те предпочитат да работят като строителни работници или пък като доставчици на пощенски пратки, защото в тези сфери могат да получават и над десет евро на час.  Разликата в заплащането в Германия и Източна Европа все още е доста голяма. Докато в Германия минималната почасова надница възлиза на 8,84 евро, в Полша тя е 2,85 евро, а в Румъния - 2,50 евро. В България минималното почасово заплащане възлиза на 1,57 евро.    ", "date": "2018.06.01", "title": "\"Дойче веле\": Българите и поляците вече искат да работят за повече пари"}
{"url": "http://epicenter.bg/article/Gen--Todor-Boyadzhiev-za-sluchaya--Arkadiy-Babchenko--/155759/11/0", "text": "Ще започна споменавайки две неща, които вече съм казвал във връзка със случая “Скрипал”:  - Древноримският оратор и държавник Цицерон е казал – “Ако искате да си обясните дадено събитие, най-напред трябва да си отговорите на въпроса “Кой има интерес?”  - Новият случай затвърждава мнението ми, че подобни операции, които бяха едни от най-секретните, изтънчени и бих казал най-брутални и перверзни инструменти в арсенала на тайните служби и на Изтока, и на Запада, днес все по-често се появяват и в арсенала на терористични и крайнорадикални групи и движения. Засега се различават само по това, че им личи по-ниския “професионализъм”, но това не изключва в никакъв случай зад тях да стоят и “професионалнн” специални служби.  Обикновено когато в медиите се заговори за така наречените “мокри дела” казионните журналисти на прехода дават за пример случая “Георги Марков”, като го обкичват с измислена и от никого недоказана “екзотика”. И никой не се сеща да припомни убийствата на Генералния секретар на ООН Даг Хамаршелд, на Патрис Лумумба, на демократично избрания президент на Чили Алиенде, взривяването на кораба на Гринпийс и ред други подобни акта, в които имаха пръст и американски, и френски, и белгийски, и други специални служби. Припомням това, защото този варварски инструментариум е бил и за съжаление все още присъства в арсеналите на много служби. Преди няколко десетилетия американският Конгрес прие закон забраняващ на специалните служби две съществени неща – планиране и осъществяване на убийства и използването на журналистическо прикритие за разузнавателна дейност. Но законът просъществува само от “ден до пладне”. На международната арена се появи Ал Кайда и забраната беше вдигната.  - “copy-paste” със случая “Скрипал” – много общи елементи в детайлите и твърде много съвпадения в мотивите;  Петро Порошенко – президентът на Украйна, буквално в момента на обявяване новината за “убийството” зае позата на Тереза Мей – пистолетът още е димял когато той посочи с пръст Русия. И нима мислите, че украинските служби биха отишли на подобна инсценировка без санкция от най-високо място и че той не е знаел?  Бабченко веднага след “възкръсването” си, в първото сензационно появяване пред медиите, поднесе извинения на съпругата си, че не я предупредил. В същия момент, говорителката на службите заявява, че жена му е била в течение на операцията от началото й.  Преди месец Аркадий съобщава в профила си в Туитър или Фейсбук, че се готви покушение срещу него, а операцията е в ход от два месеца и той знае, че това е инсценировка. Да не говорим, че в това си съобщение той използва изрази като “но аз съм жив и ще танцувам на гроба на Путин”. Оставям без коментар този “изблик” на “известния журналист”.  Въобще куп недоработки и недоизпипани детайли.  Както и в случая “Скрипал” и до днес няма обяснение защо англичаните отказаха руското предложение за сътрудничество в разследването, защо крият Скрипал и дъщеря му, защо отказват контакт с тях не само на легитимните руски власти, а и на най-близките им роднини и т.н. и т.н.  Киев даде домакинство на финала на европейската купа между Реал Мадрид и Ливерпул, покани испанския почетен крал Хуан Карлос (баща) и българския министър-председател, като изявени фенове на “белия балет”, но още не може да преглътне факта, че след две седмици стартира Световното първенство по футбол в Москва. Ако може да се вгорчи настроението на Путин и Русия, управляващите в Украйна само ще бъдат доволни.  - Случаят “Скрипал” се изчерпа, а влиянието на Русия и Путин продължава да расте на фона на нарастващи противоречия между интересите на САЩ и Европа.  - престъпление “под чужд флаг” с възможни “поръчители”:  чужди специални служби; украински опозиционни сили (вътрешни; Източна Украйна; Донбас; Крим); антируски и антипутиновски сили. В случая “Бабченко” става въпрос за използване на журналистическата професия като покривало за конкретна операция на специални служби, независимо кои са. Става дума за \"престъпление под чужд флаг\" с цел да бъде припознат за виновен някой друг. Много служби могат да използват чуждия флаг с цел засилване на антируски настроения и да се пречи на търсене на по-деликатен тон в разговорите с Русия.  По тази причина ръководителите на такива авторитетни организации като ОССЕ (Организация за сигурност и сътрудничество в Европа) и на “Репортери без граници” излязоха с критични декларации за инсценировката на украинските служби за сигурност. ", "date": "2018.06.01", "title": "Ген. Тодор Бояджиев: В случая “Аркадий Бабченко” става дума за престъпление “под чужд флаг”"}
{"url": "http://epicenter.bg/article/Prof--Aleksandar-Marinov--Ne-vizhdam-novina-ot-vizitata-na-Borisov-v-Moskva-/155763/11/0", "text": "Не виждам новина от визитата на премиера Бойко Борисов и министри от кабинета в Москва, твърди в интервю за \"Фокус\" политологът проф. Александър Маринов. Според него посещението на министър-председателя е целяло да захлупи визитата на президента Румен Радев. Премиерът и усърдните му помощници се опитват се да направят от мухата новина – новина слон, коментира политологът. И обръща внимание, че в Москва не е имало срещи на министрите на енергетиката, въпреки че това е била основната тема на визитата.         - Новина аз не виждам. Опитват се да направят новина премиерът и неговите усърдни помощници. Новина е фактът, че Путин го прие наистина хладно, иронично на моменти. Каза, че е възможно това да се случи. Просто, че може да дойде тръбата до българо-турската граница. Но какво ще има и дали ще има нещо в тази тръба… Така че, вижте, опитват се да направят от мухата новина – новина слон. Според мен това е вредно преди всичко за България, защото се подчинява на някакви конюнктурни политически и лични амбиции, а се отклонява вниманието от най-важното – защо не се появи истинска новина? Защо нямаше истински напредък? Това е сериозният въпрос.   - Резултатите са повече от скромни. Някакви уклончиви добри намерения с много, много, много уговорки. И, ако ви направи впечатление, колко пъти Путин повтори думата „гаранции“. Когато на една страна се натъртва това, че трябва да предостави гаранции, значи тя не се ползва с доверие. Значи ние ще бъдем нещо подобно на един недобросъвестен кредитополучател, който много пъти е сгафил и трябва сега да представи гаранции. Още повече, Борисов се опита да изкопира донякъде поведението на Макрон, но не успя. Предложи нещо като прошка, като извинение, да кажем, но той не направи най-важното, което направи Макрон. Ако си спомняте, Макрон в своята реч в Санкт Петербург в началото говори доста дълго за френския суверенитет. Всъщност големият въпрос е дали България има суверенитет, нейното правителство може ли да го отстоява, за да бъде предвидим и надежден партньор, не само за Русия, в случая говорим за Русия. В случая е ясно, затова Путин много пъти каза, че иска гаранция от Европейската комисия и предполагам, че има предвид и големите европейски държави, защото гледа на България като страна, чието правителство не е самостоятелно и не може да взима суверенни решения. Ние дори да докараме тръбата „Турски поток“ до южната граница, оттам нататък можем ли да сме сигурни какво ще се случи, предвид сложните отношения между Европейския съюз и Турция, Европейския съюз и Русия и т.н. - О, това да не говорим. Особено в духа на днешните новини  . Тепърва там ще има усложнения. Тоест какво можем ние да кажем, какво можем ние да гарантираме? Едни общи приказки, пожелания, евтини изтъркани номера от преди 30 години за по-старшия брат. Тези номера не минават вече. Путин си позволи доста саркастична реплика по този въпрос, за да няма илюзии, че по-големият брат ще плаща. Защо се случи този резил, защото в някои отношения това е резил. Защото това посещение беше подготвено в нелегалност и според мен имаше изцяло вътрешнополитическа употреба, за това беше предназначено – да захлупи посещението на президента. Защо това посещение не беше подготвено както трябва? Ако ще се говори за газ, да е много сериозно подготвено, с по-сериозни, внушаващи доверие ангажименти, виждания. Вие споменахте в началото и това е много съществен въпрос, който се подценява от трубадурите на успеха. Русия не говори за захранване на хъб „Балкан“. Русия се интересува от транзит най-вече към Сърбия. Къде видя Борисов някакъв знак на потвърждение, че Путин е съгласен да влиза руски газ в този хъб, който България да продава? Да не говорим, че има друг въпрос тук – дали този газ въобще ще е руски. Защото според мен споразумението за „Турски поток“ предвижда Турция да го купува на входа. И той става турски, той не е руски. Така че има много неща, които ние трябва да чуем като отговор – защо беше нужно това потайно посещение, защо беше нужна тази голяма делегация от хора, които само седяха? Един от тях една дума не каза, един от тях една среща не направи. Дори Теменужка Петкова не се срещна с ръководството на „Газпром“, което се очакваше да се случи. И тук да говорим за някакъв успех, за някаква конкретика още повече, както чета, някои колеги говорят, това е просто несериозно. Каква конкретика има? Няма.     - Такова нещо до този момент не беше излязло и не беше заявено, нито от едната, нито от другата страна. Аз смятам, че по такъв рискован начин да се договарят неща и то на високо равнище, лично аз се съмнявам. Дали това не е някакъв ход на нашето правителство, изпреварващ, нямам представа. Това наистина е сериозен обрат, макар и като вариант. Но такъв вариант има, горе-долу такъв е вариантът с унгарската централа. Но Унгария е едно, ние сме друго. Аз смятам, че ще имаме доста такива новини, от ръкава ще излизат новости.   - Това също е много сериозен въпрос. Аз неслучайно го поставих в началото, когато споменах за суверенитета. Някои държави успяват да си извоюват един или друг вид възможност за отношения с Русия, с вас сме коментирали много пъти „Северен поток 2“. Вероятно това не е теоретично невъзможно за България. Проблемът е, има ли ги политиците, при това консолидирани, обединени около много сериозна аргументация. Не просто – дайте да развиваме енергийните отношения, а какъв е българският национален интерес, какво искаме, кои са приемливите рамки? Тук въпросът не е на всяка цена да получим руски газ за хъба или без хъба. Не е въпросът да се строи АЕЦ „Белене“ на всяка цена. Той затова се провали проектът, затова и „Южен поток“ се провали – не толкова заради руснаците, а защото хора тук в България искаха да откраднат много пари от начина, по който се реализира този проект. И при това положение, за да отидем ние пред Европейската комисия като нация, като държава, като държавно ръководство, трябва да има ясно формулирана и подкрепена от обществото позиция. А не задкулисни някакви договорки и такива изненади – зайчето от ръкава, каквито в четвъртък следобед ни сервираха. Само при това положение имаме някакъв шанс да постигнем съгласие с Европейската комисия, плюс много силна стабилна коалиция с други държави от Европейския съюз, които биха били заинтересувани от такава наша роля или такива наши инициативи. Защото само за нас си, ние нямаме този авторитет, нито влияние да го прокараме. Ако сме обаче заедно с няколко други европейски държави с общ интерес, тогава вече нарастват шансовете.     - То, че не е договорен, не е договорен. Въпросът е дали е бил поставен дори просто от българска страна като една от темите за бъдещи разговори.     - Разбира се. Или примерно ние бихме искали да дискутираме натам тази тема. Ако трябва, първо на оперативно равнище, експерти, стопански нива и по-нататък вече политическо. Но според мен… поне аз не чух да е спомената тази тема.   - Аз лично дълбоко се съмнявам, че има обсъждани неща, които няма да бъдат извадени. И то не защото няма да бъдат извадени от българска страна, а защото мисля, че Русия няма интерес да води такъв тип конфиденциални преговори на този етап. Напротив, според мен руската позиция е публично да заяви изискванията си, очакванията си, претенциите си към България и да изпробва. Това е тест, това е тест за България, доколко ще удържи. Доверие към България няма, но има проверка. Да се види тези добри заявени намерения от страна на българските институции дали ще бъдат подкрепени с по-нататъшни стъпки. Те бяха обвързани и с някои други, на пръв поглед второстепенни, но знакови въпроси – паметниците, беше повдигнат въпросът за значителната собственост на руски граждани в България и т.н. Това не са случайни неща. На това равнище случайни неща няма. Това е тест, поредица от тестови въпроси към България – дали с България може да се върши работа. Естествено голяма част от тези въпроси, и това е съвсем логично, изразяват руския интерес. Но ние как формулираме нашия интерес спрямо видимо очертаващата се позиция на Русия? Това е, което нас ни вълнува. Русия си е Русия, ние няма какво да се грижим за тях. Ние не сме руснаци. Те си имат кой да се грижи за тях, кой да им прави политиката. Нашата политика каква е? Тя е като пате в кълчища, с извинение. Имаше някои смешни неща, разбира се, но да не говорим за това.     - Премиерът според мен направи едни заявки, които не са добре обмислени, не са добре прецизирани. Поради тази причина не е ясно дали той ще продължи да ги развива, дали той ще продължи да ги осъществява. Аз лично смятам, че той няма да има кураж в тази ситуация, предвид естествената противоположна реакция, която ще настъпи от определени среди в България, и най-вече от определени европейски страни, аз не смятам, че той ще има куража да продължи тази линия нататък. Според мен нещата ще се замразят, ще се тупкат. И може да се реализира някакъв вариант от този, за който вие споменахте, че в четвъртък е изваден, за АЕЦ „Белене“, където пак основната тежест ще падне върху България и няма да бъде защитен българският интерес. Но да не пророкуваме, може пък да бъркаме. Но, ако е решил да следва тази линия, която той обяви в Москва, ще му е много трудно. И ако той успее да го направи, аз лично ще бъда силно изненадан.    ", "date": "2018.06.01", "title": "Проф. Александър Маринов: Не виждам новина от визитата на Борисов в Москва!"}
{"url": "http://epicenter.bg/article/-quot-Gardian-quot--Instsenirovkata-s-Babchenko-mozhe-v-krayna-smetka-da-podhrani-propagandnata-mashina-na-Kremal/155776/11/0", "text": "Киев може да е предотвратил убийство, но следващия път, когато критик на Кремъл бъде убит, първият въпрос ще е: наистина ли е мъртъв?  Както става при драматичните сюжетни обрати, това беше върхът: всички ахват от изненада по време на пресконференция за разследване на убийство, когато звездният гост се оказва самата жертва, ухилен самодоволно и съвсем не мъртъв.   Смелият, противоречив и настроен за опозиция журналист Аркадий Бабченко не е бил застрелян в гърба от убиец, както украински правителствени служители и изтекли в медиите страховити снимки накараха всички да повярват. Всъщност той е инсценирал смъртта си като част от свръхсекретна операция на украинските служби за сигурност с цел да бъдат заловени евентуалните истински убийци, действащи по нареждане на Москва.  В Централния дом на журналиста в Москва бързо беше свалена паметна плоча на Бабченко; некролозите бяха махнати или променени с доста значителна поправка.   Недоверчивостта и облекчението сред приятелите и колегите, че скръбта и страданието им са били преждевременни, скоро отстъпиха място на въпроси за това дали измамването на света - и както се твърди, на съпругата на самия Бабченко, в продължение на цял ден наистина е било единственият възможен начин за разиграване на тази тайнствена специална операция.  \"От мен се очаква за половин час да изпратя корицата за печат с мъртвия Бабченко и статия вътре. Какво да сложа сега на корицата? Бабченко е жив?\", написа във Фейсбук главният редактор на украинското седмично списание \"Новое время\" Виталий Сич. \"Кой прави това? Добре е, разбира се, че той е жив. Но е малко странно.\"  Сагата напомни за криминалните романи на киевския писател Андрей Курков, които често се въртят около поръчкови убийства: в един от тях се разказва за депресиран мъж, който по заобиколен начин поръчва собственото си убийство.  Но тази история, въпреки цялата й абсурдност, очевидно не е смешна: Бабченко наистина е избягал от Русия поради страх и е много вероятно да е имало действителен заговор за убийство. Въпросът е дали украинските власти не са причинили повече зло, отколкото добро, предотвратявайки убийство (ако наистина са направили това), и дали не е имало някакъв по-малко провокативен начин за постигане на същите цели.   Следващия път, когато критик на Кремъл бъде застрелян или отровен, или мистериозно падне от своя балкон и загине върху бетона долу, първият въпрос винаги ще е: наистина ли е мъртъв?   Няма съмнение, че можем да очакваме \"защитата на Бабченко\" да бъде използвана като редовен отговор от Москва на съобщения или дори снимки за различни свързани с Русия зверства в идните години.  \"Следващия път, когато ми покажете снимки от Сирия, представени от \"Белите каски\", ще покажа снимка на \"мъртвия Аркадий Бабченко, убит от Путин\", написа проруски потребител на Туитър - малък пример за това, което със сигурност ще последва в големи количества.   Разбира се, това, че Кремъл може да използва нещо в своя полза, едва ли е основание за спиране на евентуална животоспасяваща мисия. Но дори да допуснем, че е имало отлична оперативна причина за хитруване, остават въпросите за начина, по който е била изиграна инсценировката. Наистина ли е било необходимо да се обявява, че той е мъртъв, вместо че е тежко ранен, травмирайки по този начин приятелите, роднините и руските журналисти, загубили вече много колеги, които са били застреляни?   От по-съществено значение е, че тонът на голямото разкриване изглеждаше забележително недостоен. Вместо сериозно да бъде изтъкната нуждата от подобни извънредни обрати на събитията, Бабченко беше показан на пресконференцията с цел да се предизвика максимален шоков ефект, подобно на фокусник, който се наслаждава на изумлението на публиката, когато неговата разрязана наполовина жена стане отново цяла.  Украинският президент Петро Порошенко похвали \"блестящата операция\", а съветникът на вътрешното министерство Антон Герашченко едва можа да сдържи вълнението си от мелодраматичния сюжет: \"Дори Шерлок Холмс успешно е използвал метода на инсцениране на собствената си смърт, така че ефективно да разследва трудни и заплетени престъпления, колкото и болезнено да е било това за роднините му и за д-р Уотсън\", написа той във Фейсбук.  Украинският министър-председател Володимир Гройсман каза по-рано вчера, че Бабченко е бил убит от \"руската тоталитарна машина\", и поиска \"убийците да бъдат наказани\". Не беше ясно дали всичко това е било част от плана за заблуждаване на евентуалните убийци или той не е знаел за инсценираната смърт.   Сега всичко ще зависи от това какви твърди доказателства за руския заговор може да представи Украйна. Ако Киев разполага със сигурни доказателства, че евентуалните убийци са получили заповеди от Москва, тогава целият епизод може да мине за дързък, макар и противоречив, успех.   В противен случай мнозина вероятно ще се съгласят с генералния секретар на \"Репортери без граници\" Кристоф Дьолоар, който каза: \"Жалко и достойно за съжаление е, че украинската полиция си играе с истината, какъвто и да е мотивът й за инсценировката.\"    ", "date": "2018.06.01", "title": "\"Гардиън\": Инсценировката с Бабченко може в крайна сметка да подхрани пропагандната машина на Кремъл"}
{"url": "http://epicenter.bg/article/-quot-Doyche-vele-quot--Balgariya-e-skap-sayuznik-na-Moskva-/155790/11/33", "text": "Пристигането на Бойко Борисов в Москва е политическа маневра, която цели да вкара ръката на София в джоба на Кремъл или в резултат на завой към Руската федерация в ЕС? Политологът Иван Преображенски търси отговор на въпроса в коментар за руската редакция на Deutsche Welle.  Тези дни Владимир Путин прие в Москва българския министър-председател Бойко Борисов и се съгласи да опита да изведе до България газопровода „Турски поток“. В хода на срещата се чуха думи и за това, че може да се обмисли отново и строителството на АЕЦ „Белене“. За българското правителство тези изявления са завой на 180 градуса от Брюксел към Москва. Кое променя реалността – отношението на ЕС към Русия или политиката на отделните лидери, решили да спечелят от „геополитическото величие“ на Кремъл?  България е близък исторически съюзник на Русия, с две малки изключения: Първата и Втората световна война – както опасно се шегуваха руските дипломати през 90-те години на миналия век. Това в пълна степен отразява както взаимните симпатии на руснаци и българи – два славянски, православни народа, воювали заедно срещу Османската империя преди 140 г., така и съмнителните политически игри на двете страни.  След разпадането на СССР „българският слон престана да бъде по-младия брат на съветския“, иронично отбелязваха в онези години. Страната влезе в ЕС и НАТО. А в периода на управление на Бойко Борисов последователно бяха погребани крупни икономически проекти, които можеше да свържат България и Русия: АЕЦ „Белене“ и газопровода „Южен поток“ под Черно море и по суша – до самото сърце на Европейския съюз.  Споменът за несъстоялото се сътрудничество както в Москва, така и в София бяха многомилиардните разходи. Само за замразяването на „Южен поток“ по официални данни руснаците са загубили повече от 50 млрд. рубли (около 800 млн. евро), а по оценка на независими експерти – много повече.  Борисов бе известен в Москва като знатен русофоб още тогава, когато в Русия така не бе наричан нито един друг чуждестранен лидер. През 2016 г. заради победата на президентските избори на „проруския“ кандидат Румен Радев българският премиер подаде оставка. Сега Борисов дойде в Москва дни след посещението на Радев и повтори неговото предложение за сътрудничество. Основното е личното „покаяние“ за това, че е повлиял за охлаждането на двустранните отношения между София и Москва.  Причините за тези промени може би се крият в отсъствието на компенсации от страна на ЕС за отказа на България от „Южен поток“, на която изглежда в София разчитаха, така и също актуалната българска политика.  Борисов и неговата партия ГЕРБ, която с малки прекъсвания е на власт от 2009 г., биха искали да се задържат в управлението и занапред. Това изисква отчитане на промяната на общественото настроение. И засилването на симпатиите към Русия е едно от тези настроения.  Впрочем, любовта към руснаците и страхът от зависимостта от тях е традиционна „люлка“ на българската политика. Интересно е да се разбере дали може обръщането на България към Москва да стане дългосрочно явление и дали то отразява промени в европейската политика като цяло. В края на краищата, от формална гледна точка, „покаянието“ на Бойко Борисов е само черешка на кремълската торта, с която до този момент черпеха лидерите на Германия, Франция и Япония.    Различни коментатори представят последните срещи на Путин с чуждестранни лидери и Петербургския икономически форум като „радикален пробив на дипломатическата блокада от страна на ЕС“. Въпреки високопарното сравнение с възстановяването през 1992 г. на икономическите отношения на Съветска Русия със страните от Запада. Усещането за „пробив“ е по-скоро резултат от ефективната работа на руските дипломати, които успяха да свържат съвсем различни събития.  Например, посещението в Сочи на Ангела Меркел – това е традиционна вежливост. Путин отново стана президент на Русия и дипломатическият етикет изисква лидерът на такава влиятелна страна да бъде поздравен. Макар след връщането в Берлин продължаването на санцкиите срещу Русия да бяха подкрепени от германския лидер.  Премиерът на Япония Шиндзо Абе безуспешно вече няколко години идва да се договаря за Курилските острови. А прагматикът Еманюел Макрон, президент на Франция, отдавна обещаваше да дойде в Москва. Неговото посещение бе плод на продължителни преговори.  Така визитата на Борисов се явява трета, отделна от останалите истории. Така както и тази, която през юни ще направи Владимир Путин в Австрия, където ще проведе преговори с новото правителство, макар и да е скептично настроен по отношение на ЕС. Наблюдава се засилване на заинтересоваността на отделните европейски държави от съвместни проекти с Русия, но това определено не е „пробив“.  Някои очакват сътрудничество, други – облаги за сметка на руската хазна и готовност да платят за „геополитическо влияние“. Но общият курс на сдържане на Кремъл и запазване на санкциите срещу Русия засега остават без промяна.   ", "date": "2018.06.01", "title": "\"Дойче веле\": България е скъп съюзник на Москва "}
{"url": "http://epicenter.bg/article/Spirat-tirovete-po-magistralite-i-nay-natovarenite-patishta-v-pikovite-chasove-/155746/4/0", "text": "В активния летен сезон - от 1 юни до 15 септември 2018 г., в дните петък, събота и неделя, в часовете с най-интензивен трафик ще се спира движението на камионите над 12 т по автомагистралите и най-натоварените пътни направления. Това съобщиха от пресцентъра на Агенция \"Пътна инфраструктура\".  Целта е повишаване на безопасността, увеличаване на пропускателната способност на инфраструктурата и по-спокойно пътуване за шофьорите на леки автомобили.  Заповедта за временната организация на движение на МПС над 12 т през 2018 г. е регламентирано в Заповед РД-11-1159 от 17.11.2017 г.    - в петък от 18 ч. до 20 ч. в посока София - Пловдив;  - в неделя от 16 ч. до 20 ч. в посока Бургас - София.    - в събота от 10 ч. до 14 ч. в посока п. в. „Даскалово“ - ГКПП „Кулата“.  - в неделя от 16 ч. до 20 ч. в посока Свиленград - АМ „Тракия“.  - път I-1 с. Ребърково - Ботевград, като движението се пренасочва по път II-16 Ребърково - Своге - София;  - път I-1 - етапна връзка на лот 2 на АМ „Струма“ при Благоевград - ГКПП „Кулата“;  - път I-5 Русе - Велико Търново;  - път I-9 Варна - Бургас;  - път II-99 Бургас - Царево.  ", "date": "2018.06.01", "title": "Спират тировете по магистралите и най-натоварените пътища в пиковите часове "}
{"url": "http://epicenter.bg/article/Angelkova--Shte-se-borim-s-Turtsiya-za-ruskite-turisti--zasega-ima-spad-ot-3--/155783/4/0", "text": "2019 се очаква да бъде обявена за година на Туризма на Русия в България и на България в Русия, съобщи в кулоарите на парламента Николина Ангелкова в коментар на визитата в Москва, предаде Канал 3.  За това са разговаряли заедно с руския ѝ колега по време на посещението на премиера Борисов, а идеята е била подкрепена от него и от президента Владимир Путин, уточни министърът.  \"Това е изключително важно политическо послание, такава ще имаме за първи път\", добави Ангелкова. \"Това е много отговорно за нас, стартираме с подготовката на дейностите, които трябва да извършваме през 2019 г.\", каза още министърът на туризма, като разясни, че Русия посвещава всяка година на туризма в една определена държава.  Срещите протекоха в един изключително добронамерен тон, конструктивен и с желание да се решават всички въпроси от взаимен интерес, обобщи участието си в българската делегация в Москва Ангелкова.  Русия е един от основните ни пазари, в Топ 5 е за миналата година, напомни тя.  Подчертано беше и от двете страни колко важна е България по отношение на туризма и че остава предпочитана дестинация - сред първите пет, които руснаците избират за своята почивка.  Ангелкова призна, че ще бъде трудно да удържим на агресивната ценова политика на Турция спрямо руските туристи, които преди две години избягаха от техните курорти заради политическите трусове там и обтягането на отношенията. За да си ги върнат обратно, в момента турските туроператори им предлагат пакет за десетдневна почивка от порядъка само на 270-300 долара за петзвезден хотел.  \"Сами разбирате, че ние няма как да се борим с тази толкова агресивна ценова политика\", коментира Ангелкова. Според нея обаче ще заложим на това, че сме в Топ 5 на техните предпочитани туристически дестинации и на факта, че тази година има повече заявени редовни линии до Бургас и Варна, отколкото чартъри.  Това дава основание да смятаме, че ще запазим цифрите, постигнати миналото лято. Това ще бъде много голям успех на фона на конкуренцията, смята Ангелкова.  Към момента имаме спад на руски туристи с около 3% до 4%, но ще се опитаме да удържим миналогодишното ниво, когато за цялата година сме имали 559 хил. туристи, амбицирана е министърката на туризма.  ", "date": "2018.06.01", "title": "Ангелкова: Ще се борим с Турция за руските туристи, засега има спад от 3% "}
{"url": "http://epicenter.bg/article/Borisov-e-patron-za-chetvarta-poredna-godina-na-tseremoniyata-po-vrachvane-na-nagradite-i-bala-na-KRIB/155793/4/0", "text": "Връчването на големите награди на Конфедерацията на работодателите и индустриалците в България „КРИБ - КАЧЕСТВО, РАСТЕЖ, ИНОВАЦИИ ОТ БЪЛГАРИЯ“ ще бъде кулминацията на Четвъртия годишен бал на бизнес организацията, който ще се проведе на 5 юни 2018 г. в София Тех Парк. Това съобщиха от работодателската организация.  За четвърта поредна година балът ще бъде под патронажа на г-н Бойко Борисов, министър-председател на Република България. Поканени са, също така, всички членове на правителството, както и председатели на ключови за развитието на бизнеса парламентарни комисии. Медийни партньори на събитието ще бъдат всички медии - членове на КРИБ.  Наградите ще бъдат присъдени в категориите „Качество“, „Растеж“ и „Иновации“. Със специалната награда на председателя на КРИБ Кирил Домусчиев ще бъде отличена и компанията с най-голям цялостен принос за развитието на икономиката в България.  Целта на учредените през 2015 г. награди е да се стимулира качественото и иновативно българско производство. Отличените фирми ще бъдат пример за всички, които правят бизнес в България и налагат нови, по-високи стандарти в икономиката.  23 са номинациите за наградите „КРИБ – Качество, Растеж, Иновации от България” за 2018 г., както следва:  Аджибадем Сити Клиник МБАЛ Токуда  Асарел-Медет АД  БМФ Порт Бургас ЕАД  БОДУ СОД ООД  Брейн Сторм Консулт-ОД ООД  ВП Брандс Интернешънъл АД  Зет и Ем Прайвит Ко ООД  Кауфланд България ЕООД  Обединена българска банка АД (ОББ)  ОРКО ЕООД  Томбоу България ООД  Асарел-Медет АД  Балкам Груп ЕООД  БМФ Порт Бургас ЕАД  карго-партнер ЕООД  Минстрой Холдинг АД  Обединена българска банка АД (ОББ)  ОРКО ЕООД  Приста Ойл Холдинг ЕАД  БОДУ СОД ООД  СИН Карс Интернешънъл ЕООД  ТАЛ Инженеринг ЕООД  Тангра - АВ ООД  Водещи на Четвъртия годишен бал на КРИБ ще са Ники Кънчев и Алекс Сърчаджиева. Любо Киров и група Те, както и Михаела Филева, ще бъдат в центъра на музикалната програма.  Основна част от приходите от рекламодателите на Бала ще бъдат за развитието на „Академия Икономика” - най-голямата инициатива на КРИБ в областта на образованието и професионалната подготовка на младите хора.   Хювефарма ЕООД, Минстрой Холдинг АД, Геотрейдинг АД и Национална лотария.    Софарма АД, Агрион Инвест АД и СИЕЛА Норма АД.   Телелинк България ЕАД, Клийнтех България ООД, А1 България, Приста Ойл Груп, Балкам АД и Аурубис България АД.   Кока-Кола ХБК България ЕООД, Централна енергоремонтна база ЕАД и ИНСА Ойл ООД.  ", "date": "2018.06.01", "title": "Борисов е патрон за четвърта поредна година на церемонията по връчване на наградите и бала на КРИБ"}
{"url": "http://epicenter.bg/article/Zadarzhaha-piyan-shofyor-na-avtobus--koyto-tryabvalo-da-vozi-uchenitsi-na-ekskurziya/155741/3/0", "text": "Задържан е шофьор на автобус, който трябвало да вози ученици от Златоград на екскурзия, съобщиха от Областната дирекция на МВР – Смолян, предаде  bTV . Водачът показал 1,27 промила алкохол при тестовете, които се правят задължително преди потегляне на автобуси с деца.   48-годишният шофьор от Бургас стигнал безпрепятствено с автобуса от Стара Загора до Златоград.   С него пътувал и представител на туроператорската фирма, обслужвала организираната екскурзия на ученици от трети и четвърти клас до Банско.   При полицейските разпити е установено, че автобусът с бургаска регистрация е потеглил около 4 ч. тази сутрин от Стара Загора.", "date": "2018.06.01", "title": "Задържаха пиян шофьор на автобус, който трябвало да вози ученици на екскурзия"}
{"url": "http://epicenter.bg/article/GDBOP-zadarzha-mazh--sklonyaval-maloletni-za-pornografiya-onlayn/155742/3/0", "text": "ГДБОП са задържали 30-годишен мъж от Кюстендил с инициали М.И., който е склонявал малолетни момичета за участие в порнографски материали в социалните мрежи, съобщиха от пресцентъра на МВР, предаде  bTV .   Според разследването той е осъществявал контакт с тях във „Фейсбук”. Той е изнудвал момичетата да правят порнографски представления, както и да обменят материали с порнографско съдържание.   Под фалшива самоличност М.И. е разговарял с над 500 абоната от социалната мрежа, като възрастта на всички тях е от 12 до 15 години. Мъжът умело е манипулирал своите жертви да изпълняват сексуалните му желания онлайн.   Наказанието за престъпното деяние е лишаване от свобода до 6 години.   Според статистиката на „Фейсбук” към януари 2018 г. са налични над 4 млн. профила на български граждани, като най-активно използвани са профилите на лица до 25-годишна възраст.", "date": "2018.06.01", "title": "ГДБОП задържа мъж, склонявал малолетни за порнография онлайн"}
{"url": "http://epicenter.bg/article/Politsay-e-prostrelyal-mazh-i-e-ranil-sebe-si-pri-svada-na-patya/155755/3/0", "text": "Полицай е прострелял мъж и е ранил себе си при свада на пътя. Това съобщиха от пресценъра на МВР, предаде агенция „Фокус“.   Около 2.30 часа тази сутрин на столичния булевард \"Иван Гешов\" възникнал скандал между шофьорите на два леки автомобила. От едната кола слезли трима мъже и започнали саморазправа с другия шофьор. За да се защити, той извадил оръжие. Ранил един от нападателите, но и се самонаранил.   Двамата пострадали са транспортирани в болнични заведения с огнестрелни рани по ръцете. Настанени са за лечение без опасност за живота.   Произвелият изстрелите е полицейски служител, който по време на инцидента не е бил на работа. Незабавно за случая е бил уведомен следовател. Образувано е следствено дело.", "date": "2018.06.01", "title": "Полицай е прострелял мъж и е ранил себе си при свада на пътя"}
{"url": "http://epicenter.bg/article/Bez-kamioni-prez-uikendite-po-nay-natovarenite-patishta/155760/3/0", "text": "В активния летен сезон - от 1 юни до 15 септември 2018 г., в дните петък, събота и неделя, в часовете с най-интензивен трафик ще се спира движението на камионите над 12 т по автомагистралите и най-натоварените пътни направления. Това съобщиха от пресцентъра на Агенция \"Пътна инфраструктура\". Целта е повишаване на безопасността, увеличаване на пропускателната способност на инфраструктурата и по-спокойно пътуване за шофьорите на леки автомобили.   Заповедта за временната организация на движение на МПС над 12 т през 2018 г. е регламентирано в Заповед РД-11-1159 от 17.11.2017 г.   ограничението в движението на МПС над 12 т е както следва:         От 1 юни до 15 септември всеки петък от 17 ч. до 20 ч. и всяка неделя от 14 ч. до 20 ч. ще се ограничава движението на тежкотоварните камиони над 12 т и по следните участъци от пътната мрежа:    ", "date": "2018.06.01", "title": "Без камиони през уикендите по най-натоварените пътища"}
{"url": "http://epicenter.bg/article/Piyan-shofyor-blasna-dete-na-peshehodna-pateka-v-Sofiya/155774/3/0", "text": "15-годишно момиче е блъснато на пешеходна пътека в София, съобщи „ Dariknews “.   Инцидентът е станал около 13:30 ч. днес на бул. „Дондуков“ в района на Първа английска гимназия.   По първоначална информация момичето е преминавало по пътеката, след като кола му дала предимство. Встрани обаче изскочил джип „Мерцедес“, който блъснал детето. В опит да избегне удара шофьорът на мерцедеса ударил и друга кола в насрещната лента.   Момичето е откарано в Пирогов, контактно и със съмнения за счупена ръка.   Алкохолната проба на водача е положителна.", "date": "2018.06.01", "title": "Пиян шофьор блъсна дете на пешеходна пътека в София"}
{"url": "http://epicenter.bg/article/Sadat-ostavi-v-aresta-shofyora--pregazil-mlado-semeystvo-na--Trakiya-/155781/3/0", "text": "Окръжният съд в Пловдив остави в ареста украинския шофьор на тира, който уби млад мъж и бременната му съпруга на магистрала „Тракия”, съобщи Нова телевизия.   На влизане в съда 28-годишният водач Станислав Пислар заяви, че не помни нищо. В залата се разплака и каза, че е готов да даде собствения си живот, за да върне хората, които е прегазил.   Той поиска да бъде освободен срещу парична гаранция. Съдът обаче отказа с мотива, че като международен шофьор и без постоянен адрес у нас, той може да се укрие или да извърши друго престъпление.   Днес стана ясна и причината за тежката катастрофа. Шофьорът на тира не се е съобразил с пътната сигнализация, че на магистралата се извършва ремонт, ударил е количка на строителна фирма. След това влязъл в насрещното и ударил челно автомобила с Ивайло и бременната в седмия месец Северина. Младото семейство пътували към София за консултация с лекар.   „ Не, няма заспиване. Той не е спазил пътната сигнализация за ремонт и навлиза вътре. Преминава през мантинелата и така се стига до катастрофата”, обясни Димитър Махмудиев, прокурор в Окръжната прокуратура.   „ Знаците са поставени неправилно. Не може на 30 метра преди ремонта да бъдат поставени знаците, виждате какво се случва по пътищата”, заяви адвокат Даниела Витанова.", "date": "2018.06.01", "title": "Съдът остави в ареста шофьора, прегазил младо семейство на „Тракия”"}
{"url": "http://epicenter.bg/article/Preminavaneto-prez-GKPP-Kulata---Promahon-shte-bade-zatrudneno-okolo-mesets-poradi-remont/155784/3/0", "text": "Преминаването през ГКПП Кулата – Промахон ще бъде затруднено около месец поради ремонтни дейности, съобщиха от Главна дирекция \"Гранична полиция\", предаде агенция \"Фокус\".   От гръцка страна е затворено крайното дясно трасе на изход от България, за полагане на циментова настилка. Проверките на гранични екипи се извършват на 4 работни места, но поради изкопни работи в района на граничния мост, движението е изключително затруднено.   За временна организация са поставени пътни знаци и конуси. По данни на гръцката полиция, ремонтът ще продължи около 1 месец.   От ГДГП съветват гражданите да използват и другите гранични пунктове с Гърция през този период. Там трафикът е нормален. ", "date": "2018.06.01", "title": "Преминаването през ГКПП Кулата – Промахон ще бъде затруднено около месец поради ремонт"}
{"url": "http://epicenter.bg/article/Liderat-na-BSP-Korneliya-Ninova-dari-600-lv--ot-zaplatata-si-na-detsa-siratsi/155745/2/0", "text": "Лидерът на БСП Корнелия Нинова дари 600 лв. от своята заплата на деца сираци. Това обяви тя пред журналисти по време на протеста на майки на деца с увреждания, предаде  агенция  \"Фокус\".   \"Преди един месец внесох предложение да намалим депутатските заплати с 600 лв., но то беше отхвърлено. Тогава обещах, че въпреки това всеки месец лично аз тези 600 лв. ще ги дарявам на едно болно дете и ли на възрастен човек, който има нужда. Днес го правя за тези деца, които са сираци, нямат родители, гледа ги баба им с много малка пенсия. Не може да се справи очевидно. Днес правя това първо дарение, ще го правя всеки месец“, допълни Нинова.   Нинова се срещна с родителите на деца с увреждания, които за пореден път протестираха пред Народното събрание. Те носиха тениски „Системата ни убива“, инвалидна количка със скелет и паметна плоча, черни балони и знамена, които поставиха пред северния вход на парламента. Бяха опънали и палатка пред сградата на българския парламент. Нинова честити празника на децата, които бяха със своите майки и им пожела най-вече здраве.   Ще внесем законодателни предложения за хората с увреждания, но щеше да е хубаво всички да се обединим около едно, посочи лидерът на БСП. Нинова заяви, че БСП е готова да започне промяна в политиките и смяна на философията за хората с увреждания. Лидерът на БСП поясни, че стратегията за хората с увреждания е изработена в срещи с техните асоциации и е уточнено от каква промяна има нужда системата.   „Наистина те нямат нужда само от финансова помощ, а от цялостна промяна в оценката на ТЕЛК-овете“, коментира Нинова. Тя обясни, че в ТЕЛК-овете е редно да се отдава значение не толкова на това колко процента не могат да работят хората с увреждания, а в какъв процент са работоспособни. Нинова поясни, че целта е тези хора да могат да намерят работа. „Ние сме с много тесен контакт с асоциациите на хората с увреждания. Заедно разработваме този пакет. Готови сме всеки момент да го внесем и да го гласуваме“, каза Корнелия Нинова. Според нея е необходимо желаното съгласие за внасяне на нова стратегия за хората с увреждания. „Очевидно няма да стане на този етап. Ние дейтваме по нашите предложения и вероятно ще ги внесем докрая на тази сесия. Щеше да е хубаво всички да се обединим около едно, но засега не се получава“, допълни лидерът на БСП.   Във връзка с дарените от нея 600 лв. на деца сираци и в отговор на въпрос дали си прави пиар на страданията на хората, Нинова подчерта, че си изпълнява обещанията. „Няма значение дали е 1 юни или 1 декември. Обещанието трябва да се изпълнява. Имам вътрешната убеденост, че политиците трябва да се лишим от много привилегии , които имаме“, бе категорична лидерът на БСП.  ", "date": "2018.06.01", "title": "Корнелия Нинова дари 600 лв. от заплатата си на деца сираци"}
{"url": "http://epicenter.bg/article/Prezidentat-Rumen-Radev-shte-proiznese-slovo-po-sluchay-Denya-na-Botev/155748/2/0", "text": " Днес държавният глава Румен Радев ще посети Враца, където ще участва в отбелязването на Деня на Ботев и на загиналите за свободата и независимостта на България. Това съобщиха от прессекретариата на държавния глава.   В 21.00 часа на площад „Христо Ботев“ в града ще се състои тържествена заря-проверка.   Президентът Радев ще произнесе слово.", "date": "2018.06.01", "title": "Президентът ще е във Враца днес за отбелязването на Деня на Ботев"}
{"url": "http://epicenter.bg/article/Mustafa-Karadaya--DPS--Patriotizam-ne-oznachava-da-mrazish-i-da-osporvash-pravoto-na-vseki-edin--roden-/155750/2/0", "text": "Това заяви от парламентарната трибуна лидерът на ДПС Мустафа Карадайъ. Повод за декларацията от името на парламентарната група на движението бе 2 юни - Ден на Ботев и на загиналите за свободата и независимостта на България.  \"На 2 юни отдаваме почит в знак на признателност към делото, словото и заветите на Ботев. Някои, изминавайки славния път на Ботев и неговата чета, откриват себе си, любовта си към родината, други намират и преоткриват словото му, трети превръщат идеалите му в собствено верую, за цял живот. На Христо Ботев, при когото се сливат в едно слово и дело, съдбата отрежда важна роля – да бъде сред тези, които “правят епохи”, които не се примиряват, а променят времето със силата на своята решителност и воля за борба. Ботевите послания за тържеството на вечните ценности на свободата и справедливостта, на независимостта и солидарността са живи и днес и по-необходими от всякога\", заяви в словото си Мустафа Карадайъ. И подчерта, че \"свободата означава не просто постигането на национална независимост, а постигане на социална, лична и общочовешка свобода\".   \"Актуално звучат и днес идеите за разрешаването на дълбоките социални противоречия и конфликти на европейските общества\", поясни Карадайъ. По думите му разбирането на Ботев за свободата като съзидание, а не разрушение, за изграждане на мостове между хора и общности, а не за разделение и противопоставяне, респектира и задължава. \"Всяко поколение трябва да се съпоставя според тази мяра. Паметта за Ботев и всички, които са отдали живота си, за да можем днес да живеем в свободна и демократична страна, изисква от нас отговори. Свободни ли сме, в демократична държава ли живеем, как разбираме обединението и патриотизма. Въпроси, на които всеки трябва да има отговор. Честен и открит патриотизъм е да обичаш родината си. Просто и ясно, както са прости и ясни въплътените в творбите на Ботев идеали\", каза Карадайъ.   В края на словото си от парламентарната трибуна председателят на ДПС честити и днешния 1 юни - празника на децата.      ", "date": "2018.06.01", "title": "Карадайъ: Патриотизъм не означава да мразиш и да оспорваш правото на всеки да обича родината си!"}
{"url": "http://epicenter.bg/article/Sergey-Stanishev-pozdravi-Pedro-Sanches-s-izbiraneto-mu-za-premier-na-Ispaniya-/155756/2/0", "text": "Партията на европейските социалисти приветства избора на Педро Санчес за премиер на Испания. Испанската социалистическа работническа партия, чийто лидер е Санчес, е част от лявото семейство на ПЕС.  По-рано днес испанският парламент отстрани от поста досегашния министър-председател Мариано Рахой след успешен вот на недоверие, провокиран от лавината обвинения в корупция на членове на неговата Народна партия (ЕНП).  Лидерът на ПЕС Сергей Станишев заяви:   ", "date": "2018.06.01", "title": "Сергей Станишев: Педро Санчес е лидерът, от който Испания има нужда!"}
{"url": "http://epicenter.bg/article/Prosvetniyat-ministar-shte-nakazva-za-greshkata-v-maturata-/155777/2/0", "text": "Ще има наказани за скандала с грешката в матурата по български език, призна просветният министър Красимир Вълчев. Догодина той ще включи и специалисти по български език от БАН при подготовката на тестовете, предаде Канал 3.  \"Аз също смятам, че трябва да бъде потърсена отговорност на съответните длъжностни лица. Допускането на въпроси в банката с въпроси не става само по преценка на служители на министерството, аз единствено на тях мога да търся отговорност\", допълни министърът.  Той обаче смята, че грешката не е груба, а \"дискусионна\". Въпреки че нямаме формална грешка, този въпрос не трябваше да бъде в банката с въпроси. Грешката е, че е включен в банката с въпроси, а той не е за ученици, не отговаря на целите на външното оценяване. Аз самият бях в спор два дни с колегите преди да вземем решение. Изслушахме и мненията на академичната общност\", разкри министър.  Такива грешки са поправими, за радост, но са нежелателни и служителите трябва да носят отговорност за тях, категоричен беше Вълчев. Министърът на просветата съобщи, че догодина МОН ще включи и специалисти от БАН. При изготвянето на тазгодишния въпросник са били включени трима експерти, от които двама от Софийския университет.  \"Не ми харесва\", лаконичен беше Красимир Вълчев по отношение на чалга варианта на стиха на \"Прощално\" на Вапцаров.  Министърът съобщи още, че възприема идеята на ВМРО за тотален преглед на учебниците, както призова в отворено писмо доц. Милен Михов. За целта ще направи работна група, която да прегледа съдържанието им за няколко месеца, но така или иначе, за следващата учебна година учебниците вече били напечатани или се печатат в момента.  ", "date": "2018.06.01", "title": "Просветният министър ще наказва за грешката в матурата "}
{"url": "http://epicenter.bg/article/Momchil-Nekov-iska-znak-za-kachestvo--quot-planinski-produkt-quot-/155786/2/0", "text": "Евродепутатът Момчил Неков внесе в Министерството на земеделието и храните свое предложение на наименование за качество „планински продукт“.   \"Изискванията са съвсем естествени: да се произвежда в планински регион, продуктите да са местни, последните две трети от живота на животното да са в планински регион.\"   Страната ни ще бъде сред първите, въвели подобен термин за качество, каза представителят ни в Европейския парламент.   Момчил Неков цитира социологическо проучване, според което мнозинството от запитаните смятат произведеното в планинските райони за много по-чисто, качествено и полезно, а същевременно производителите от тези райони по думите му са в по-трудно положение.   Логото планински продукт би донесло на производителите достъп и диференциация на големите пазари, смята Момчил Неков.", "date": "2018.06.01", "title": "Момчил Неков иска знак за качество \"планински продукт\""}
{"url": "http://epicenter.bg/article/Ivan-Portnih--Kruiznite-korabi-se-vrashtat-v-Cherno-more-/155791/2/0", "text": "Големи круизни компании проявяват интерес отново да включат в своите маршрути черноморски пристанища, след като през последните години избягват региона заради геополитическата обстановка. Това заяви кметът на Варна Иван Портних след среща с президента на Асоциацията на средиземноморските пристанища за круизи (MedCruise) Айрам Диаз Пастор. На разговорите присъстваха Петър Сеферов – изпълнителен директор на „Пристанище Варна“ ЕАД, Любомир Добрев - директор на „Пристанище Варна – Изток“, и Димитър Атанасов – председател на борда на директорите на „Пристанище Варна“ ЕАД, съобщиха от общината.  Круизната индустрия преживява златна ера, а през следващите години се очаква да бъдат построени 109 нови кораба, обяви Айрам Пастор. В момента MedCruise има 72-ма члена, представляващи повече от 100 пристанища около Средиземноморския регион, включително Черно море, Червено море и Близкия Атлантически океан, плюс 32 асоциирани членове, представляващи други сдружения, туристически бордове, корабни и пристанищни агенти. Асоциацията отчита над 26 млн. круизни пасажери.  Членовете от Черноморския регион са Варна, Бургас, Констанца, Одеса, Истанбул и Трабзон, като всичките имат необходимата инфраструктура да посрещат пасажерски кораби, добави Пастор. По думите му регионът има много предимства, тъй като включва не само европейски маршрути.  „Щастлив съм да видя доброто сътрудничеството между пристанището и Община Варна. Това е отлична възможност да се рекламира Варна по цял свят. В нашата асоциация смятаме, че в Черно море пристанищата и градовете имат готовност да посрещнат новите кораби“, каза още Аймар Диаз Пастор.  По време на срещата Иван Портних запозна госта си с проектите за новия облик на района около Морска гара и за пешеходния ринг. Тази година за първи път Варна няма да бъде посетена от нито круизен кораб. За следващия сезон обаче вече има една резервация, а за 2020 г. те са два. Това е добър признак за завръщането на компаниите, каза директорът на пристанище Варна Изток Любомир Добрев.  ", "date": "2018.06.01", "title": "Иван Портних: Круизните кораби се връщат в Черно море "}
{"url": "http://epicenter.bg/article/BSP---Sofiya-shte-otbelezhi-Denya-na-Botev-i-zaginalite-za-svobodata-na-Balgariya/155792/2/0", "text": "На 2 юни БСП – София ще отбележи Деня на Ботев и загиналите за свободата на България с поредица от мероприятия.  В 12 часа социалисти от столичния район „Възраждане“ ще се поклонят и ще поднесат венци и цветя на паметника на Христо Ботев на едноименния булевард. В същия час в редица квартали на София членове и симпатизанти на БСП ще отдадат почит пред паметници и паметни плочи на герои загинали за свободата на България.  В 17 часа представители на младежкото обединение в БСП – София ще се поклоният пред паметника на Христо Ботев в Борисовата градина и ще рецитират стихове на великия поет. В инициативата „Ний четем Ботев“ ще се включи и лидерът на столичните социалисти Калоян Паргов.  В 18 часа ще се проведе тържестено честване на Братската могила в Борисовата градина. Съорганизатори на събитието са Българският антифашистки съюз, Съюзът на писателите и Съюзът на журналисти. Слово ще произнесе председателят на Софийската организания на БСП Калоян Паргов.  ", "date": "2018.06.01", "title": "БСП – София ще отбележи Деня на Ботев и загиналите за свободата на България"}
{"url": "http://epicenter.bg/article/Tsvetlin-Yovchev--Agenti-pod-prikritie-v-chastnite-firmi--Tozi-rezhim-sashtestvuva-otdavna-/155796/2/0", "text": "Режимът, по който ДАНС има възможност за внедряване на служители под прикритие във фирмите, съществува отдавна. Няма нищо драматично в това. Появиха се опасения, че ще се разширяват правомощията на ДАНС, че няма да има достатъчни механизми за контрол и че агенти на ДАНС ще плъзнат масово по фирмите, но няма повод за притеснения. Това каза бившият вицепремиер и вътрешен министър и бивш шеф на ДАНС Цветлин Йовчев в предаването \"Лице в лице\" по БТВ.  По думите му това е една абсолютно регулярна дейност, заложена в закона много отдавна.  „Тези служители имат много ясно дефинирани по закон правомощия, а ако ги превишат, ги заплашват сериозни санкции. Има много сериозни вътрешни правомощия за контрол на тези служители. Те подлежат и на парламентарен контрол като служители на ДАНС. Много малко фирми могат да внедряват тези агенти, защото не всяка може да изпълни изискванията. Тези агенти ще се броят на пръсти“, увери той.  „При агенти на прикритие, самоличността на агента, с която се представя, е истинска, а при агентите под прикритие - цялата самоличност и информация за лицето е подменена“, разясни Йовчев.  „Тези хора ще трябва да отговарят на определени изисквания, това се използва изключително рядко. Най-вече те ще се интегрират основно в структури на държавната администрация. Вероятно ще се изпълнява старият режим, а само в редки случаи ще се назначават подобни агенти. Това не се прави в случаите, в които самата фирма е обект на разследване, а позицията се използва за контрол, примерно на определени стоки или контрол на лица, влизащи в страната“, поясни бившият вътрешен министър.  Цветлин Йовчев коментира и дали страната ни прави завой към Русия. „Ние сме член на НАТО, а организацията определя Русия като заплаха. Русия води хибридна война на територията на Европа, но тя основно е насочена към САЩ. Целта е да се прокарат определени тези, за да повлияят на решенията, които се взимат. Ние виждаме, че страните -членки на ЕС и НАТО имат много прагматична политика спрямо Русия. Тя е изключително сериозен фактор в световен аспект и е нужно да имаме прагматична политика. Не трябва да взимаме решения повлияни от това дали трябва да се харесаме или не, а да се водим от позицията дали има изгода за българските граждани. В политиката всичко, което се прави трябва да е в полза на гражданите“, подчерта Йовчев.  ", "date": "2018.06.01", "title": "Цветлин Йовчев: Агенти под прикритие в частните фирми? Този режим съществува отдавна!"}
{"url": "http://epicenter.bg/article/Prezidentat--Ne-kurshumat--a-bezrazlichieto--strahat-i-malodushieto-ubiha-poeta-/155798/2/0", "text": "Не куршумът, а безразличието, страхът и малодушието убиха поета - тези три порока всеки човек носи в себе си, но не всеки успява да пребори. Това каза държавният глава Румен Радев във Враца по време на тържествения митинг-заря, с който отбелязваме 142-годишнина от героичната гибел на поета революционер Христо Ботев и неговата чета.  Ето и пълния текст на речта на държавния глава:  Уважаеми господин Каменов, кмет на община Враца, Ваше високо преосвещенство, уважаеми народни представители и представители на политическите партии, уважаеми общински съветници, кметове, уважаеми областни управители, уважаеми превъзходителства, уважаеми генерали, офицери, сержанти и войници, драги студенти и ученици, скъпи сънародници.  Събрали сме се да почетем Ботев и неговите четници. Да склоним главна пред загиналите за свободата на родината. Правим го всяка година. С преклонение, но и с известно неудобство. Велик дух, само шепа сподвижници и трагична гибел - това е историята на Ботев и неговите другари. Това е и честа участ в българската история. Не куршумът, а безразличието, страхът и малодушието убиха поета. Те ни морят във всяка епоха. Тези три порока всеки човек носи в себе си, но не всеки успява да ги пребори. Затова българският пантеон е пълен с герои, загинали в самота, бедност, неразбиране и забрава. И колкото по-безразлични сме и безучастни към техните борби приживе, толкова по-патетично ги славим след смъртта им.  Празник като днешния не е време за патос. Той е повод за смирение и размисъл. Още ли свестните у нас считат за луди? Още ли глупеца вредом всеки почита? Още ли народа го смучат наши и чужди гости? Още ли българи в чужбина тежка се скитат клети, немили-недраги? Отговорите ги знаем. Но аз вярвам, че няма българска зла участ, че няма българска предопределеност, а има българска воля, българска дързост, български талант. Ботев е тяхното въплъщение, а всеки един от нас - днешните българи - носим част от тях в себе си.  Всички вие, които тези дни извървяхте пътя на Ботевата чета, всеки един даде пример за сила, воля и доблест, в които всички трябва да повярваме. Преди 142 години шепа българи повярваха в себе си и промениха живота ни. Поклон пред паметта им! Вечна памет за всички, загинали за свободата на Отечеството! И нека техният кураж да бъде нашето вдъхновение!  Да живее България!  ", "date": "2018.06.01", "title": "Президентът: Не куршумът, а безразличието, страхът и малодушието убиха поета "}
