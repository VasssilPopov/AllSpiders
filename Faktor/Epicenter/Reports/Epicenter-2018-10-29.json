{"url": "http://epicenter.bg/article/-Boyko-Borisov-prisastva-na-otkrivaneto-na-novoto-letishte-v-Istanbul/166934/2/0", "text": "„За мен е чест и удоволствие да участвам в тържественото откриване на новото летище в Истанбул, което се провежда на националния празник на съседна, приятелска и съюзническа Турция – 29 октомври“. Това заяви министър-председателят Бойко Борисов пред президента на Турция Реджеп Тайип Ердоган, който го посрещна преди тържествената церемония. „Убеден съм, че новото летище в Истанбул е не само огромен принос за развитието на транспортната инфраструктура, за контактите между хората и за развитието на търговско-икономическите отношения. То е значителна стъпка в реализирането на инфраструктурната свързаност на региона с ЕС, която бе сред приоритетите на българската външна политика по време на Българското председателство на Съвета на ЕС“, подчерта министър-председателят Борисов пред турския президент.   Българският премиер беше категоричен, че освен непосредствен съсед на България, Турция остава и важен партньор в области като миграцията, борбата с тероризма, енергетиката, земеделието и животновъдството, търговията. „Вярвам, че откриването на новото летище символизира, както нашите досегашни съвместни успехи, така и бъдещото ни сътрудничество, взаимно доверие, толерантност и мир“, посочи още премиерът Бойко Борисов. ", "date": "2018.10.29", "title": "Борисов към Ердоган: Турция освен съсед, остава важен наш партньор!"}
{"url": "http://epicenter.bg/article/Prezidentat-Radev-e-na-poseshtenie-v-Avstriya/166865/2/0", "text": "Днес и утре президентът Румен Радев, придружаван от съпругата си Десислава Радева, ще бъде на работно посещение в Република Австрия по покана на своя австрийски колега федералния президент Александър Ван дер Белен.   Във Виена президентите Румен Радев (България), Александър Ван дер Белен (Австрия) и Клаус Йоханис (Румъния) ще обсъдят на тристранна среща перспективите за задълбочаване на партньорството между трите страни за развитието на Дунавския регион. Ще се обсъдят и теми от дневния ред на Европейския съюз, с акцент върху европейската перспектива на страните от Западните Балкани като гаранция за укрепване на сигурността в Европа.   Това е втората среща на тримата държавни глави, посветена на развитието на Дунавския регион, след проведената през месец май среща в Русе, която се състоя по инициатива на президента Румен Радев.   Във Виена президентът Румен Радев ще срещне и с представители на българската общност в Австрия.", "date": "2018.10.29", "title": "Президентът Радев е на посещение в Австрия"}
{"url": "http://epicenter.bg/article/Premierat-pristigna-v-Atina-za-sreshtata-na-varha-ES---Arabski-svyat--Snimki-/166871/2/0", "text": "Министър-председателят Бойко Борисов пристигна в гръцката столица Атина, където ще участва в откриването на третата среща на върха ЕС - Арабски свят. Форумът тази година е под наслов \"Споделените хоризонти\".   Очаква се по време на срещата да бъде обсъдена миграционната политика и борбата с бежанската криза, европейските и арабските политики за съседство, климатичните промени, както и социалните инвестиции.   По-късно министър-председателят Борисов ще присъства на откриването на новото летище в Истанбул по покана на президента на Турция Реджеп Тайип Ердоган.   В Гърция и Турция премиерът Бойко Борисов е придружаван от министъра на финансите Владислав Горанов.   Летището е едно от най-големите в света и стойността му до момента е над 6 млрд. евро. Днес ще бъдат открити две писти от първата фаза на проекта. Началото на строителството беше поставено през 2014 г. Аерогарата ще бъде с капацитет от 90 млн. пътници годишно до 2023 г. При достигане на този пътникопоток, ще започне подготовката за пускане на втората фаза на аеропорта.   Новото летище ще може да приема и изпраща най-големите в света самолети \"Боинг\" и \"Еърбъс\". От компанията-оператор съобщиха, че при строителството са прилагани най-нови \"зелени\" технологии и летището ще спестява електричество и вода.   На церемонията по откриването се очаква президентът Ердоган да съобщи името на новия аеропорт. Присъствието си са потвърдили държавните глави на 8 страни. Премиерът Бойко Борисов ще бъде единственият премиер на страна-членка от Европейския съюз, който ще уважи церемонията, съобщи БНР.   ", "date": "2018.10.29", "title": "Премиерът пристигна в Атина за срещата на върха ЕС - Арабски свят"}
{"url": "http://epicenter.bg/article/Vasil-Vasilev--Sauditska-Arabiya-e-golyama-hapka--Turtsiya--a-dori-i-SASht-trudno-mogat-da-ya-sdavchat/166880/2/0", "text": "Най-древният предтеча на човека е живял преди 7.2 милиона години по нашите земи. Негов кътник, намерен край Чирпан, дава основание за епохалното откритие на един български учен и преобръща представите за прародината на човешкия род. Тя не е в Африка, тя е тук, в тази част на света. Специално място е отделено и на още една световна сензация, дело на наши и британски учени - кораб, потънал преди 2400 години, е открит напълно запазен край българския бряг. Снимки на находката и разговор с откривателите.  Предаването разглежда и новия закон, позволяващ задържане без уведомление на близките. Каква е скритата му цел? Може ли да се окажете затворник без име в килия без номер, та дори за 48 часа.    Няма ли нарастващото напрежение между Анкара и Риад да предизвика крах на световната икономика ? Саудитска Арабия е голяма хапка и Турция, а дори и Съединените щати трудно могат да я сдъвчат, смята Васил Василев. Той припомня, че убийството на австрийския ерцхерцог в Сараево подпали преди 104 години Първата световна война.    Бюджет 2019 запушва дупките в някои сектори. Но това няма да е бюджет на ускорения растеж, на развитие на българското производство, на борба с демографския срив и обезлюдяването на България. Анализ на Василев за проектобюджета, скандалите около властта и до какво може да доведе курсът на ДПС за сваляне на правителството. ", "date": "2018.10.29", "title": "Васил Василев: Саудитска Арабия е голяма хапка - Турция, а дори и САЩ трудно могат да я сдъвчат"}
{"url": "http://epicenter.bg/article/Sergey-Stanishev--/166881/2/0", "text": "\"Освен в България, вече и в Европейския парламент се усеща, че идват избори\", написа във фейсбук президентът на ПЕС Сергей Станишев в остра публикация срещу опитите на десницата да изкара фашизма и нацизма леви идеологии. Само гласът за левите ще бъде глас за защита на европейските ценности и демокрацията, категоричен бе той.   Ето как продължава публикацията на лидера на европейската левица:  ", "date": "2018.10.29", "title": "Станишев: Само гласът за левите ще бъде глас за защита на европейските ценности и демокрацията!"}
{"url": "http://epicenter.bg/article/Koy-e-arestuvaniyat-shef-na-Agentsiyata-za-balgarite-v-chuzhbina-/166885/2/0", "text": "        Председател е и на национално движение „БГ патриот“, което е част от коалицията „Обединени патриоти“. Бил е заместник областен управител на област София в периода декември 2014 – май 2017 г. Бил е и изпълнителен директор и член на Управителния съвет на фондация „Българе“.   Роден е на 7 септември 1972 г.    Тогава вицепремиерът Красимир Каракачанов го защити, като каза, че не намира нищо странно в облеклото му.   \"Къде виждате на тази фланелка фашистки символ? Някъде виждате ли пречупен кръст? Това означава ли, че думата \"Wehrmacht\" не трябва да се изписва никъде в учебниците? Видно е за какво става въпрос – за музикална рок група\", увери Каракачанов.    \"Немалка част от тези българи се връщат, защото заплатите у нас вече са добри, няма да им се налага да плащат за квартира и данъците са по-ниски\", посочи тогава той.    Това винаги е било считано за сфера на влияние на ВМРО. Друг е въпросът, че днешната акция съвпада с отказа на лидера на партията и военен министър на поиска оставката на колегата си Валери Симеонов заради репликите му за кресливите майки с уж болните деца.     От ВМРО се заканиха да съдят медията, но така и не беше внесен съдебен иск.   В кабинета \"Борисов 2\" шеф на агенцията бе настоящият депутат от ВМРО Борис Вангелов.     B ĸopecпoндeнция oт Coфия жypнaлиcтът Жaн-Бaтиcт Hoдe oпиcвa пoзнaти ни пpийoми зa пpoдyциpaнe нa „нoви“ бългapи, ocнoвнo чpeз oблeĸчeнaтa пpoцeдypa зa пoлyчaвaнe нa гpaждaнcтвo пo нaтypaлизaция, aĸo дoĸaжeш бългapcĸи ĸopeни.     Жaн-Бaтиcт Hoдe ce пoзoвaвa нa Kaтя Maтeвa – дo нeoтдaвнa диpeĸтop нa диpeĸциятa зa бългapcĸoтo гpaждaнcтвo в Mиниcтepcтвoтo нa пpaвocъдиeтo. Maтeвa вoдeшe тeжĸи битĸи зa зaтвapянe нa „пpoбoйнитe“ в пpoцeдypaтa и пo-cepиoзни пpoвepĸи нa ĸaндидaтитe, впocлeдcтвиe бe диcциплинapнo yвoлнeнa зapaди изтичaнe нa инфopмaция в мeдиитe.   Πpoцeдypaтa пpoтичa пpeз пoдaвaнe нa дoĸyмeнти, пpoвepĸa, интepвю (в диpeĸциятa нa MΠ), oбcъждaнe нa ĸaндидaтypитe в Cъвeтa пo гpaждaнcтвo, пpeдceдaтeлcтвaн oт пpaвocъдeн зaм.миниcтъp, пpeдлoжeниe дo пpeзидeнтa (вицeпpeзидeнтa), нa финaлa – yĸaз.   Зa нeблaгoпoлyчиятa c гpaждaнcтвoтo нe вeднъж пиcaxa и бългapcĸи жypнaлиcти.   Kлacичecĸи cтaнa пpимepът c мъж c apaбcĸo имe и тaлибaнcĸa външнocт, пoлyчил бългapcĸи пacпopт ĸaтo пoтoмъĸ нa житeли нa Цapпeтpoвa Бългapия. Cлeд пpoвepĸaтa нa пpoĸypaтypaтa бяxa нaпpaвeни ĸopeĸции в пpoцeдypaтa, нo aлъш-вepишът явнo нe e cпиpaл. A нaциoнaлиcтитe в пapлaмeнтa, нaй-вeчe oт BMPO, вcяĸa гoдинa нacтoявaт зa oблeĸчaвaнe нa пpoцeдypитe, нaй-вeчe зa cъceдни дъpжaви. Maĸap cтaтиcтиĸaтa ĸoнcтaнтнo дa coчи, чe нaй-мнoгo бългapcĸи пacпopти пoлyчaвaт cъceдитe oт Maĸeдoния.    Cпopeд Kaтя Maтeвa, виcoĸoпocтaвeни cлyжитeли и нaй-мaлĸo eдин миниcтъp и eдин вицeпpeмиep oт нaциoнaлиcтичecĸитe пapтии ca зaмeceни в ĸopyпциятa, пишe cпиcaниeтo.   Toзи тpaфиĸ c гpaждaнcтвoтo, ĸoйтo e c xиляди, c дeceтĸи xиляди, блaгoдapeниe нa ĸopyпциятa, ĸoятo cтигa чaĸ дo въpxoвeтe нa бългapcĸoтo пpaвитeлcтвo, e cъщo и   И блaгoдapeниe нa нeлeгaлнoтo paзпpocтpaнeниe, чyжди пpecтъпници ce дoмoгвaт дo eвpoпeйcĸo гpaждaнcтвo. Hяĸoи нaтypaлизиpaни c eвpoпacпopт дopи ca cвъpзaни c тepopиcтични мpeжи. И oщe: Ha зaдaдeнитe въпpocи във вpъзĸa c тeзи aфepи бългapcĸoтo пpaвитeлcтвo, ĸaĸтo и бългapcĸoтo пpeдceдaтeлcтвo, нe дaдoxa oтгoвopи.     , пишe cпиcaниeтo.    зaвъpшвa мaтepиaлa cи Жaн-Бaтиcт Hoдe.   Малко след арест на Петър Харалампиев, ВМРО излезе със специална декларация, с която официално се разграничи от шефа на ДАБЧ.  , пишат от ВМРО.   И допълват, че председателят на ДАБЧ не е член на нито една от партиите в коалицията „Обединени патриоти – НФСБ, Атака и ВМРО“. Той е лидер на гражданското движение „БГ патриот“.", "date": "2018.10.29", "title": "Кой е арестуваният шеф на Агенцията за българите в чужбина?"}
{"url": "http://epicenter.bg/article/VMRO-za-spetsaktsiyata-v-DABCh--Petar-Haralampiev-ne-e-chlen-na-nito-edna-ot-partiite-v-OP/166889/2/0", "text": "Във връзка с появилата се информация за акция на Специализираната прокуратура в Държавната агенция за българите в чужбина и последвалите арести на лица заради съмнения в участие в корупционни схеми искаме категорично да заявим, че напълно подкрепяме работата на разследващите и настояваме всички доказано виновни лица да получат възможно най-тежките наказания, предвидени в българското законодателство.   Това се казва в позиция на партията по повод ареста на директора на институцията Петър Харалампиев.   Нашата политика винаги е била в подкрепа на това всеки етнически българин, независимо от това къде живее, да има право да получи българско гражданство. Ако някой служител си е позволил да злоупотребява със служебното си положение и да нарушава правилата за работа на Агенцията и законите на страната, той трябва да понесе последиците за това, пишат от ВМРО.   И допълват, че председателят на ДАБЧ не е член на нито една от партиите в коалицията „Обединени патриоти – НФСБ, Атака и ВМРО“. Той е лидер на гражданското движение „БГ патриот“.   Миналата година с Петър Харалампиев имаше скандал заради негова снимка с фашистка тениска. Тогава вицепремиерът Красимир Каракачанов коментира, че не намира нищо странно  в облеклото на председателя на Агенцията за българите в чужбина Петър Харалампиев. Той \"лъсна\" в публичността, заснет на снимка, на която носи тениска с надпис \"Wehrmacht\" - името на въоръжените сили на Нацистка Германия по времето на Адолф Хитлер. \"Къде виждате на тази фланелка фашистки символ? Някъде виждате ли пречупен кръст? Това означава ли, че думата \"Wehrmacht\" не трябва да се изписва никъде в учебниците? Видно е за какво става въпрос - за музикална рок група\", каза тогава Каракачанов. ", "date": "2018.10.29", "title": "ВМРО за спецакцията в ДАБЧ: Петър Харалампиев не е член на нито една от партиите в ОП"}
{"url": "http://epicenter.bg/article/Otlaga-se-tristrannata-sreshta-na-prezidentite-na-Avstriya--Balgariya-i-Rumaniya-vav-Viena/166890/2/0", "text": "Тристранната срещата на президентите на Австрия, България и Румъния - Александър Ван дер Белен, Румен Радев и Клаус Йоханис, планирана за 30 октомври т.г. във Виена, се отлага поради внезапно възникнали непредвидени обстоятелства и ще се проведе на по-късен етап.   Това съобщиха от Прессекретариата на държавния глава.   Очакваше се във фокуса на разговорите да бъдат и теми от дневния ред на Европейския съюз с акцент върху европейската перспектива на страните от Западните Балкани.    Това е втората среща на тримата държавни глави за развитието на Дунавския регион след проведената през май среща в Русе по инициатива на Радев. ", "date": "2018.10.29", "title": "Отлага се срещата на президентите на Австрия, България и Румъния във Виена"}
{"url": "http://epicenter.bg/article/Ivo-Prokopiev-sadi-Balgariya-v-Strasburt/166864/3/0", "text": "Обърнал съм се към Съда по правата на човека заради действията на Комисията за отнемане на имуществото, съобщи Иво Прокопиев в предаването „Тази сутрин” по bTV. Делото е преминало етапа за допустимост и ще се гледа, каза той.   Прокурорската проверка за сделката с „Каолин“, която беше огласена миналата седмица не е включена в иска му, защото е нова, обясни той. По думите му обвинението срещу него за пране на пари е нелепо и никога няма да го внесат в съд.   „Виждате какво се случва с обвинението за EVN – четири пъти съдът го връща, защото не може да разбере каква е причинноследствената връзка между това, което се твърди от прокуратурата и хората, които са обвинени”, посочи като пример Прокопиев.   По думите му е много важно мътната вода в приватизацията да се отдели от чистата. Според Прокопиев  „Каолин” е обратното на това, което се случва в „Полимери”.   „„Каолин“ е работещо предприятие, собственост в момента на световно известна фирма и от едно фалирало навремето предприятие сега е в основата на цял керамичен клъстер с много преки и косвени ефекти върху икономиката”, заяви той.   Прокопиев смята, че огласяването на повдигането на обвинението на прокуратурата е направено нарочно сега, като конкретна причина е последният брой на издавания от него вестник „Капитал“ с материали за т.нар. „дупка на Гергов“ във Варна и други.", "date": "2018.10.29", "title": "Иво Прокопиев съди България в Страсбурт"}
{"url": "http://epicenter.bg/article/Muravey-Radev--Byudzhet-2019-e-mnogo-shtedar-i-dobre-balansiran/166862/4/0", "text": "Бюджет 2019 е щедър. Това заяви в предаването „Тази сутрин” на БТВ бившият министър на финансите Муравей Радев и допълни, че той е и добре балансиран.   „Този бюджет е много щедър, по-щедър от всички досегашни бюджети. Въпреки че е щедър, той е много добре балансиран. Разпределят се много пари – 6 млрд лв. повече. 1 млрд. лв. за заплати, 900 млн. лв за социални разходи, пенсии и хора с увреждания”, посочи Радев.   Бившият финансов министър посочи, че дефицитът е почти нулев и няма увеличение на данъците, което е доказателство за балансиране.   „Икономическият растеж е 3,7% при среден за Европа 2%. БВП също расте. Много важен плюс е също така, че мотивите към бюджета са много добре разписани за разлика от друг път. В разходните части има цели, което никога не съм виждал досега. Мога да дам за пример безработицата. Там са отпуснати 73 млн. лева за обучение на безработни, като в края на годината трябва да има 12 000 обучени безработни, които да се влеят в трудовия пазар”, допълни Радев.   По думите му Бюджет 2019 е стъпка към провеждане на реформи, но има и минуси, за които бизнесът е прав да протестира.   „Тези три дни болничен – не е работа на бизнеса да ги плаща, освен това му слагат квоти за назначение на хора с увреждания – на 50 души персонал, двама души квота и като не ги назначиш плащаш глоба 1/3 от минималната работна заплата. Тук уловката е, че не можеш да ги освободиш, ако те не искат да си ходя. Кой ще издържа някой, който не му върши работа? Затова най-вероятно няма да бъдат назначени и всеки бизнесмен ще си плаща този „скрит” нов данък”, коментира финансистът.  ", "date": "2018.10.29", "title": "Муравей Радев: Бюджет 2019 е много щедър и добре балансиран"}
{"url": "http://epicenter.bg/article/Arestat-na-biznesmeni---zakasnyalo-vazmezdie--Ne--prosto-idat-izbori-/166893/11/0", "text": "Арабаджиеви, Баневи, Прокопиев, Славова... Общото между тези бизнесмени е: първо, участвали са в приватизацията; второ, напоследък имат проблеми с прокуратурата.   Показните акции срещу тях се разгръщат на фона на криза във властта и искане на предсрочни избори. При това поредният трус в управлението дойде от самото управление - вицепремиерът Валери Симеонов нарече майките на деца с увреждане \"кресливи жени\" и упорито не желаеше да се извини. Направи го с половин уста и то след намесата на премиера Бойко Борисов.   Лидерът на БСП отдавна говори за предсрочни избори, стяга и предизборната си програма - \"Визия за България\". В края на миналата седмица обаче и председателят на ДПС Мустафа Карадайъ предрече: \"Предсрочните избори са неизбежни\". А протестите на майките на деца с увреждания с искане Валери Симеонов да бъде отстранен от властта, не утихват.   Това е средата, в която идва възмездието за някогашната приватизация.   Социологическите проучвания отдавна отчитат масово недоволство от резултатите от прехода, народната приказка нарича приватизацята „бандитска“. На това обърна внимание вчера и зам.-главният прокурор Иван Гешев. Обяснявайки действията на държавното обвинение спрямо Баневи, той каза, че те са обезкостили предприятието „Полимери“ и са оставили хиляди работници без препитание. И не само „Полимери“ са обезкостили. Прав е шефът на специализираната прокуратура. Край всеки български град стърчат руините от някоя бивша гордост на социалистическата индустрия. Край Враца – на „Химко“, край Видин – на „Видахим“. А от един завод на входа на Бяла Слатина отдавна нищо не е останало, „оглозгано“ е дори желязото от железобетона, само парчета цимент са останали.   И хората, строили някога всичко това, дали десетилетия от живота си, трудейки се в тези бивши предприятия, ги боли. Те чакат отговори. Защо стана така? Искат възмездие. И може би сега е ударил часът на възмездието. Ето, МВР показа луксозните палати на Баневи и Арабаджиеви – да е ясно на средния труженик къде са отишли плодовете от труда му.   Юристи обаче обръщат внимание, че всички давностни срокове по приватизационните сделки отдавна са изтекли. С други думи – когато е могла, държавата не се е задействала. Сега е късно. И резултат от шумните акции като нищо може да бъде някое осъдително дело за България в Страсбург, глобите по което ще платим всички ние. Но това няма да стане скоро, изборите, които се задават, отдавна ще са минали и заминали.   Догодина, поне засега, те ще са два – първо за българските представители в Европейския парламент (през май), после – за кметове и общински съветници (през есента). Общественото мнение явно се подготвя. Да има време недоволството да се натрупа и да избуи във формата на подкрепа на този, който е развъртял сопата на справедливостта. И на възмущение към основната опозиционна партия БСП, бившите комунисти, от чиито редици са се пръкнали споменатите милионери – ако не те самите, то техните родители. В репортажите за споменатите олигарси почти задължително се припомня, че Банев е работил в комсомола, а бащата на Прокопиев е бил от ДС.   Ето така властта с един куршум се опитва да убие два заека. А може би и трети. Не е тайна, че повечето от новите клиенти на Темида в миналото предизборно са спонсорирали и левицата, и десницата. По правило управляващите не могат да се оплачат от липса на внимание от страна на бизнеса (които и да са управляващите). Последното доказателство го дадоха онзи ден вкупом представителите на работодателските организации, които застанаха твърдо зад вицепремиера Валери Симеонов, независимо от отношението към протестиращите майки на деца с увреждания, което демонстрира той. На този фон е резонно съмнението, че властта иска да издърпа предварително спонсорското килимче изпод конкуренцията. Да я остави на сухо.   А що се отнася до прехода, лидерът на БСП Корнелия Нинова отдавна настоява за „ревизия на масовата приватизация, концесиите и на участието на силовите групировки в прехода“. С акциите срещу крупните бизнесмени властта иска да избие този коз от ръцете на опозицията, като демонстрира воля и решимост да извади скелетите от гардероба.   С бюджета за 2019 г. пък ѝ избива (или иска да го направи) още един коз – социалния. ГЕРБ изостави \"постната пица на Дянков\". Партията се опитва да изкара този свой мандат, трети поред, докрай. И затова развързва кесията. Остава да видим дали ходът ще се окаже успешен. Не идват ли късно 10-те процента върху заплатите на държавните служители, 20-те процента повече за учителите и 5,7% повече за пенсионерите (за тях – от 1 юли, те са свикнали да търпят и чакат)? Ще се окажат ли достатъчни, за да „спечелят“ задаващите се избори за ГЕРБ на фона на възмущението от качеството и вида на ремонтите в София и въобще от качеството на строителството? На фона на слуховете за корупция, за „връщане“ на пари от обществени поръчки?  На фона на несекващите скандали, които тресат третия кабинет на Бойко Борисов. Той е само на година и половина, но непрекъснато създава усещането, че всеки момент ще падне. Представяйки  бюджет'2019 Борисов  използва любимия си подход, който покрай международната си активност бе поизоставил, – комбинация от самохвалство и заплаха. „Бюджетът за 2019 г. е един от най-амбициозните бюджети, които са правени от началото на прехода. Държавата никога не е била в по-добра кондиция от сега“, каза той.  И веднага добави: „Тези, които са срещу сегашното управление, на практика са и срещу устойчивото развитие на икономиката и обществото в България.“ С това изказване на извънредното заседание на правителството в неделя Борисов напомни стария си образ – на излъчващият сила, на мачкащия наред. Въпросът е дали още е такъв. Дали, Генерала, говорещ за Възмездие, който в навечерието на парламентарните избори през 2009 г. изрече по адрес на БСП: „И на куц крак ще ги бия”, днес може да докуцука до края на мандата. Може би е дошло времето ГЕРБ да довърши поне един от трите си мандата. И да поеме отговорността за всичките.  ", "date": "2018.10.29", "title": "Арестът на бизнесмени – закъсняло възмездие? Не, просто идат избори!"}
{"url": "http://epicenter.bg/article/Otbelyazvame-104-godini-ot-smartta-na-Peyo-Yavorov/166886/6/0", "text": "Отбелязваме 104 години от смъртта на Пейо Яворов. Един от най-големите български поети на XX век умира на 29 октомври 1914 г.   Националният литературен музей организира панихида на гроба на поета в Централния гробищен парк - София. Благодарение на Инициативния комитет за възстановяване на гроба на Лора Каравелова и със съвместните усилия на Националния литературен музей, Столична община и ОП \"Гробищни паркове\", липсващият от дълги години надгробен кръст бе възпроизведен по снимка и поставен на мястото му, съобщават от музея. Пред паметта на Яворов ще се поклонят представители на Националния литературен музей, Столична община, Община Чирпан, къща музей \"Пейо Яворов\" - Чирпан, представители на Съюза на българските писатели и на Сдружението на български писатели.   Източник: Нова.тв", "date": "2018.10.29", "title": "Отбелязваме 104 години от смъртта на Пейо Яворов"}
{"url": "http://epicenter.bg/article/Indoneziyski-samolet-katastrofira-v-moreto-sas-188-dushi-na-borda/166863/7/0", "text": "Пътнически самолет на индонезийската авиокомпания \"Лайън еър\", изпълняващ полет от Джакарта за Пангкал Пинанг е катастрофирал в понеделник, съобщава агенция Ройтерс.   \"Получихме потвърждение, че самолетът е катастрофирал\", заяви представител на индонезийската спасителна служба. Според него свидетели са видели как пътническият лайнер пада в морето.   На борда на самолета Boeing 737 MAX 8 са се намирали 178 пътника и десетчленен екипаж. Самолетът е изчезнал от екраните на радарите 13 минути след излитането му.   Директорът на \"Лайън еър\" Едуард Сираит отказа коментар. \"В настоящия момент не можем да коментираме. Стараем се да съберем всичката информация и данни\", заяви той за Ройтерс.   Командирът на самолета на индонезийската авиокомпания \"Лайън еър\", който катастрофира в понеделник, е поискал разрешение за аварийно кацане, почти веднага след излитането от летището в Джакарта, съобщи официалният представител на Главното управление за гражданска авиация на Индонезия Синду Рахаю.   \"Лайън еър\" е най-големият нискобюджетен превозвач в Индонезия. Компанията заема едно от последните места в международните класации на авиокомпаниите по безопасност.   Пред БТВ външният минисътр на България Екатерина Захариева съобщи, че на борда не е имало български граждани.", "date": "2018.10.29", "title": "Индонезийски самолет катастрофира в морето със 188 души на борда"}
{"url": "http://epicenter.bg/article/Ofitsialno--Grigor-Dimitrov-zapochva-rabota-s-tenis-legenda/166892/8/18", "text": "Легендата на световния тенис Андре Агаси влиза в треньорския щаб на Григор Димитров, съобщава tennisnow.com.   Aгаси, който е с 8 титли от Големия шлем, дойде в Париж, където ще подготви Димитров за последния за годината турнир от сериите \"Мастърс\" през тази седмица. Въпреки това детайли за споразумението между двамата все още не са оповестени.   Американецът вчера изгледа 2-часовата сесия на нашенеца под ръководството на Дани Валверду, който е личен наставник на хасковлията от повече от две години, като тримата коментираха някои аспекти от играта на българина. Агаси е акцентирал върху ударите на хасковлията от бекхенд.", "date": "2018.10.29", "title": "Официално: Григор Димитров започва работа с тенис легенда"}
{"url": "http://epicenter.bg/article/Brad-Pit-nyama-da-tarsi-znamenitost-za-badeshta-lyubovna-vrazka/166875/10/100", "text": "Актьорът Брад Пит, след като свърза за известно време живота си с двете екранни при Дженифър Анистън и Анджелина Джоли, нямал намерение отново да търси знаменитост за бъдеща любовна връзка, пише сайтът Контактмюзик, цитиран от Дарик.   Петдесет и четири годишният Пит обяви през 2016 година, че се развежда с Анджелина Джоли. Той отново е започнал да излиза на срещи, но този път възнамерявал да не повтаря предишни грешки и да търси сродна душа извън холивудските среди. Според приятелите на Брад било изключено той отново да се обвърже романтично с някоя супер знаменитост.   Понастоящем актьорът съсредоточавал грижите върху децата си и те били най-важният му приоритет. А ако някога решал отново да застане пред олтара, бъдещата му булка трябвало да го върне \"към нормалния семеен живот\" извън светлините на прожекторите.   Приятелите на Брад припомнят, че той произхожда от обикновено семейство, привързано към традиционните ценности. Той е много близък със своите родители, Джейн и Бил. Актьорът призна наскоро и че е загърбил алкохола и пушенето на марихуана.", "date": "2018.10.29", "title": "Брад Пит няма да търси знаменитост за бъдеща любовна връзка"}
{"url": "http://epicenter.bg/article/SPA--igri-i-gurme-na-edno-myasto-v-Bansko/166882/9/0", "text": "Най-често първата мисъл за Банско е като за водещ ски-център в Европа. Това е естествено, тъй като курортът се наложи като традиционен домакин на световни зимни първенства - 5 в ските и 2 в сноуборда, а до 2021 предстоят още 3 световни купи в ските за мъже и жени, и световно за младежи до 20-годишна възраст.   Естествено, шампионатите се излъчват от специализираните медийни екипи като тв каналът Евроспорт. Така Банско вече е прочут и за зимна ваканция тук идват хора от най-различни точки по света, включително от САЩ, Канада, Австралия. Разбира се, условията за пребиваването им се поддържат съобразно водещите по света стандарти в туризма - комфортно настаняване, изискана и вкусна храна, услуги, улеснения, забавления. А ултрамодерният СПА център на апартхотел   5 звезди например, освен класическите терапии, предлага и процедури, които в момента са популярни във ВИП места като Холивуд.   Тези чудесни условия привличат многобройни туристи и през лятото - почти колкото и през зимата, с което Банско средно на година посреща близо половин милион души. Всъщност през топлите месеци тук е също толкова атрактивно, колкото и през зимния сезон. Гледките из   около Банско с високи върхове и отвесни пропасти, езера и водопади са страшно зареждащи и разтоварващи от стреса. Могат да се изберат различни маршрути - с ниска, средна и висока трудност и продължителност. Тук също така се  провеждат многобройни международни фестивали от почти всички видове изкуства; има 5 общински игрища със свободен достъп, подходящи за футбол тенис на корт, баскетбол, волейбол, игри. За любителите на екстремни изживявания са скалното катерене, рафтинг, каякинг, планинско колоездене и т.н.   На Бъндеришка поляна пък се разполага цял развлекателен комплекс. Тук е водната пързалка от 400 метра, която е най-дългата в Европа; писта за спускане с туби, игрища за мини голф и футбол, надуваеми замъци, стена за катерене, люлки, детски кътове.   Туристите, идващи в  , са не само от различни държави, но и от различни култури. Това прави предпочитанията и вкусовете много разнообразни, като някои са свързани както с национални, така и с религиозни, и други особености.   А храната е важна за туризма - каквито и атракции да се предлагат в един курорт, ако храненето е лошо, туристите няма да се задържат. Затова в Банско кулинарията е развита разнопосочно и до степен на самостоятелна туристическа индустрия. Привличат се шеф готвачи с дълга специализация в съответната национална или регионална кухня, обикновено учили и работили в дадената държава; организира се снабдяване с оригинални продукти от реномирани производители на дадената държава, сервитьори се обучават от психолози за \"разкодиране\" на поведението на клиентите с цел отгатване на желанията и т.н. Предлагат се избрани блюда от кулинариите на балканските народи, европейски, азиатски, арабски, интернационална кухня. И - естествено - местните специалитети по старинни рецепти, както и българските национални ястия. Дори за прочутите бански мезета, ястия, вина и ракии се организират специални кулинарни демонстрации и изложби в края на месец май за старта на летния сезон.   При това вкусно и разнообразно пътешествие сред шедьоврите на кухните по света, за гастрономите в Банско особено привлекателен е италианският ресторант Леонардо, където изисканите специалитети освен че се приготвят по автентични италиански рецепти, се поднасят с финес и в артистичен вид. Италианската кухня е много богата на вкусове и аромати, което я прави от най-популярните по света, познавачите я търсят много и в Банско. Атрактивно кулинарно изживяване предлага и ресторант Фондю, който е специализиран в швейцарската и френска кухня от Алпите, и предлага всички фидове фондю - със сирена, с месо в мазнина или в бульон, шоколадово.", "date": "2018.10.29", "title": "СПА, игри и гурме на едно място в Банско"}
{"url": "http://epicenter.bg/article/Balgarka-stigna-do-top-10-na-konkursa-Mis-Svyat-/166876/10/99", "text": "Моделът Калина Митева се нареди в топ 10 на класацията на фенове на най-големия конкурс за красота на международно ниво Мис Свят.  На 19-годишната красавица й бе отредено 8-о място, като тя е единствената европейка, получила солидна подкрепа от хората, дали вота си за предстоящия форум в платформата MobStar.  \"Моля, да продължавате да ме подкрепяте все така активно, тъй като конкуренцията е жестока и имам нужда от вас! Целта е да стигна колкото може по-предна позиция\", апелира Митева, която ще брани честта на България по време на финалите на Мис Свят в Китай на 8 декември.   Преди нея в списъка с фаворити на феновете са представителките на Мексико, Мианмар, Непал, Тринидад и Тобаго, Тайланд, Еквадор и Нова Зеландия. След българката пък са класирани моделите от Индонезия и Чили.", "date": "2018.10.29", "title": "Българка стигна до топ 10 на конкурса Мис Свят "}
{"url": "http://epicenter.bg/article/-Borisov-na-sreshta-v-Atina-dnes--posle---na-otkrivane-na-letishte-v-Istanbul/166861/2/0", "text": "Днес премиерът Бойко Борисов ще участва в откриването на третата среща на върха ЕС – Арабски свят в Атина, а по-късно ще присъства на откриването на новото трето летище в Истанбул по покана на президента Ердоган.  Той е придружаван от финансовия министър Владислав Горанов.   Форумът в Атина тази година е под наслов \"Споделените хоризонти“. Очаква се по време на срещата да бъде обсъдена миграционната политика и борбата с бежанската криза, европейските и арабските политики за съседство, климатичните промени, както и социалните инвестиции, съобщиха от правителствената пресслужба.   По-късно премиерът Бойко Борисов ще присъства на откриването на новото летище в Истанбул по покана на президента на Турция Реджеп Тайип Ердоган. Според турските власти то ще се превърне в най-голямата аерогара в света.   Изграждането на Новото летище на Истанбул, както е официалното название на аеропорта, е на стойност 26 млрд. и 140 млн. евро с ДДС. Към момента обаче е реализирана едва първата фаза от строителството, която е на стойност 6 млрд. евро. Останалите етапи трябва да приключат до 2023 година.   Цялата площ на обекта възлиза на 76,5 млн. квадратни метра. След завършването си летището ще има капацитет от 200 млн. пътника годишно, с което се предполага, че ще се превърне в най-голямата аерогара в света.   Новото трето летище на Истанбул е един от знаковите инфраструктурни проекти на Ердоган и откриването му на днешния национален празник на Турция, деня на основаването на светската република, се възприема от мнозина като политическа победа.  ", "date": "2018.10.29", "title": "Борисов на среща в Атина днес, а след това - на откриване на летище в Истанбул"}
{"url": "http://epicenter.bg/article/-Prokuraturata-razsledva-za-koruptsiya-agentsiyata-za-balgarite-v-chuzhbina/166866/2/0", "text": "Специализираната прокуратура разследва Държавна агенция за българите в чужбина по подозрения в корупция, съобщиха за \"Фокус\" от пресцентъра на Прокуратура на България. Задържан е шефът на агенцията.   Днес следователи от СО - СП на Специализирана прокуратура извършват процесуално-следствени действия на адреси в София, Кюстендил и Плевен. Задържани са близо 30 души във връзка с разследване за корупция и престъпления по служба, сред които и шефът на ДАБЧ Петър Харалампиев. Правят се претърсвания и изземвания, обиски на лица и разпити на свидетели в рамките на образувано досъдебно производство за извършени престъпления по чл. 321, 301, 308, 282 НК.    Разследването е свързано с дейността на Държавна агенция за българите в чужбина (ДАБЧ).   Акции се провеждат в Кюстендил и в Плевен.   ДАБЧ е в ресора на вицепремиера Валери Симеонов, а Харалампиев е предложен за шеф на агенцията от ВМРО, една от трите партии в коалиционния партньор на ГЕРБ - \"Обединени патриоти\". По непотвърдена официално информация акцията на прокуратурата е свързана с процедурите за българско гражданство, като при корупционните схеми е ставало въпрос за плащания, които донасят приход от 200 000 лева на месец. Акцията е започнала след сигнал, подаден в Комисията за противодействие на корупцията и за отнемане на незаконно придобитото имущество (КПКОНПИ), преди около 4 месеца.   През юни т.г. ДПС поиска създаване на временна анкетна комисия за проучване на информация за придобиване на българско гражданство чрез даване на подкупи от наркотрафиканти. Тогава Харалампиев отхвърли обвиненията и заяви, че е забранил на \"посредници (за гражданство - б.р.) да се мотаят из агенцията\".       ", "date": "2018.10.29", "title": "Спецпрокуратурата нахлу в Агенцията за българите в чужбина.Шефът ѝ продавал BG паспорти по 5000 евро"}
{"url": "http://epicenter.bg/article/V-Ispaniya---snyag-i-stud--u-nas---slanchevo-lyato-s-teperaturi-do-28-gradusa/166868/2/0", "text": "Времето над България отново ще бъде предимно слънчево, в западните райони - с разкъсана средна и висока облачност. В сутрешните часове на отделни места в котловините и около водните басейни ще има ниска слоеста облачност или мъгла. Ще продължи да духа слаб до умерен югозападен вятър. Максималните температури ще са предимно между 23° и 28°.    Атмосферното налягане е и ще се задържи близко до средното за месеца. ", "date": "2018.10.29", "title": "В Испания - сняг и студ, у нас - слънчево лято с теператури до 28 градуса"}
{"url": "http://epicenter.bg/article/Moryak-zagina-pri-remont-na-koraba--Balgarka-/166869/2/0", "text": "Член на екипажа на кораба \"Българка\" загина при ремонт на плавателния съд във Варна. Инцидентът е станал в неделя сутринта. Пострадал е и още един моряк, който е настанен във Военноморската болница във Варна. Той е с тежки изгаряния. Плавателният съд е бил под малтийски флаг до 19 октомври, когато е излязъл в ремонт, съобщи Нова телевизия.   “При възложени работи по заваряване на труднодостъпно място на кораба са влезли двама души. Имало е и трети човек, който е стоял навън. Възникнало е запалване по неизяснени до момента причини,“ заяви окръжният прокурор на Варна Радослав Лазаров. Той допълни, че, за момента, не е направен оглед на местопроизшествието, тъй като това би било твърде опасно за лицата, които биха го извършили.   “Извършват се периодични замервания на нивата на газовете,в трюма, и при първа възможност ще извършим съответния оглед на кораба“, каза още прокурорът.   Той допълни, че раненият моряк все още не е разпитан заради здравословното му състояние. По случая е образувано досъдебно производство.   През тази година имаше и друг случай на загинал моряк. Плавателният съд отново е бил собственост на Български морски флот. На борда на кораба “Героите на Севастопол“ един моряк загина в каютата си заради пожар.", "date": "2018.10.29", "title": "Моряк загина при ремонт на кораба “Българка“"}
{"url": "http://epicenter.bg/article/Ekaterina-Zaharieva--Shte-izkarame-palen-mandat--no-ne-tryabva-sami-da-si-sazdavame-problemi/166870/2/0", "text": "До момента нямаме информация за българи на борда на индонезийския самолет. Голяма трагедия. Няма оцелели на борда и слава Богу няма данни за загинали българи, съобщи пред БТВ вицепремиерът и министър на външните работи Екатерина Захариева.   Тя коментира последните събития около протестите на майките и искането за оставка на Валери Симеонов. \"Няма турбуленция в управлението. Ние изпълняваме нашите ангажименти. Виждате и Бюджет 2019. Там се пказва наглед реалната политика. Няма как голямата коалиция да не страда от ставащото в малката коалиция. Аз работя с Валери Симеонов и знам, че понякога езикът му е по-остър. Вярвам, че той се извини искрено.   Валери Симеонов не трябваше да казва тези думи. Той обясни, че не е имал това предвид. На всички беше ясно, че Законът за хората с увреждания трябваше да бъде приет. Тези майки и хора имаха нужда от промяна. Мисля, че ще изкараме 4 години пълен мандат, но не трябва да си създаваме сами проблеми\", посочи още Захариева и добави: Не виждам в парламента друга конфигурация за мнозинство. Вицепремиерът коментира и последните акции на прокуратурата срещу семейство Баневи и повдигането на обвинение на Иво Прокопиев за пране на пари. \"Всички искахме нашите правоохранителни органи да си вършат работата. Сега, когато започнаха проверки, започваме да говорим и питаме защо се правят сега тези акции. В системата работят много образовани хора и не мисля, че срещу някой ще бъде повдигнато обвинение след изтичането на срока на давност\", обясни Захариева.  \"Нормално е бизнесът да изказва определени недоволства от Бюджет 2019. Най-големият проблем е липсата на работна ръка. За това трябва да работим заедно. Мерките включват обучение и квалификация на безработни, наемане на чужди работници. Много наши съграждани изявяват желание да се върнат в България, но искат информация. Това са аспектите, върху които трябва да работим с бизнеса\", каза още Захариева. \"България няма да се откаже от нищо в историята си заради Македония. Историята трябва да ни бъде учител за грешките в миналото. Много е важно договорът между Македония и Гърция да не остане само на хартия\", каза външният министър по темата за името на Македония.", "date": "2018.10.29", "title": "Екатерина Захариева: Ще изкараме пълен мандат, но не трябва сами да си създаваме проблеми"}
{"url": "http://epicenter.bg/article/Boyko-Borisov--Obsazhdame-migratsionnata-politika-v-Atina/166877/2/0", "text": "\"Участвам в откриването на Третата среща на върха ЕС-Арабски свят в Атина. Форумът тази година е под наслов „Споделени хоризонти“. Обсъждаме миграционната политика и борбата с бежанската криза, европейските и арабските политики за съседство, климатичните промени, както и социалните инвестиции.\"   Това написа премиерът Бойко Борисов в профила си във фейсбук. И пусна снимки, от които се вижда как разговаря с домакина, премиера на Гърция Алексис Ципрас, както и моменти от работната закуска.   В словото си премиерът благодари на \"организаторите на това прекрасно събитие\", което според него е \"навременно\". Държим на силата на ЕС. По-силни сме като партньори на Арабския свят, започна изказването си премиерът Борисов.   \"С нашите гръцки приятели държим на единството и силата на Европейския съюз. ЕС със своите ценности е пример, който Арабският свят може да вземе за върховенство на закона, правата на жените и децата, свободите. Не е само инфраструктура, не е само газ, не е само петрол, на първо място са ценностите, които всички ние трябва да защитим\", изтъкна министър-председателят Борисов.   \"Не е само газ и петрол, на първо място са ценностите, които трябва да защитим\", каза Бойко Борисов. И припомни, че по време на българското председателство темата на европейската перспектива на Западните Балкани е сложена на масата. Той подчерта, че премиерите на страните от Балканите правят всичко възможно, за да бъде регионът конкурентоспособен. Миграционната вълна обаче показа, че трябва да помислим и за Африка, за страните, където гладът е всекидневен проблем, продължи той. Борисов разви тезата си, че Балканите могат да бъдат хранителен хъб, който да подпомогне с храни нуждаещите се страни.   \"Ние с Гърция никога не водим политика срещу трети страни. Ние сме пример за добросъседство, независимо от политическите партии. С Гърция сме били, ще и ще бъдем най-близки приятели\", каза още министър-председателят. И подчерта значението на инфраструктурните проекти, по които работим заедно с южните си съседи. Самата миграционна вълна, която залива Европа и буквално счупи доста държави като политически системи въобще, показва, че трябва да помислим за Африка – за тези страни в света, в които гладът, ежедневната прехрана са проблем в момента, каза министър-председателят Борисов на откриването на третата среща на върха ЕС – Арабски свят в Атина. „В това отношение Балканите като цяло, и България в частност, можем с хранителни хъбове да организираме доста в тази посока. Балканите сме и житница, и животновъдство, и високи технологии. Жп линиите, магистралите, напречните коридори, коридорите 4, 8, 10, които свързват Турция и с Арабския свят, който идва отдолу, Черно море, Дунавската стратегия, не можем по тези параметри да говорим индивидуално държава по държава“, коментира Борисов.   По думите му България и Гърция си приличат по това, че никога не водят политика срещу трети страни. „Точно обратното – мир, разбирателство, сътрудничество. България и Гърция са били винаги пример за добросъседство, независимо от политическите системи, партии. Знаем, че с Гърция сме били, ще и завинаги трябва да бъдем близки приятели. В тези инфраструктурни проекти мисля, че имаме какво още да направим с колегите. Броят на участниците показва, че има потенциал“, допълни Борисов. Той изрази надежда в следващите години да се развият още повече тези страни и региони, където има войни и проблеми. „Независимо от острото противопоставяне, санкциите, срещата на нашите лидери от ЕС – канцлерът Ангела Меркел, президентът Макрон, президентът Путин, президентът Ердоган, даде според мен една доста добра перспектива най-вече за решаване с политически средства кризата на Сирия и спирането на тази война“, каза още Бойко Борисов.  ", "date": "2018.10.29", "title": "Бойко Борисов на срещата „ЕС-Арабски свят“: Не е само газ и петрол, има и ценности (Видео)"}
{"url": "http://epicenter.bg/article/Tsvetan-Tsvetanov--Ima-golyam-nedostig-na-kvalifitsirana-rabotna-raka-na-tsifroviya-pazar/166879/2/0", "text": "От средата на януари ще проведем граждански диалог в цялата страна по актуални теми. Страната ни се нуждае от граждански диалог във връзка с предстоящите европейски избори. Това каза председателят на ПГ на ГЕРБ и председател на Комисията по вътрешна сигурност и обществен ред Цветан Цветанов по време на конференцията „Технологии и единен цифров пазар: Възможности и предизвикателства“, предаде агенция „Фокус“.   \"С подобни теми можем да променим стереотипа, който беше създаден в обществото и липсата и отсъствието на дебат, който да ни направи по-доби и конкурентноспособни на трудовия пазар, а не само да влизаме в политическо противопоставяне без да се дава алтернатива“, обяви Цветанов.   По думите му страната ни се нуждае от граждански диалог, който да покаже какви са възможностите по дадените секторни политики във връзка с предстоящите европейски избори. „Също така какви са възможностите с държавата от ЕС да генерираме по-голям БВП, по-добра професионална и лична реализация на гражданите. Това, което заложихме от средата на януари е да можем да проведем граждански диалог в цялата страна по актуални теми, свързани с образование, цифровизация, регионално развитие, защото всеки регион има своята специфика. Чрез този граждански диалог, който ще бъде организиран между сдружение „Граждани за европейско развитие на България“ и Фондация „Ханс Зайдел“ ще говорим по предизвикателствата и това какво можем да постигнем заедно“, уточни той.   За мен е изключително важно, че днес присъстват имена, които допринасят за авторитета на страната ни и участват активно в развитието на цифровия пазар. Прави впечатление, че имаме недостиг на работна ръка в тази сфера.   В момента най-големият недостиг е на квалифицирана работна ръка, затова усилията се насочват към обучението на такива кадри, каза  Цветанов по време на кръгла маса: „Технологии и цифров единен пазар: възможности и предизвикателства“.   Той посочи, че е изключително важно да се проведе смислен диалог, а не да има политическо противопоставяне без да се предлага алтернатива. „Страната ни се нуждае от един граждански диалог, който да покаже какви са възможностите ни и да постигнем по-голям коефицент на полезно действие. Убеден съм, че това което започнахме, ще даде добри резултати“, посочи Цветанов.   По думите му, имаме капацитет да отговорим на потребностите и необходимостите на ЕС в сферата на цифровия пазар. \"Убеден съм, че с кръглите маси, което правим ще подпомогнем образователния процес за различните възрастови групи\", каза Цветанов и допълни, че ученето през целия живот е изключително важно.   80 млн. европейски граждани нямат елементарни познания в информационните технологии, допълни той. „Най-новото предизвикателство пред ЕС е цифровизацията и цифровия пазар. За периода 2003-2013 са създадени нови работни места за около 2 млн. работници, които са придобили умения и могат да бъдат от този най-висок интелектуален потенциал, който трябва да има в ЕС“, заяви Цветанов. Според него трябва да отчетем, че имаме и огромен недостиг.   „Говорим за 80 млн. европейски граждани които нямат елементарни познания в информационните технологии. Всички усилия на ЕК и държавите членки на ЕС са 70 млн. да увеличат способностите си, за да могат да отговорят на изискванията на работните места, защото знаем колко е важно да бъдат обучени за електронния информационен пазар“, допълни той. Развихме програма за подкрепа на стартиращите предприятия в София. Това каза кметът на София Йорданка Фандъкова по време на конференцията „Технологии и единен цифров пазар: Възможности и предизвикателства“.   „Столична Община отвори Софийска лаборатория за иновации с цел развитие на дигиталните и предприемаческите умения на хора от 15 до 29 години. Тя вече функционира. По мое настояване и идея развихме програма за подкрепа на стартиращите предприятия в София. Тя представлява специализирана финансова схема на общинския гаранционен фонд за малки и средни предприятия в Столична община. Тя стартира тази година и до момента са подадени бизнес проекти за над 20 стартъпи. Радваме се, че можем да дадем своя принос и на европейско ниво“, обясни тя.  ", "date": "2018.10.29", "title": "Цветан Цветанов: Има голям недостиг на квалифицирана работна ръка на цифровия пазар"}
{"url": "http://epicenter.bg/article/Vnuchkata-na-kitayskiya-imperator-se-sboguva-sas-semeystvoto-si--omazhi-se-za--obiknoven-yaponets-/166884/10/99", "text": "Японската принцеса Аяко се омъжи за човек с неблагородническо потекло на изпълнена с ритуали церемония в токийския храм Мейджи, предаде Асошиейтед прес.   Сватбата на Аяко и на Кей Мория беше излъчена в новинарските емисии. Тя се състоя в една от постройките с форма на пагода в комплекса на храма. \r\n   \r\n Церемонията включваше размяна на халки и споделяне на чаша със саке. Двата ритуала са рутинни за сватбите в шинтоистки стил.   е на 28 години. Тя е дъщеря на братовчед на императора. Нейният избраник е на 32 години. Той работи в Нипон Юсен - голяма компания за доставки по море.   За сватбата Аяко беше с прическа от ерата хейнан и с традиционна роля с червени и зелени щампи. Младоженецът беше с фрак.   Жените, които се омъжват за членове на императорското семейство, стават също негови членове, но жените, които се омъжват за обикновени японци, както е в случая с Аяко трябва да напуснат знатната фамилия.   Аяко се сбогува символично с император Акихито миналата седмица. Принцеса Мако, най-голямата внучка на императора, ще се омъжи за Кей Комуро - японец с неблагородническо потекло, през 2020 година.   Източник: Дарик  ", "date": "2018.10.29", "title": "Внучка на японския император се сбогува със семейството си, омъжи се за „обикновен японец“"}
{"url": "http://epicenter.bg/article/Megan-strada-ot-kovarna-bolest--pridruzhavashta-bremennostta/166891/10/100", "text": "Меган е не само бременна, но и болна. Крехката дама, в чиято утроба расте следващият кралски наследник, е в тежко физическо състояние, заради което се наложи да ограничи официалните си ангажименти в Австралия. Според източници дори се налага тя да прекъсне визитата си и да се върне обратно в Англия.   По непотвърдена информация Меган страда от коварна болест, която съпътства бременността ѝ и предизвиква изключително остри симптоми – гадене, хрема, отпадналост, дехидратация, загуба на тегло и др. Те могат да се проявят по всяко време.    Поради това херцогинята на Съсекс се почувства зле по време на важен ангажимент на остров Фиджи. Това стана в края на миналата седмица, когато тя посети местен пазар. Тогава се събраха голяма тълпа от почитатели, които копнееха да се докоснат до бившата актриса. Не след дълго обаче охраната на Меган я изведе от събитието и то бе прекъснато, заради многобройната публика, струпването на толкова много хора застрашавало сигурността на кралската особа.   Оказа се всъщност, че единственото съображение било влошеното ѝ състояние. А тази новина да ви напомня за някого? Например за Кейт? Припомняме ви, че по време на трите си бременности херцогинята на Кеймбридж страдаше от същото коварно заболяване. Но за разлика от Меган, Мидълтън не се опитваше да го прикрие.   Според близки на кралското семейство съпругата на принц Хари не се чувства никак добре, което я възпира да го придружава навсякъде, но от двореца Кенсингтън все още не са потвърдили или коментирали тази информация.   Вчера Меган отново се опита да отхвърли слуховете за здравословното си състояние, като произнесе емоционална реч за жените и тяхната независимост в Нова Зеландия. Тя стоеше красива и уверена пред портрета на кралица Елизабет и приветстваше правото на жените да гласуват и да бъдат равни с мъжете.    \"Феминизмът е справедливост\", заключи Меган. Източник: woman.bg", "date": "2018.10.29", "title": "Меган страда от коварна болест, придружаваща бременността"}
{"url": "http://epicenter.bg/article/Amerikanskata-televizionna-kompaniya-naznachava-seks-nadzornitsi-za-zasnemaneto-na-intimni-stseni/166904/10/99", "text": "Американската телевизионна компания HBO, която създаде сериала \"Игра на тронове\", възнамерява да назначи секс надзорници, които да контролират заснемането на креватните сцени, така че актрисите да се чувстват в пълна безопасност.   Ръководството на компанията взело решението за създаването на новата длъжност по молба на Емили Мийд, която играе ролята на проститутката Лори в сериала \"Нюйоркска комбина\".   Екранните превъплъщения на актрисата предполагат многобройни креватни сцени. Поради тази причина Мийд е поискала специално подготвен човек да следи за нейната неприкосновеност в снимачния процес, съобщава списание \"Ескуайър\", цитирано от Дир.бг   Новите сътрудници ще контролират всички еротични снимки за сериалите, произведени от HBO. Главната им задача ще бъде да защитават интересите на артистите и при нужда да съобщават за неподобаващо поведение. Надзирателите ще предават жалбите на изпълнителите на режисьора на продукцията.", "date": "2018.10.29", "title": "Американска телевизионна компания назначава секс надзорници за заснемането на интимни сцени"}
{"url": "http://epicenter.bg/article/Promoutarat-na-Fyuri-shte-sadi-organizatorite-na-galata-v-Sofiya-zaradi-po-malko-propuski/166924/8/73", "text": "Промоутърът на Хюи Фюри - Мик Хенеси, възнамерява да съди организаторите на галата в София заради по-малка бройка пропуски за мача. Това призна Кубрат Пулев в качеството си на домакин на събитието.     ”, добави пред \"Тема спорт\" Кобрата, явно визирайки наднорменото тегло на Мик Хенеси.    ", "date": "2018.10.29", "title": "Промоутърът на Фюри може да съди организаторите на галата в София заради по-малко пропуски"}
{"url": "http://epicenter.bg/article/Ronaldo-napusnal--quot-Real-quot--zashtoto-veche-ne-bil-nezamenim/166928/8/0", "text": "Португалският нападател Кристиано Роналдо даде интервю за авторитетното френско издание \"Франс Футбол\", в което разкри основната причина за раздялата с \"Реал\" Мадрид. Той заяви, че охладнелите отношения с президента на Кралския клуб Флорентино Перес са го принудили да потърси нов клуб. \"Усетих промяна в отношението на Флорентино към мен. Той вече не се държеше, както през първите ми 4-5 години в клуба. За него вече не бях незаменим, вече не бях толкова важен. Тази промяна в отношението ме накара да мисля за напускане\". Португалецът уточни, че причините за раздялата не са финансови. \"Някои хора мислят, че съм си тръгнал заради пари, но това не е вярно, защото ако беше така, щях да избера оферта от Китай, където ми даваха пет пъти повече пари. В \"Ювентус\" получавам горе-долу същото като в Мадрид, даже по-малко. Важното в случая е, че \"Юве\" наистина ме искаше в състава си\", каза още Роналдо. Португалецът смята, че заслужава \"Златната топка\" и разкри, че мечтае за шести трофей, с който да изпревари Лионел Меси. Също така той заяви, че е афектиран от обвиненията в изнасилване към него в САЩ. \"Естествено, че тази история оказа влияние върху живота ми. Имам приятелка, имам четири деца, майка, която вече е на възраст, сестри, братя. Да не говорим за репутацията ми, която също пострада. Но истината рано или късно ще излезе наяве\", коментира Роналдо. ", "date": "2018.10.29", "title": "Роналдо напуснал \"Реал\", защото вече не бил незаменим"}
{"url": "http://epicenter.bg/article/Lavrov--Rusiya-e-poluchila-ot-SASht-spisak-s-vaprosi--koito-predizvikvat-podozreniyata-na-amerikanskata-s/166873/7/0", "text": "Седмица преди президентът на Съединените щати Доналд Тръмп да обяви намерението си да прекрати едностранно Договора за ракетите със среден и малък обсег, Вашингтон е предал на Москва „разширен списък с въпроси, които предизвикват подозренията на американската страна“. Това съобщи руският министър на външните работи Сергей Лавров в интервю за предаването „Москва. Кремъл. Путин.“ на телевизия „Русия 1“, цитира БНР.   Списъкът с въпросите е бил предаден на руснаците чрез американското посолство в Москва, а след това препратен в министерството на отбраната и другите ведомства. Те трябва да разгледат претенциите на Вашингтон и да подготвят отговори на поставените въпроси, уточни Лавров. Няколко дни след това президентът Тръмп обяви намерението си да изтегли Съединените щати от двустранното споразумение, което, по думите на Лавров, „не способства за устойчивия диалог и предсказуемостта“. Руският външен министър обясни действията на Вашингтон с наличието на ракети със среден и малък обсег у азиатските държави. На въпрос на американците дали Китай, Индия, Пакистан и Иран ограничават тези оръжия, Москва е предложила на Вашингтон да се обърне към тези страни и да се запознае с позицията им по въпроса.   Лавров припомни, че преди 10 години Русия е предлагала на други държави договорът да стане универсален, но е получила отказ.  ", "date": "2018.10.29", "title": "Лавров: Вашингтон е предал на Москва разширен списък с въпроси предизвикващи подозрения"}
{"url": "http://epicenter.bg/article/Donald-i-Melaniya-Tramp-otbelyazaha-Helouin-v-Beliya-dom--Snimki-/166874/7/0", "text": "Американският президент  , като  на Южната морава, предаде АП, цитирана от Дарик.   За събитието  . Южният вход на Белия дом пък бе специално декориран с тикви, бали сено и царевични масури.  , но се усмихваха и позираха за снимки с децата, докато им раздаваха лакомства от плетени кошници. Белият дом съобщи, че на проявата са присъствали семейства на местни военни и техните деца. Тръмп не направи никакво изявление.", "date": "2018.10.29", "title": "Доналд и Мелания Тръмп отбелязаха Хелоуин в Белия дом (Снимки)"}
{"url": "http://epicenter.bg/article/Topnovina--Merkel-podava-ostavka-kato-lider-na-HDS/166888/7/0", "text": "Припомняме, че вчера малкият коалиционен партньор на германския канцлер Ангела Меркел с ултиматум към консерваторите.   Заплахата е отправена след слабото представяне на местните избори в Хесен.   Приипомняме, че преди месец немската обществено-правна телевизия АРД поиска оставката на германския канцлер Ангела Меркел. Това се случва за първи път в историята на германска обществено-правна телевизия.   До това се стигна след коментар на недоволство и яростни нападки към германския канцлер.     „      ", "date": "2018.10.29", "title": "Топновина. Меркел подава оставка като лидер на ХДС. Еврото тръгна надолу"}
{"url": "http://epicenter.bg/article/Reporterka-na-VVS-se-obidi-na-Tramp-zaradi-kompliment/166895/7/0", "text": "Телевизионна водеща от BBC подкрепи движението срещу сексуални посегателства \"Аз също\", споделяйки как самата тя е била обект на тормоз и то не от кого да е, а от самия президент на САЩ. Стеф Макгъвърн заявява, че смята за \"отвратитетелни\" думи на Доналд Тръмп, изречени уж като комплимент.   Журналистката си спомня, че по време на интервю през 2012 г., когато Тръмп все още не е избран за президент на САЩ, бизнесменът е изрекъл неподходящата реплика в ефир.   \"Вие сте толкова красива. Смятам да си изляза и да направя така, че да изглеждам малко по-добре, защото ако продължим интервюто, всички ще гледат само вас, а мен дори няма да ме слушат\", казал Тръмп на Стеф Макгъвърн преди шест години по време на предаване по BBС.   Обаче вместо водещата да се почувства поласкана, комплиментът имал обратен ефект. Макгъвърн смята този коментар за опит да се прекъсне мисълта й и ни най-малко не толерира подобно поведение.   ", "date": "2018.10.29", "title": "Репортерка на ВВС се обиди на Тръмп заради комплимент"}
{"url": "http://epicenter.bg/article/Parashutist--populist--prezident--Zhair-Bolsonaro-e-noviyat-silen-chovek-v-Yuzhna-Amerika/166896/7/0", "text": "Бурна радост и тих страх от утрешния ден – президентският балотаж в Бразилия приключи по много различен начин за симпатизантите на двамата кандидати за поста на държавен глава на най-мощната страна в региона.  В крайна сметка над 55% от бразилците избраха скока в неизвестното и заложиха на крайнодесния Жаир Болсонаро.  За социалистите – кандидата Фернандо Хадад, съпартийците му и всички гласували за него, остана горчилката от поражението, което слага край на серия от победи, започнала през 2003 г.  Протестите им бяха разгонени от полицията със сълзотворен газ, докато ликуващите привърженици на Болсонаро козируваха пред камерите и размахваха картонени автомати.  Резултатите от вчерашния втори тур на президентския вот обаче имат своето обяснение повече от 2 години назад. През 2016 г. Дилма Русев беше свалена след процедура по импийчмънт на фона на корупционни скандали и тежки икономически трусове. Временно на поста се качи консерваторът Мишел Темер, който към момента има унизителните 2% подкрепа след компрометиращи скандали и съмнения за подкупи. На фона на всичко това иконата на бразилската левица Лула да Силва не можеше да участва във вота отново заради присъда за злоупотреби.  Така теренът се оказа чист за Жаир Болсонаро. Често определян за една от най-спорните фигури в южноамериканската политика (до степен да получи прозвището „Тръмп на тропиците”), той е военен от кариерата, десантчик. Служил е по времето на военната хунта (1964 г. – 1985 г.), като често се е изказвал ласкаво за управлението на страната по това време. Правил го е в качеството на народен представител – реториката в подкрепа на бившите и настоящи военни му носи депутатско място още в зората на 90-те.  „Не можем да продължим флиртовете със социализма, комунизма, популизма и левичарския екстремизъм. Ще променим съдбата на Бразилия”, обяви след победата си Болсонаро, като добави, че ще управлява според Библията и Конституцията на страната.  Светото Писание беше споменато неслучайно. Огромна роля за успеха на Жаир Болсонаро имат все по-популярните в Бразилия евангелистки църкви, които, както и по цял свят (и у нас), подкрепят консервативни и реакционни политически проекти. За да ги спечели на своя страна, новият президент разкритикува сексуалното образование в училищата и се обяви срещу разширяването на правата на хомосексуалистите.  В същото време, Болсонаро е открит привърженик на не толкова богоугодни дейности като прилагането на изтезания спрямо заподозрени в крайноляв екстремизъм, разрешаването на полицията да стреля по предполагаеми престъпници и либерализиране на законите по начин, който да позволи на повече бразилци да купуват и използват огнестрелно оръжие за самозащита.  Често реториката му е определяна като расистка и сексистка. „Амнести Интернешънъл” и други правозащитни организации вече изразиха своите притеснения, че ситуацията с човешките права може да се влоши рязко.  За да се хареса и на едрия бизнес и международните инвеститори, новият държавен глава обяви, че ще намали бюрокрацията, ще поддържа фискална дисциплина и ще премахне бюджетния дефицит. Икономиката на страната вероятно ще бъде поверена на Паоло Гедеш – икономист с образование от Чикагския университет и инвестиционен брокер.  Очакванията за приватизация на ред ключови държавни предприятия и за инвестиции в инфраструктура обаче се сблъскват с вижданията на някои от пенсионираните генерали, които ще влязат в правителството и стоят зад възхода на Жаир Болсонаро. Така тепърва ще видим колко от икономическата програма ще се реализира.  И Китай, и САЩ поздравиха новия бразилски президент, като, според различни източници, екипът му е в контакти на най-високо ниво с Пекин и Вашингтон от няколко седмици. Подобни коментари се чуха и от Аржентина, Чили, Колумбия, Парагвай и Перу, където също на власт дойде крайната десница.  Малко повече от десетилетие след голямата лява вълна в Южна Америка, сега континентът в голямата си част е извървял пътя до другия край на политическия спектър. Дали това е прелюдия към завръщане на военните диктатури от времената на Студената война – следващите няколко месеца ще дадат отговор.  ", "date": "2018.10.29", "title": "Парашутист, популист, президент: Жаир Болсонаро е новият силен човек в Южна Америка"}
{"url": "http://epicenter.bg/article/Balgarin-e-svidetel-sreshtu-ubiytsite-na-16-godishno-momiche-v-Italiya/166897/7/0", "text": "Българин е ключов свидетел по огромния скандал в Италия заради групово изнасилване на 16-годишно момиче от мигранти, а после и починало.  В разследването на случая настъпи обрат, след като от документи се разбира, че 32-годишен българин -  клошар е един от ключовите свидетели, помогнали за разпознаването на нападателите, предаде Нова телевизия.   Документи от разследването и разпита на българския гражданин показват, че той дава интересни детайли около това какво точно се е случило. Българинът Наско Радев е познавал жертвата Дезире, освен това се е намирал на мястото на престъплението.   16-годишното момиче очевидно е имала склонност и зависимост от наркотици и се е намирало на мястото, защото е търсила да си купи доза. Тя не е била бездомна, но е била зависима. Българинът е бил в това време в района, бил е и след това, когато е установено, че момичето е починало. Той сам е потърсил властите, за да разкаже какво се е случило, тъй като освен че са заловени хора, се издирват някои от участниците и свидетели, на които може да се повдигнат обвинения, защото не са повикали Бърза помощ и не са се обадили на полицията.   „Познавах Дезире и посещавах ул. “Деи Лукани”, разказва Наско, на 32 години. Той се е започнал с момичето преди месец. „Отидихме заедно там защото наоколо „черни” продаваха хероин и кокаин. Дезире проституираше за дрога. Този ден нямаше.   Тя отиде с един висок африканец в постройката. Исках да вляза, но друг негър ми попречи. После влязох и се опитах да я накарам да си ходи, но тя отказа. Друг чернокож дойде и ме изгони и видях опашката от африканци, които чакаха”, разказва българинът. По-късно той отново се върнал на мястото и чул, че се чудели дали да викат линейка.   Социалното напрежение в Рим не стихва. Всеобщо възмущение предизвикаха антимигрантски настроения и манифестации.    Заловени са четирима африкански имигранти,с изтекло разрешение за временен престой. Кварталът „Сан Лоренцо” е още под полицейска обсада. Следствието продължава, за да установи всички съучастници както и дали свидетелите са нарушили закона като не са повикали линейка и полиция, съобщи говорител на полицията за Нова телевизия.Пред кметството на Рим гражданството манифестира срещу деградацията на града и настояват за твърда ръка и безкомпромисна имигрантска политика. Нещо което Матео Салвини вицепремиер и министър на вътрешните работи обеща да направи.   Имигрантите са повод за напрежение и между Италия и Франция. Рим обвинява френските жандарми, че се отървавали от нелегални имигранти като ги придружават до границата с Италия и им посочвали как да се придвижат на италианска територия. Имаше и видео от подобен случай.   Министър на вътрешните работи и лидер на Северната Лига, Салвини влезе в спор с Брюксел заради отказът си да даде достъп на италиански пристанища за кораби с имигранти.   Той поднови плановете си да забрани достъп и престой на имигранти, дошли по море със спасителни кораби на НПО, които спасяват африканските имигранти, отправили се към Европа с лодки на трафиканти на хора.", "date": "2018.10.29", "title": "Българин е свидетел срещу убийците на 16-годишно момиче в Италия"}
{"url": "http://epicenter.bg/article/Hashogi-shtyal-da-razkrie-podrobnosti-za-izpolzvane-na-himichesko-orazhie-ot-Sauditska-Arabiya-v-Yemen/166901/7/0", "text": "Убитият саудитски журналист Джамал Хашоги е бил на път да разкрие детайли за използване от Саудитска Арабия на химически оръжия в Йемен. Това съобщи в. \"Сънди експрес\", като се позова на източници, близки до Хашоги.  Същевременно разузнавателни източници, казали, че Великобритания е била информирана за заговор срещу журналиста три седмици преди той да изчезне, след като влязъл на 2 октомври в саудитското консулство в Истанбул.  Британската служба за електронно следене (Правителствен център за комуникации - Government Communications Headquarters (GCHQ) е прехванала вътрешни комуникации от генералното разузнавателно управление на Саудитска Арабия. В тези комуникации се говорело за заповеди, издадени от член на саудитския кралски кръг за отвличане и връщане на Хашоги в Саудитска Арабия. Заповедите не идвали директно от престолонаследника принц Мохамед бин Салман и не се знае дали той е знаел нещо за тях. В заповедите се говорело за отвличане, но в тях \"имало и отворена вратичка за други действия, ако журналистът създава проблеми\", казали цитираните източници.  Британското външно разузнаване МИ-6 е било информирано за това и предупредило Саудитска Арабия да се откаже от намеренията си да отвлече Хашоги. На 1 октомври МИ-6 било информирано за движение в Истанбул на група, включваща хора от саудитското разузнаване. Чрез канали британците предупредили саудитците, че плановете им не са добри, но последвалите събития показват, че това предупреждение не е било взето предвид, казали още източниците.  Запитани защо МИ-6 не е предупредило САЩ, тъй като Хашоги беше американски гражданин, източниците заявили само: \"Беше взето решение, че сме направили, каквото е по силите ни.\"  Анализатори обаче предлагат друго обяснение.  Том Уилсън от мозъчния тръст \"Хенри Джаксън\", коментира, че имиджът, който бил създаден на Хашоги, прикривал неща за него. Той бил вътрешен човек в саудитския режим и е бил близък до бивш ръководител на разузнаването. Журналистът бил ислямист, член на движението \"Мюсюлмански братя\", \"другарувал\" е с Осама бин Ладен и е симпатизирал на неговия джихад в Афганистан, твърди анализаторът.    ", "date": "2018.10.29", "title": "Хашоги щял да разкрие подробности за използване на химическо оръжие от Саудитска Арабия в Йемен"}
{"url": "http://epicenter.bg/article/Indiya-kupuva-ot-Rusiya-fregati-za-pochti-1-miliard-dolara/166903/7/0", "text": "Русия и Индия подписаха договор за доставка на две фрегати за Индийския военноморски флот, предава БГНЕС като се позовава на вестник \"Икономик таймс\".    Според изданието, става въпрос за два нови военни кораба, които Москва ще построи за Ню Делхи. Индийската страна държи те да бъдат оборудвани с разработваните съвместно свръхзвукови крилати ракети \"БраМос\".   Неназовани източници са потвърдили пред вестника, че договорът е бил подписан миналата седмица, а стойността на сделката е 950 млн. американски долара. Очаква се на по-късен етап да бъде подписан договор и за строителството на други две фрегати от същия тип, които обаче да бъдат произведени в Индия.   Очакваше се договорът да бъде подписан по време на визитата на президента на Русия Владимир Путин в Индия на 4 и 5 октомври.    Според \"Икономик таймс\" обаче тогава двете страни не са успели да постигнат споразумение, тъй като са имали разногласия относно цената.", "date": "2018.10.29", "title": "Индия купува от Русия фрегати за почти 1 милиард долара"}
{"url": "http://epicenter.bg/article/Merkel-nyama-da-se-kandidatira-za-deputat--nito-shte-raboti-v-Bryuksel-sled-kraya-na-mandata-si/166907/7/0", "text": "Германският канцлер Ангела Меркел няма да се кандидатира за депутат в Бундестага след края на сегашния й мандат, нито ще заеме пост в ръководството на Европейския съюз в Брюксел, предаде ДПА, като се позова на източници от нейния Християндемократически съюз (ХДС).  Новината беше съобщена днес, след като Меркел каза на среща на ръководството на ХДС в Берлин, че е готова да се откаже от лидерския пост в партията. На заседанието са били обсъдени резултатите от регионалните избори в провинция Хесен вчера, както и от тези преди две седмици в Бавария, където управляващата коалиция също не се представи добре. Меркел каза, че иска да остане канцлер до края на сегашния законодателен период през 2021 г.   Преди това тя твърдеше, че двата поста няма как да бъдат разделяни, отбелязва ДПА.   Меркел е начело на ХДС от 2000 г. През декември партията ще има конгрес, на който ще има вътрешни избори за председателския пост.   Евентуалният отказ на Меркел да се кандидатира за преизбиране би поставил началото на надпревара за неин наследник, отбелязва Ройтерс.   Франс прес посочва, че по-късно днес Меркел ще направи изявление в Берлин.  Бившият лидер на консервативния блок в Бундестага Фридрих Мерц казал, че ще се кандидатира за лидерския пост в ХДС, допълниха цитираните партийни източници.   Генералният секретар на Християндемократическия съюз (ХДС) Анегрет Крамп-Каренбауер иска да наследи германския канцлер Ангела Меркел като лидер на партията на конгрес през декември, предаде Ройтерс, като също се позова на партийни източници.   Според източниците Крамп-Каренбауер, която е близък съюзник на Меркел, казала пред членове на ХДС, че е готова да се кандидатира за председател на партията. Нейното изявление, направено на закрито заседание, било посрещнато с аплодисменти.    ", "date": "2018.10.29", "title": "Меркел няма да се кандидатира за депутат, нито ще работи в Брюксел след края на мандата си"}
{"url": "http://epicenter.bg/article/Merkel--Tova-e-posledniyat-mi-mandat-kato-kantsler/166908/7/0", "text": "„Не съм се родила като канцлер и никога не съм забравяла това”. Това каза германският канцлер Ангела Меркел, която обяви, че отказва да се кандидатира за председател на ХДС през декември. Тя отказва да се кандидатира за канцлер през 2021 г., няма да се кандидатира като депутат в Бундестага, нито за друг политически пост.  Меркел остава канцлер до края на мандата на правителството. Тя е лидер на партията от 2000 г., а през март беше избрана за канцлер на Германия за четвърти пореден път. Решението ѝ идва, след като вчера партиите от управляващата в Германия коалиция постигнаха лоши резултати на провинциалните избори в Хесен, а преди две седмици - и в Бавария. Меркел обяви, че поема пълна отговорност за резултатите от изборите. „Вярно е, че Анегрет Крамп-Каренбауер и Йенс Шпан обявиха, че се кандидатират днес“, заяви Меркел пред репортерите след среща на партийното ръководство при затворени врата. Тя добави, че не иска да влияе върху избора на неин наследник на лидерския пост в ХДС. Попитана дали обявлението й да не се кандидатира за пети мандат като канцлер важи също за евентуални предсрочни избори пред 2021 година, Меркел заяви, че вече е изказала ясно позицията си по въпроса и не иска да участва в по-нататъшни спекулации. По – рано днес, агенция „Ройтерс“ съобщи, че младшият партньор в управляващата коалиция на Германия – ГСДП е отправил ултиматум към канцлера Ангела Меркел и нейния Съюз (ХДС/ХСС) да постигне по-добри политически резултати до следващата година, иначе социалдемократите ще излязат от управлението. Това се случи на фона на загубите за двете партии в регионалните избори в провинция Хесен. Християндемократическия съюз спечели вота в неделя с 27,2% от гласовете на избирателите, но това е спад с 11,1% от последните избори в Хесе през 2013 година, когато ХДС получи 38,3% от гласовете. ГСДП се представи дори по-зле, като получи само 19,6% от гласовете на избирателите, сривайки се от 30,7% на вота през 2013 година и регистрирайки най-лошия си резултат в западната германска провинция от 1946 година. „Зелените“ също спечелиха точно 19,6%. Лидерът на социалдемократите заяви, че ще използва пътна карта, с която да измери прогреса на раздираната от вътрешни борби управляваща коалиция. „След това бихме могли да оценим изпълнението на тази пътна карта на съгласувания междинен преглед, когато ще можем ясно да видим дали това правителство е правилното място за нас“, заяви Налес пред журналистите. „Състоянието на правителството е неприемливо“. Според британската агенция посланието й е било ясно: ГСДП трябва да покаже видими резултати на своите поддръжници през следващата година, или партийните лидери ще излязат от коалицията с Меркел. Волкер Буфиер, настоящият премиер на провинция Хесен от ХДС заяви, че партията е постигнала целта си да води следващото правителство на региона, но добави: „Страдаме заради загубите“. „Посланието към управляващите партии в Берлин е: Хората искат по-малко караници и съсредоточаване върху важните проблеми“, заяви той. Според „Ройтерс“ слабият резултат на ХДС в Хесен, след като сестринската й партия Християнсоциалния съюз регистрира най-слабия си резултат в Бавария от 1950 година насам преди две седмици може да доведе неочаквано бързо до започване на дебата за това, кой ще наследи Меркел и кога. Тя е канцлер от 13 години. Агенцията коментира още, че слабостта на германския канцлер у дома може да ограничи възможностите й да води Европейския съюз във време, когато Съюзът е изправен пред Брекзит, бюджетна криза и вероятността десните партии да постигнат много високи резултати на изборите за Европейски парламент през май. ", "date": "2018.10.29", "title": "Меркел: Това е последният ми мандат като канцлер"}
{"url": "http://epicenter.bg/article/Chehoslovakiya-shpionirala-Donald-Tramp-v-kraya-na-1980-te/166918/7/0", "text": "Комунистическите тайни служби в Чехословакия са засилили шпионирането срещу Доналд Тръмп в края на 1980-те години, взимайки го на прицел, за да получат информация за \"високите етажи на американското правителство\".  Това разкриват архивни документи и свидетелства на бивши шпиони от Студената война, съобщава британският в. \"Гардиън\", цитиран от Нюз.бг.  Държавна сигурност на Чехословакия е провеждала дългогодишна шпионска мисия срещу Тръмп след брака му през 1977 г. за първата му съпруга Ивана Зелничкова. Операцията е била провеждана в град Злин, провинциален град в югозападна Чехословакия, където Зелничкова е родена и е израснала.  Бащата на Ивана - Милош Зелничек, редовно е предоставял информация на местното подразделение на Държавна сигурност за посещенията при дъщеря му от САЩ и за кариерата на своя известен зет в Ню Йорк. Зелничек е бил класифициран като \"конспиративен\" информатор. Отношенията му с Държавна сигурност са продължили до края на комунистическия режим.  Нови архивни документи, с които са се сдобили от \"Гардиън\" и чешкото списание Respekt, показват нарастващия интерес на чехословашката Държавна сигурност към Тръмп след президентските избори в САЩ през 1988 г., спечелени от Джордж Буш-старши. Първо разузнавателно управление към Държавна сигурност на Чехословакия, което е отговаряло за външния шпионаж, се е опитвало да \"задълбочи\" дейностите, свързани с Тръмп.  Бившият служител на Държавна сигурност Властимил Данек, който живее като пенсионер в село Задни Арностов, е потвърдил за разработката срещу Тръмп. Говорейки за първи път публично по темата, той посочил: \"Тръмп, разбира се, беше много интересна личност за нас. Той беше бизнесмен, той имаше много контакти, дори в американската политика. Ние се съсредоточихме върху него, знаехме, че е влиятелен. Имахме информация, че искаше да бъде президент в бъдеще.\"  Данек е разкрил също така, че негови началници в централата на Държавна сигурност в Прага също са се интересували от Тръмп. \"Не само ние се интересувахме от него. Първо разузнавателно управление на Държавна сигурност се интересуваше от него. Не знам дали Първо разузнавателно управление е споделяло информация за Тръмп с КГБ. Не мога да потвърдя или да отрека\", посочва бившият служител на Държавна сигурност.  Той добавил: \"Не искам да ви казвам повече подробности. Това е минало, което бих искал да забравя. Не искам да имам никакви проблеми.\"  От документите не става ясно дали Съветският съюз е наредил или оформил продължилата 10 години разработка на чехословашката Държавна сигурност по отношение на Тръмп. Ала чехословашките шпиони редовно са споделяли тайни с колегите си от КГБ, като руската служба е имала офис за свръзка в Прага. Много от служителите на чехословашката Държавна сигурност също така са работили директно за КГБ, която е била известна сред тях като \"приятелите\".  През лятото на 1987 г. Доналд и Ивана Тръмп са посетили Москва и Ленинград след лична покана от съветския посланик във Вашингтон Юрий Дубинин. Пътуването е било уредено от \"Интурист\", което е туроператор под прикритие на КГБ. Скоро след завръщането си от Москва Тръмп е обявил, че обмислял да се кандидатира за президент. Този опит за включване в президентската надпревара не е успял да се осъществи.  През октомври 1988 г., в навечерието на американските избори, Ивана Тръмп е посетила родителите си в Злин. Според документите тя \"уверено\" е прогнозирала победата на Буш пред баща си, който на свой ред предава тази информация на местните служители на Държавна сигурност.  ", "date": "2018.10.29", "title": "Чехословакия шпионирала Доналд Тръмп в края на 1980-те"}
{"url": "http://epicenter.bg/article/Vizhte-novoto-mega-letishte-na-Istanbul--video-/166922/7/0", "text": "Турският президент Реджеп Ердоган открива днес в Истанбул най-голямото летище в света. Церемонията съвпадат  с националния празник на страната – 95-ата годишнина от основаването на Турската република.   Третото летище на мегаполиса се намира в европейската част, северно от квартал Арнавуткьой в европейската част на Истанбул, Турция - между селата Таякадън и Акпънар.   Новото летище на Истанбул ще скъси времето за полети до България. Сега самолетите пътуват до София 50 минути, а с отварянето на новия аеропорт полетът ще се скъси на 40 минути, коментира Мехмед Гюркайнак, директор за България на Turkish Airlines.   Третото летище на Истанбул ще бъде най-голямото в света, а след днешната церемония ще заработят три писти.   Според представители на авиокомпанията капацитетът на \"Ататюрк\", което ще бъде затворено след като новият аеропорт заработи, вече се изчерпва заради засиления трафик.    Мехмед Гюркайнак посочи, че с откриването на третото летище на Истанбул трафикът през България ще се засили, което е плюс за страната. Летището е по-близо до българската граница в сравнение с останалите две. Там ще бъде новият хъб на неговата авиокомпания и на други превозвачи.   Новото летище е проектирано да поеме като основен хъб нарастващия трафик. То е достатъчно голямо, така че там едновременно могат да се намират 114 самолета по едно и също време. Там ще бъдат заети 225 000 служители, когато бъде достигнат пълният капацитет, заяви тогава турският транспортен министър Ахмет Арслан.   През октомври летището ще може да поеме 90 млн. пътници, а на следващите три етапа ще се развие до 6 полоси за излитане и кацане и 4 терминала. Капацитетът му ще нарасне до 200 млн., с което трябва да се превърне в най-голямото в света, казаха пред телевизия „България он ер“ Георги Пеев, генерален директор на Булатса (РВД) и Росен Янчев, ръководител на обучението за ръководители на полети.   „Ще настъпи сериозна промяна на процедурите за българското въздушно пространство“, каза Георги Пеев и поясни, че вече се разиграват различни варианти като подготовка за новата среда.   На практика снижаването на самолетите ще започва над България   Сега Булатса обслужва 3 хил. самолета на денонощие през лятото, когато е най-активният сезон, като се очаква ръст на трафика заради третото летище на Истанбул.", "date": "2018.10.29", "title": "Вижте новото мега летище на Истанбул (видео)"}
{"url": "http://epicenter.bg/article/Peskov--Putin-i-Tramp-shte-si-sveryat-chasovnitsite-po-problemite-na-stabilnostta/166923/7/0", "text": "Президентите на Русия и САЩ, Владимир Путин и Доналд Тръмп, ще си сверят часовниците на 11 ноември в Париж по множество проблеми, включително по Договора за ликвидиране на ракетите със среден и малък обсег в Европа (ДЛРСМОЕ), съобщи днес говорителят на Кремъл Дмитрий Песков, цитиран от ТАСС и БТА. Срещата ще се състои в кулоарите на отбелязването на 100-годишнината от края на Първата световна война съгласно договореност, постигната при гостуването тук (в Москва) на (съветника на президента на САЩ по въпросите на националната сигурност Джон) Болтън\", каза Песков пред журналисти. По думите му \"основната цел е да се сверят часовниците\". \"Пред президентите на Русия и САЩ традиционно стоят много въпроси, по които трябва да се обменят мнения, все още има много въпроси, засягащи стабилността, още повече в контекста на изказаното намерение на САЩ да излязат от ДЛРСМОЕ\", отбеляза Песков. Според него \"всичко това, безусловно, ще бъде в дневния ред (на срещата в Париж)\". Говорителят на Путин добави, че президентите, \"разбира се, ще обсъдят двустранните руско-американски отношения\". \"Това сверяване на часовниците всъщност е основната цел на подобни срещи\", посочи Песков. Говорителят на Путин освен това изрази съжаление за закриването на списание \"Ню таймс\". \"Ако списанието го няма, разбира се, това по-скоро е лошо, отколкото добре. Може само да съжаляваме\", каза Песков. В същото време говорителят на Кремъл подчерта, че \"от друга страна си има закони\". \"Съдейки по това, което се знае, списанието е получавало пари от чужбина и не е декларирало това в съответствие с нашето законодателство\", поясни гледната си точка Песков и добави: \"Затова глобата в размер точно на тази сума, която изданието е получавало, е това решение, което е било взето от Роскомнадзор (Федералната служба за надзор в сферата на съобщенията, информационните технологии и масовите комуникации). В случая всичко е в строго съответствие със законодателството\". По-рано руски съд постанови \"Ню таймс\" да заплати глоба от 22,5 млн. рубли. Адвокатът на списанието и на главния редактор Вадим Прохоров отбеляза, че сумата на глобата е съпоставима с годишния бюджет на изданието за миналата година. По думите му \"Ню таймс\" ще подаде апелативна и касационна жалба по даденото решение, а също жалба до Европейския съд за правата на човека. Печатната версия на списание \"Ню таймс\" престана да излиза през 2017 г. поради недостиг на средства. Към онзи момент тиражът беше 50 хиляди броя. Сега изданието съществува само в електронна версия. ", "date": "2018.10.29", "title": "Песков: Путин и Тръмп ще си сверят часовниците по проблемите на стабилността"}
{"url": "http://epicenter.bg/article/ES-ne-e-gotov-da-otmeni-smyanata-na-chasovoto-vreme/166930/7/0", "text": "ЕС не е готов да отмени смяната на часовото време. Няколко страни членки имат резерви. Това заяви австрийският министър на транспорта Норберт Хофер. Той е домакин на неофициална среща на европейските министри на транспорта в град Грац, на която те обсъдиха предложението на Европейската комисия практиката за преминаване към лятно часово време между пролетта и лятото да бъде прекратена. Голяма част от страните членки са изразили своите притеснения от различни технически проблеми, които могат да възникнат при фиксиране на часовото време още през 2019 г. Представители на въздушните превозвачи са посочили, че авиокомпаниите ще се нуждаят от 18-месечна подготовка. Транспортните министри на Дания, Люксембург и Естония признаха, че все още има дебати в страните им по темата и е трудно да се очаква окончателно решение за 12 месеца. Правителствата на държавите членки на ЕС, започнаха дискусии дали и кога да се сложи край на смяната на часовото време два пъти годишно на фона на съмнения, че планът на Европейската комисия това да стане през 2019 г. ще се осъществи. Норберт Хофер, министър на транспорта на Австрия, чиято страна е ротационен председател на Съвета на ЕС, каза пред репортери, че 2019 г. е твърде кратък срок за повечето страни. По думите му много страни са се обосновали с техническите въпроси, които трябва да се решат, и са заявили, че авиокомпаниите например са предупредили, че се нуждаят от 18 месеца, за да се подготвят: „В определени сфери се изисква малко повече време за извършване на промяната. Във въздухоплаването, например, казаха, че им е нужно повече време и предлагат 2021 година”. Европейската комисия очаква страните от ЕС да изготвят до края на декември тази година единна позиция за сезонната смяна на времето и е готова да премести срока за поредната смяна, заяви еврокомисарят за транспорта Виолета Булц, след края на неофициалната среща на министрите на транспорта и екологията на ЕС в Грац: \"По време на дискусията стана ясно, че на страните членки им е необходимо повече време, за да вземат окончателно решение. Предложих да се използва времето до края на австрийското председателство, за да се пристъпи към смяната на времето, да се хармонизират позициите, да се намери съвместно решение и да се регулират всички възможни конфликти, както и да се изработи общ подход по темата през декември\". Срещата на министрите на транспорта в Грац е първата неформална дискусия, от която не се очаква решение. Следващата формална среща на европейските министри на транспорта е на 3 декември. Източник: Дарик ", "date": "2018.10.29", "title": "ЕС не е готов да отмени смяната на часовото време"}
{"url": "http://epicenter.bg/article/Devizat-na--quot-Evroviziya-2019-quot--olitsetvoryava-mechtata-za-ES-na-Izrael/166909/6/0", "text": "Международният песенен конкурс \"Евровизия 2019\", който ще се проведе в Тел Авив, ще премине под девиза \"Позволи си да мечтаеш\".   Изпълнителният директор на конкурса Йон Ола Санд заяви, че мотото отразява всичко, което свързваме в съзнанието си с \"Евровизия\". Преди всичко това е разнообразието, единството и интеграцията. \r\n \r\n За пример Санд посочи вдъхновението от победата на израелската представителка Нета Барзилай при последното издание на конкурса в Лисабон. По неговите думи Нета си е мечтала да върне песенната надпревара в родината си и е успяла в това си начинание.   Източник: Дир.бг", "date": "2018.10.29", "title": "Девизът на \"Евровизия 2019\" олицетворява мечтата за членство в ЕС на Израел"}
{"url": "http://epicenter.bg/article/Kamdzhalov-otdava-pochit-na-uchitelya-si-po-dirizhirane/166929/6/0", "text": "След изключителния успех в Златната зала на Музикферайн във Виена, Йордан Камджалов и GENESIS ORCHESTRA ще представят пред българската публика примиера на „Празници и ритуали“ на Васил Казанджиев. В програмата ще звучат още Ференц Лист – концерт за пиано и струнен оркестър „Malédiction“ и Дмитрий Шостакович - Камерна симфония оп.110а. Солист  Ивайла Кирова, пиано. Концертът е с дата 8 ноември 2018 в зала България от 19 часа. Традиционните „Предконцертни диалози“ с маестрото ще бъдат на на 4 ноември от 19:30 часа в СГХГ. Този път в дискусията ще се включи и първият учител по дирижиране на Йордан Камджалов - акад. Васил Казанджиев. На него се посвещават както концертът в София, така и предстоящата премиера в Мюнхен, където ще представят отново българската изпълнителска и  композиторска школа. На 11 ноември 2018, в Мюнхен, зала “Hubertussaal”  в двореца Nymphenburg. Билети за концерта в София – на касата на Кантус Фирмус в зала България ", "date": "2018.10.29", "title": "Камджалов отдава почит на учителя си по дирижиране"}
{"url": "http://epicenter.bg/article/Parvi-krachki-ot-posledniya-vals-na-Merkel-s-vlastta/166912/11/0", "text": "Ангела Меркел ще се оттегли като германски канцлер, когато мандатът й приключи през 2021 г., заяви партиен източник в понеделник пред АФП, след като поредица от политически кризи и регионални дебати по гласуването разтърсиха крехката коалиция.   Често приветствана като най-могъщата жена в света и де факто лидер на Европа, поради отслабените ѝ позиции Меркел е изправена пред нарастващи призиви за изясняване на плановете за това кой ще я наследи след 13 години на власт. Говорейки по време на срещата на своя дясноцентристки Християндемократически съюз (ХДС) в понеделник, един ден след болезнените резултати от изборите в провинция Хесен, Меркел разказа, че планира да се откаже от ръководството на партията - роля, която заема от 18 години. Тя каза, че иска да завърши четвъртия си мандат като канцлер, но подчерта, че това ще бъде \"последният й мандат\", каза източник на партията пред АФП.   \"Тя наистина беше тъжна и изобщо огорчена и поиска дискусията за това кой ще я наследи да бъде проведена по един мирен начин\", каза източникът, добавяйки, че думите на Меркел бяха посрещнати с овации.   Очакваше се германският лидер ветеран да се кандидатира за преизбиране като лидер на ХДС на партийния конгрес през декември. Меркел досега винаги настояваше, че позицията на партиен ръководител и канцлер в най-добре развитата икономика на Европа, трябва да се държат от един и същ човек.     Силата на Меркел започна да гасне след съдбовното решение от 2015 г. да запази отворени границите на Германия, като в крайна сметка позволи на повече от един милион мигранти да влязат в Германия. Масовите пристигания дълбоко поляризираха Германия и бяха приети като подхранване възхода на крайната десница. Като се противопоставя на новодошлите, антиимигрантската Алтернатива за Германия (АзГ) сега вече е най-голямата опозиционна партия в Бундестага и след силно представяне в Хесен в неделя сега има места във всички провинциални парламенти на Германия.   Лидерът на АзГ съюз Йорг Мойтен приветства евентуалното оттегляне на Меркел като \"добра новина\".     Репортерът на в. „Ди Велт“ Робин Алексзандер заяви, че сега вероятно ще се разчисти пътят избраният наследник на Меркел, генералният секретар на ХДС Анегрет Крамп-Каренбауер, да поеме юздите, ако до декември не се появи друг надежден кандидат. \"Двете жени поеха инерцията, защото никой от техните опоненти не е готов за това\", каза той. Други кандидати също чакат, включително амбициозния министър на здравеопазването Йенс Шпан, който често критикува Меркел.   Изненадващите новини за Меркел се появиха, след като ХДС и нейният младши федерален коалиционен партньор социалдемократите (ГСДП) претърпяха тежки загуби на изборите в неделя в провинция Хесен. Само две седмици по-рано консервативната братска партия на Меркел ХСС претърпя подобен неприятен резултат в Бавария. И двете гласувания бяха възприети като осъдителни присъди на голямата ляво-дясна коалиция на Меркел в Берлин, която се плъзга от криза в криза, често по горещия и емоционален въпрос за миграцията.     В. „Франкфуртер Алгемейн Цайтунг заяви в неделя, че ще бъде \"грешка\" на Меркел да не пуска властта. „Предавайки жезъла по своя воля, тя би показала, че знае същото, което всеки знае: краят на канцлерството ѝ се приближава.“   Първата стъпка на Меркел към изходната врата вероятно ще изпрати вълни в целия Европейски съюз, където тя е служила като маяк на стабилност, тъй като блокът се бори с множество глобални кризи, Брекзит и един непредвидим съюзник в Белия дом. Докато все още е широко уважавана в чужбина, неотдавнашните й неприятности у дома оставиха Меркел далеч от европейската сцена, което ще попречи и осуети натискът на френския президент Емануел Макрон да реформира еврозоната заедно с Меркел. Въпреки световната си позиция, Меркел няма намерение да търси длъжност в Европейската комисия, след като напусне германската политика, заяви източникът от ХДС пред АФП, въпреки спекулациите в Брюксел.     Но жената, наричана \"вечния канцлер\", не може да избере собствения си график - и оттеглянето ѝ може да се ускори, ако нейният младши коалиционен партньор свали правителството преди 2021 г. Ръководителят на ГСДП Андреа Налес заяви, че нейната лявоцентристка партия, която е най-старата в Германия, не успя „да се освободи от правителството и да извади ясен собствен профил, след като е била част от многобройни, натоварени с компромиси „големи коалиции\". Тя каза, че в момента в ГСДП ще бъде предложен \"документ за обсъждане\" в Берлин, който да изисква конкретен напредък по ключови въпроси до следващия октомври, включително пенсионни права и по-добри грижи за децата, преди да реши дали да остане в коалицията. Все по-голям брой членове на ГСДП призоват партията да напусне правителството и да ближе раните си в опозиция, тъй като понастоящем на избори в цялата страна социалдемократите с техните 15 % остават като резултати под Алтернатива за Германия с нейните 16%. /АФП   ", "date": "2018.10.29", "title": "Първи крачки от последния валс на Меркел с властта"}
{"url": "http://epicenter.bg/article/Valeriya-Veleva--Zashto-Lili-Ivanova-se-prevrashta-v-ikona-/166920/11/0", "text": "\"Тази жена няма аналог в България! Може би с Тина Търнър са от една величина...нямат възраст, нямат компромис, нямат отказване!\"  \"Това е нашата Лили. Лили от Кубрат. Всички сме като Лили с блага душа и голям глас. Браво Лили, ти си прекрасна, уникална и вълшебна. Продължавай все така да радваш народа и сееш успехи\"  Вълшебна Лили!  Велика Лили Иванова!  Страхотна....е!  Уникална  Неповторима!  ФЕНОМЕН!  В нашия живот ТОВА Е!  Боже, дай ѝ сила и дух още дълги години! Обичана и ненавиждана, Няма Друг такъв талант!  Класа!  Космична!!!  Емблематична!  Легенда! Неповторима и обичана!  Браво няма втора.Благодаря на Бог ,че те е пратил тук на земята при нас  Шапки долу пред Лили! Най-голямата, това е Лили Иванова !  Наистина уникално явление е тя!!! Да изнасяш концерт на близо 80 годишна възраст си е направо геройство! Лили е Колос!!! Бях вчера на концерта, ей така се пее... няма шоу, няма спектакли... само един страхотен глас, прекрасна музика и уникални текстове! Това са много малко част от оценките във фейсбук за трите концерта на Лили Иванова, изнесени в края на миналата седмица. Маратонът от три поредни вечери пред препълнената зала 1 на НДК беше наистина впечатляващ. С тях завърши тазгодишното национално турне на Лили Иванова - в дъжд и в пек, с препълнени зали и екзалтирана публика. Нито един творец от нейното поколение не е съхранил тази творческа мощ, с която да държи публиката си толкова години наред. Много е писано за нейния маниакален професионализъм, за безкомпромисния избор на текстове, за неистовия ѝ стремеж да бъде новатор в музиката, за онова Божие въздействие, което тя има върху своите зрители и слушатели. За гласа ѝ, който звучи все така мощно и вярно, за нежната осанка, която те кара да се питаш - откъде ѝ идват силите на тази жена-статуетка. Този път се замислих за публиката ѝ.  Защо всеки път е така зашеметена? Защо оценките ѝ винаги са само суперлативи? Защо ѝ се покланят и вече я наричат икона?  Защо публиката е омагьосана от песните на Лили Иванова?  Лили ти бърка в душата... Разхожда се там на пръсти, извиква спомени, предизвиква емоционални трусове, от които настръхваш. Лили пее за любов - но тя пее за твоята любов, за твоите страсти, за твоите изневери, за твоята наранена душа, за миговете, в които \"Ти дойде да разкажеш за тъгата огромна как сега вън се скита любовта ти, но бездомна...\" (Ти дойде ) Слушаш Лили и виждаш собствения си живот.  С някаква лекота тя намества твоя пъзел, дава ти отговори, които не искаш да чуеш или които отдавна чакаш със скрит трепет. Затова, когато я слушаш, чуваш ехото на мислите си, при това поднесени с безапелативна искреност, и ти отново преживяваш собствените си страсти. \"Любовта беше полет над бездна, последен дъх на душата, но кога, кога изчезна, невероятно\". (Невероятно)  Била съм на много концерти на Лили. И в големи зали, и на бутикови изпълнения. Независимо дали пее пред 100, пред 4 000, или пред 12 000 - Лили пее така, сякаш пее само на теб и за теб. Изтръгва фразата от душата си, но всъщност изтръгва емоцията от твоята душа. Разголва те пред самия себе си. И без да усетиш, ти се понасяш във вихъра на собствените си преживявания. \"Тази нощ е бедна китара без струни, сбогом за последно даже без думи, скитница за обич, уморена птица, не ми трябва огън, а малка свещица\". (Ветрове) Може да звучи романтично, може да е демоде, но истината е тази - може да ти се насълзят очите, може да си тананикаш, може тялото ти да се движи в ритъма на нейната песен, но това е ритъмът на твоето преживяване, в която тя те е вкарала. Лили е твоето огледало. И колкото и да искаш да се скриеш, да си кажеш: какво пък, това е само една песен, факт е, че във всеки концерт, всеки от публиката има своята песен. \"Но зная как се обичат, щом са далеч, сърца, които по свой път вървят... очи се срещат един път на век, а после почти се забравят\". (Поетът) . И когато я чуе, скришом дори от себе си, може да промълви: това съм аз. Дълго време ми трябваше, за да разгадая формулата на нейната магия - във всеки концерт Лили е само твоя. В залата сте Ти и Тя. И Тя те води. Накъде? Не питаш. Но го искаш. Никой друг изпълнител не се слива с всеки зрител от своята публика така, както тя. Лили ти поднася два часа екстаз. Вероятно, осмислила силата на тази невидима нишка, с която тя и публиката  взаимно се зареждат, Лили те кара да преживяваш отново и отново чувства, от които бягаш или към които се стремиш. Като магьосник властва над душата ти. Съблича я и те кара да се разголваш до край, да искаш тръпката да не те напуска, да останеш в нейния плен. Питала съм я - всеки път ли преживява песента. Да, и всеки път влага различни нюанси на емоцията. Откъде има този широк диапазон на цветовете на интимното - тя си знае. Без да го осъзнава, Лили се е превърнала в националния душевед на българите, в онази институция, неподвластна на времето, на възрастта и политическата окраска - превърнала се е в икона, колкото и да е опасно това. Във времето, когато идолите са сринати, лидерите - низвергнати, политиците - обругани, хората търсят иконите си другаде - в изкуството, в мистиката... За последните 30 години, когато в България всичко се оплюваше и оттичаше в канала, Лили си остана на пиедестала. Сама с ветровете. Разпъваха я, ненавиждаха я, сриваха я, но тя все намираше сили да се изправи. И днес всички се чудят - откъде извира тази енергия? Откъде идва този стоицизъм? Попитаха я, защо прави три концерта? Защото много по-лесно е да напълниш отново зала \"Арена Армеец\" и за два часа да удариш три заека. \"Защото обичам трудностите, за мен те означават, че човек е спечелил повече в живота и ти помагат да вървиш само нагоре!\", казва тя. А аз се питам - Къде нагоре? Къде е върхът на Лили? Не го ли е достигнала още? Какво да очакваме още? „Можете да очаквате всичко“- е лаконичният ѝ отговор, който предизвиква поредният възторг. И оставаш безмълвен.  Защо Лили е винаги нова?  Когато Лили запее някоя балада, всички затаяват дъх, в залата настъпва тишина - публиката следи всяка дума, всяка извивка на гласа ѝ, попивайки всеки тон, всеки жест на ръката или извивката на тялото ѝ. Като внушение това е толкова силно, че аурата на Лили изпълва цялата сцена. Затова няма нужда от декори, затова винаги и тя, и музикнатите ѝ са облечени в черно - нищо не бива да отвлича вниманието от песента. Около нея може да има цигулка, пиано, китара или тромпет - Лили има един-единствен инструмент - гласът! Този глас, който пронизва. С този глас тя владее. И този глас звучи винаги по новому. Последните три концерта на Лили в НДК звучаха различно от концерта ѝ, който изнесе  по същото време, навръх Димитровден, точно преди една година. „Причината за това е може би, че винаги поднасям нещо различно, нещо ново. Харесвам предизвикателствата и обичам да вървя напред. И въпреки че всички непрекъснато се оплакват, че е трудно и няма пазар за българска музика, аз правя това, в което вярвам, и инвестирам без компромиси. Оказа се, че има публиката, която оценява тези усилия\". Лили поднесе три нови песни, които още не е записала, а те вече стават хитове. Вероятно \"Бурната ръка\" ще задържи първенството. Пак има човешка история: \"Съдбата ни е бурната река, в стремежа си да стигнем до брега...В живота си актьори сме. И главни са ролити. Коя съм аз? И кой си ти? Любовта е ролята, а животът сцената\". Толкова е простичко, и толкова истинско. И поднесено по начин, който пак изненедва. Лили представи и трите песни, за да усети реакцията на публиката. И този път експериментът удари в десятката.  Който я познава, знае, че колкото и да е уверена в триумфа си, Лили е ужасно притеснена както преди всеки концерт, така и преди всяка промоция на нова песен.  В първите мигове тя сякаш е вцепенена - излиза, без да каже нищо на публиката и едва след втората или третата песен, доловила химията в залата, казва \"Добър вечер\". От този момент тя е във вихъра си, нищо не може да я спре - като бурна река да плисне песента над публиката. Качена на високите си токове, хапваща по лъжичка мед - горивото ѝ, \"което е по-евтино от това на автомобилите\", тя е като жрица, която свещенодейства на сцената: \"За тебе бях лунен лъч в уханен мрак блясъка на звезден прах, шепот на един монах. За тебе бях смисъла на всеки ден, днес съм вече дъх студен, ти остана стар рефрен...\" (За тебе бях)  И публиката вече е в ритъма ѝ. Преди 25 години, когато направих първото интервю с Лили Иванова (10.II.1993), току-що беше записала хитът си \"Хазарт\" по текст на Дамян Дамянов: \"И загубих любови/приятелства, сметки/ загубвах и в святост/ загубвах и в грях/ и този живот бе/ за мене рулетка/ и цялата себе си/ аз проиграх/\", ми каза: \"Винаги съм била двигател\". Сега допълва: \"Обичам да предизвиквам младите\". Мнозина се оплакват, че нямат нейната енергия да я следват. И тук Лили е безкомпромисна: „Това е моят ритъм и винаги е било така: който може - ме следва, за останалите не отговарям“.  Чудото Лили  “Никой не може да мине по моя път”, казва Лили. За годините на своята кариера Лили Иванова е направила повече от 11 000 концерта, издала е  над 35 албума, изпяла е стотици песни. През 1961 г. започва с 8 лв. хонорар на участие, постепенно превръщайки се в \"Примата на българската попмузика\". Но това не я задоволява. Трите ѝ нови песни, които дори още не е записала, вече са в миналото. Да, и това е невероятно. Тя мисли за онези, които лежат на масата ѝ като текстове, а музиката за тях още не е родена. Тя е доказателство, че този стремеж към откриване на нови светове към съвършенство, към абсолютен професионализъм, няма предел. Питала съм я как се съхранява. Тя не пие, не пуши, не обича шумни компании, обича тишината, обича книгите, обича музикантите и приятелите си, които не парадират с нейното познанство. Преживяла разочарования и раздели, предателства и хули, Лили е подчинила живота си само на сцената. В останалото време мисълта ѝ е заета... пак с песни. Това е някакъв неспирен водовъртеж, който я държи изправена. Тя няма нужда от наркотици, от стимулатори, няма нужда от паралелен свят, където да бяга. Тя самата е стимул.  Когато Едит Пиаф изпява песента \"Не, не съжалявм за нищо\" - това е нейната амбиция да се покаже на публиката, след като вече е грохнала и трудно се движи. Обожествявана, в този миг  тя се изправя пред един живот, станал далеч от общоприетите представи за приличие и нормалност. Обичаното \"врабче на Париж\" е смазано от наркотици и алкохол, от сторено \"добро и зло\".  Друга певица, омъжена за песента, Мирей Матио, има слънчевата страна на живота, но, макар и по-млада от Лили, отдавна е казала \"сбогом\" на сцената. А Лили сякаш е от желязо. Психиката ѝ е така подредена, че дори, когато е паднала, намира сили сама да се изправи. Духът ѝ сякаш идва от космоса, а енергията ѝ показва неподозираните човешки възможности.  И в този концерт Лили не пропусна да изпее хита си \"Съдете ме\". Признавам си, когато за първи път чух песента, си казах: Това реквием ли е? Текстът е шокиращ и те кара да настръхваш. \"Съдете ме за миговете луди, за срещите останали случайни, за туй, че не желаех да съм друга и на сърцето си останах вярна...Ще ме осъдите надявам се накрая, денят ще бъде слънчев и чудесен. За нищо няма да се оправдая - последната ми дума ще е песен...\"  Това е нейната изповед. Всъщност, това може да е изповедта на всеки. В този стих е събрана цялата философия на живота. А Лили я поднася по един безкомпромисен начин, който в началото те парализира, а после си казваш - а твоята последна дума, коя ще е? Това прави Лили - разтърсва душата, взривява мислите и те кара да надживееш дребното, бутафорното ежедневие, за да продължиш напред. ", "date": "2018.10.29", "title": "Валерия Велева: Защо Лили Иванова се превръща в икона"}
{"url": "http://epicenter.bg/article/Petar-Ganev--Byudzhet-2019-e-po-shtedar-ot-obiknoveno--zatova-i-sindikatite-sa-po-tihi/166883/4/0", "text": "Петър Ганев от Института за пазарна икономика коментира в предаването \"Преди всички\" на БНР проекта за Бюджет 2019, който влиза за обсъждане в парламента.   \"Нашият бюджет е рекорден всяка следваща година. Ръстът на икономиката го позволява. Над 40 млрд е общата консолидирана рамка. Трета поредна година имаме излишък, в края на лятото беше над 2 млрд. Почти 10 милиарда е общият ръст на разходите за две години. Аз определям бюджета като по-щедър от обикновено, затова и синдикатите са по-тихи. Интересно е, че за 2020-2021-а година предвиденият ръст на разходите е само милиард - два, докато сега растат с 4-5 милиарда на година. Това е добре за публичния сектор, но е за сметка на нещо и това е влошаване на бюджетното салдо\", отбеляза експертът. Спорът тази година отново е за максималния осигурителен доход.   Относно вероятността първоначалният вариант да се промени Ганев коментира, че обикновено промени се правят, когато влезе в парламента. Много често в разходната част група депутати успява да завиши определено перо. Твърде възможно е да има промяна в плановете за увеличаването на максималния осигурителен праг, добави той.   Ганев коментира замразяването на парите за майчинство и аргумента, че това се прави, за да се връщат по-бързо жените на работа:   \"В бюджета има структурни теми, по които отдавна има консенсус - че трябва да се реформират силовите ведомства, че има твърде много бенефицианти на т.н. детски, че хората, които получават обезщетения за безработица, трябва да са били осигурявани за по-дълъг период и т.н. Обичайна практика е, когато се правят тежки реформи, да замразяваш съответното перо и относителният му дял да става по-малък. Дебатът за майчинството е тежък, но е факт че у нас то е от най-дългите, дори на фона на социална Европа\".   Ганев допълни, че в добри години за икономиката би било логично да се направи нещо, за да стане по-леко за данъкоплатците.  ", "date": "2018.10.29", "title": "Петър Ганев: Бюджет 2019 е по-щедър от обикновено, затова и синдикатите са по-тихи"}
{"url": "http://epicenter.bg/article/Prof--Durankev--Neravenstvoto-v-Balgariya-shte-prodalzhi-i-shte-e-nay-golyamoto-v-ES/166900/4/0", "text": "\"През последните стотина години всеки бюджет е по-добър и все по-добър и може да се твърди, че бюджетът за 2019 е по-добър отколкото за 2018 – съмнения не може да има. На фона на 2018 година следващият бюджет е по-добре обоснован и по-богат.\" Това заяви в предаването \"12+3\" икономистът проф. Боян Дуранкев:   \"Дори по едно той започва постепенно да доближава средноевропейските и западните тенденции – това е все по-големият дял на преразпределение чрез държавата. За догодина са планирани 38%, докато в другите европейски страни е 45-50%. Тоест, започваме да приличаме на нещо по-европейско.\"   Големият въпрос според икономиста обаче е \"дали това е бюджет, който позволява да се реализират вопиющите задачи пред страната\", сред които ликвидирането на бедността, а отговорът по думите му е „за съжаление, категорично не“. Проф. Дуранкев вижда една от причините за това в заложения прогнозен темп на растеж, който е по-нисък от световния и европейския. „България по БВП на човек от населението ще продължи да изостава от останалите европейски страни“, смята Дуранкев.   Според него предложеният бюджет за 2019-а не дава отговор на въпроса „ще се промени ли огромното подоходно разслоение, ще се промени ли данъчната система по някакъв по-категоричен начин“. Неравенството в България ще продължи и ще е най-голямото в Европейския съюз, допълни Боян Дуранкев.   \"Май се оказа, че старата теза за качествено нов икономически растеж трябва отново да я извадим \"изпод миндера\", обобщи той и допълни, че \"на останалите лидери на европейските страни и през ум не им минава плосък данък, да оставят огромни количества средства при най-богатите\".   \"Какво се оказва? Имаме таван на пенсиите, но нямаме таван на заплатите./.../ Проблемът е, както казва Джон Кенеди - за да опазим малцината богати, трябва да спасим мнозинството бедни. Да няма бедни. Но това е теза на Джон Кенеди. Тук няма управление от този тип. Явно спасението на давещите се остава, за съжаление, точно както в продължението на знаменитата фраза\", коментира икономистът. ", "date": "2018.10.29", "title": "Проф. Дуранкев: Неравенството в България ще продължи и ще е най-голямото в ЕС"}
{"url": "http://epicenter.bg/article/Pravitelstvoto-poharchilo-2-7-mlrd--lv--bez-sanktsiya-ot-parlamenta-/166931/4/0", "text": "В продължение на година и един месец правителството е одобрило допълнителни разходи в размер на 2,7 млрд. лв., различни от гласуваните от Народното събрание. 52% от допълнителните пари са раздадени през декември 2017 г., като най-голямото перо са извънредните 1 млрд. лв. за програмата за саниране. Това са част от изводите  в дългоочаквания одит на Сметната палата за изразходването на миналогодишния бюджетен излишък, възложен от парламента по предложение на левицата, пише \"Дума\".  Според констатациите в него премиерът Бойко Борисов за поредна година може спокойно да изхарчи натрупания, според БСП псевдоизлишък, който към 30 септември е 2,7 млрд. лв. Всичко е законно и е в реда на нещата, твърдят от Сметната палата. В началото на тази година по инициатива на БСП Народното събрание възложи на Сметната палата специален одит на харченето на миналогодишния текущ излишък от около 2.4 млрд. лв., за който левицата смята, че е фалшив. Причината е, че както миналата година, така и тази, \"плюсът\" в хазната се дължи повече на несъстояли се разходи, отколкото от извънредни приходи благодарение на борбата с контрабандата, както обичайно се хвали премиерът. В крайна сметка, през февруари ГЕРБ одобри инспекцията, но разшири времевия  хоризонт, така че да обхване не само харчовете на новия кабинет на ГЕРБ, но и служебното правителство на президента Румен Радев. Така одитът бе възложен за периода 1 януари 2017 г. - 31 януари 2018 г. Всичките харчове са законни, а дали са целесъобразни си преценява пр авителството, става ясно от одита. В него няма почти никакви критики към процедурата, като на премиера Бойко Борисов се препоръчва единствено да изисква по-подробно мотивиране на разходите. От изхарчените 2,7 млрд. лв. Сметната палата е проверила извадка от 1,5 млрд. лв., раздадени на министерствата, и 72 млн. лв. - на общините. Най-много допълнителни средства през 2017 г. са получили регионалното министерство -  1,2 млрд. лв., министерството на отбраната - 106 млн. лв. , транспортното министерство - 53 млн. лв., и МВР - 49 млн. лв. През януари 2018 г. най-много допълнителни пари са глътнали Държавният резерв - 108 млн. лв., отново регионалното министерство - 64 млн. лв., МОН - 25 млн. лв. и транспортното министерство - 12 млн. лв. През 2017 г. кабинетът е предоставил 462 млн. лв. допълнително на общините. Одиторите са попаднали на фрапантен случай, при който в бързането при харченето на псевдоизлишъка се оказва, че обнародваното в \"Държавен вестник\" постановление не съответства с приетото от правителството. От стенографския запис на правителственото заседание на 22 ноември 2017 г. било видно, че имало само едно предложение за промяна относно отпускане на допълнителни средства на община \"Средец\". На следващия ден министърът на финансите е внесъл окончателен текст на постановлението, в който са добавени още 25 общини, включително община \"Средец\", което увеличава сумата на допълнителните разходи с 23 млн. лв. Оказало се още, че изходящите номера на някои от исканията за пари на общините били с дати след внасянето на проектопостановлението, а четири от тях били дори от предходната бюджетна година.", "date": "2018.10.29", "title": "За 13 месеца правителството е похарчило 2,7 млрд. лв. без санкция от парламента"}
{"url": "http://epicenter.bg/article/Romi-zamervat-politsaite-v-Maglizh-s-kamani--Ima-raneni--Naneseni-sa-shteti-po-avtomobili-na-MVR/166867/3/0", "text": "Жандармерия и засилено полицейско присъствие в Мъглиж, след като снощи петима полицаи бяха замеряни с камъни в махала в града. Напрежението ескалира, след като служителите на реда получават два поредни сигнала за нерегламентирани състезания с конски каруци.    При поредният сигнал полицаите са посрещнати с дърва и камъни. Конфликтът започва след сигнал за надбягвания с каруци в село Черганово, където при опит да си свърши работата полицай беше ухапан, а след това служителите на реда отиват в Мъглиж, за да задържат лице и са посрещнати от група жители на махалата.   Полицаите са ранени на излизане от махалата, след като са арестували хората, за които са отишли. На излизане те са били атакувани с камъни, летящи предмети.   В събота става тежък инцидент в района на Казанлък – двама млади хора загинаха, след като на пътя им излезе каруца. На следващия ден улица е затворена нерегламентирано, за да се провеждат тези състезания с каруци.   Граждани се оплакват, че пътят е затворен и това е причината за полицейската акция в Черганово. В целия град и в момента са разположени полицейски патрули и жандармерия. Павлин Коцев е ръководител на охранителна полиция в района.   Той разкри повече подробности за случилото се: \"10:47 часа е получен сигнал на събиране на роми с коне и каруци с цел състезание. Три патрула са изпратени на място, при пристигането те биват разпръснати и няма инциденти. В 11:55 е получен нов сигнал за същото, но на друг път. Отново три патрулни автомобила отиват на място. 30 човека се разпръскват като ги виждат. Останалите роми, сред които и 16-годишен младеж, се държат грубо и арогантно, заради което биват задържани. В рамките на 5 минути обаче на мястото се събират още около 50 роми. Те започват да блъскат и да хапят полицаите. Служителят на реда възпроизвел изстрел, при което тълпата се разпръсква\", разкри той.   \"Единият е захапал колегата му за ръката, другият е опитал да го удари с дъска\", добави шефът на полицията в Стара Загора ст. комисар Георги Хаджиев. ​​​​Той добави, че вече ще има нулева толерантност към проявата на агресия спрямо полицаите.  Към момента се издирва още един заподозрян за безредиците. Полицията призовава този мъж да се предаде. Този човек е проявил изключителна агресия към униформените.   \"Не бих искал да си представям какъв трагичен инцидент можеше да се случи евентуално, ако колегите не бяха взели отношение да дойдат на място и да преустановят това грубо нарушаване на обществения ред. Знаете каква е пътната обстановка в момента. Ние сме много чувствителни на тази тема“, посочи ст. комисар Хаджиев. По думите му при опит на полицейските служители да изпълнят законовите си правомощия да установят нарушителите и да им снемат самоличността, те са срещнали агресия от участниците в кушиите.   „Необяснима за мен агресия и дори се опитват да предотвратяват задържането на нарушителите. Единият от участниците в този инцидент е захапал колегата по ръката, другият се е опитал да го удари с дъска в гърба. Така или иначе колегите задържат единия от извършителите след което се оттеглят. След като началникът на Районното ми докладва за създалата се ситуация, уведомих и ръководството на Министерството в лицето на директора на Полицията и министъра на вътрешните работи. И по разпореждане на министъра на вътрешните работи проведохме специализирана полицейска операция на територията на Мъглиж.   Наложи се използването на тактическото звено за специална намеса, които съвместно с колегите от дирекция „Жандармерия“, бяха пренасочени към града, за да укажат съдействие и влязоха на място в ромската махала. Задържаха единия от извършителите и при оттеглянето срещнахме яростна съпротива, която се изразяваше в хвърлянето на камъни и бетонни блокове спрямо колегите“, разказа ст. комисар Хаджиев.   „Хубавото е, че колегите са били с много добро оборудване и не са претърпели тежки наранявания. Имаме петима колеги, които са получили повърхностни рани, обработени са амбулаторно в ЦСМП-Казанлък“, уточни той. “Така или иначе един от извършителите в момента е обявен за издирване и аз го призовавам, тъй като беше така смел да посегне на колегата, да бъде така смел и да се яви пред правоохранителните и правораздавателните органи и да понесе своята отговорност“, заяви ст. комисар Хаджиев.   Той уточни, че към момента са задържани двама души в Районното управление в Казанлък, срещу които е образовано досъдебно производство за грубо нарушаване на обществения ред и оказване на съпротива на органите на властта при изпълнение на служебните задължения. По думите му към момента няма напрежение в града. „Обстановката е спокойна, на вход и на изход на града има засилено полицейско присъствие, изградени са КПП-та, проверяват се всички лица и колегите ще останат на място, докато е необходимо“, увери той. По думите му пострадалите полицейски служители са в добро състояние.   „Но така или иначе нашият отговор е категоричен – казахме нулева толерантност към проявите на агресия спрямо полицаите“, подчерта ст. комисар Хаджиев. Той уточни, че са нанесени и поражения по някой от превозните средства на органите на реда и ЦСМП-Казанлък, както и други материални щети. По думите му има и данни и, че именно каруца на пътя е причина за тежката катастрофа с двама загинали по пътя Казанлък – Тулово, но към момента не могат да се дават подробности за случая, без разрешение на наблюдаващия прокурор.", "date": "2018.10.29", "title": "Роми замерват полицаите в Мъглиж с камъни. Има ранени. Нанесени са щети по автомобили на МВР"}
{"url": "http://epicenter.bg/article/Tihomir-Stoychev--Etnicheskite-konflikti-se-podtsenyavat/166872/3/0", "text": "Етническите конфликти се подценяват. Изживяхме и преоценихме грешките, извършени през възродителния процес. Неумението да се изгражда превантивен инструментариум създава гета. Това каза бившият директор на ЦСБОП Тихомир Стойчев в ефира на Bulgaria ON AIR. Той коментира случилото се вчера край Казанлък, където роми влязоха в стълкновение с полицията заради незаконната конка с каруци триколки, която си организирали. Според Тихомир Стойчев вината е на партиите, участвали във властта. „Те не се срамят да използват етническия вот по време на избори. Не се работи с пълния инструментариум на властта. Държавата не е подготвена да вникне в проблемите или в културните особености на ромите. Мерките трябва да бъдат много внимателно обсъдени и взети\", подчерта бившият директор на ЦСБОП.  Инцидентите в ромските махали са проблем, който могъщата сила на държавата и контролните ѝ органи, като че ли нямат способността да решат. Гетата продължават да са държава в държавата, в която законите често се пренебрегват. Сещаме се за ромите, едва когато дойдат избори. Последният инцидент в ромско гето стана в Мъглиж, където полиция и роми влязоха в сблъсъци.  Междувременно неспособността на държавата да реши проблема с ромите, прилича на способността ѝ да хваща едрите бизнесмени, които разследва. \"Работи се кампанийно. Голяма част от известните бизнесмени, които се разследват и арестуват, са известни на органите на реда от години. Къде е превенцията за организирана престъпност? Българският национален капитал бе разграбен именно от такива съмнително забогатели бизнесмени. Николай Банев, Арабаджиеви, Иво Прокопиев – това са хора, които по един или друг начин през годините са били свързани с политиката. Няма политическа сила, която да не се е възползвала от техния сив капитал\", категоричен бе Стойчев. ", "date": "2018.10.29", "title": "Тихомир Стойчев: Етническите конфликти се подценяват"}
{"url": "http://epicenter.bg/article/Staritsa-dade-65-000-lv--na-telefonni-izmamnitsi/166894/3/0", "text": "65 000 лв. са прибрали телефонни измамници от 71-годишна кърджалийка, съобщават от ОД на МВР.  Парите са били предадени на два пъти.   На 25 октомври, на мобилния телефон на жената се обадил мъж, който се представил за инспектор Костов. Той поискал от нея да предаде пари, за да помогне за задържането на телефонни измамници. Първата сума от 40 000 лв. била изтеглена от банка в Асеновград и предадена в Пазарджик, а втората - от 25 000 лв. изтеглена в Пазарджик и предадена там. Сигналът за измамата е подаден в Районното управление в Кърджали в събота. Образувано е досъдебно производство.   От полицията разкриват, че това е десетият случай на осъществена телефонна измама в региона от началото на годината. Те припомнят, че само преди две седмици друга възрастна жена предава на два пъти близо 36 хил. лв., а седмица преди нея, отново възрастна жена дава други 5 хил. лв. и злато.", "date": "2018.10.29", "title": "Старица даде 65 000 лв. на телефонни измамници"}
{"url": "http://epicenter.bg/article/Otkriha-nezakonna-podvizhna-benzinostantsiya-v-Sofiya/166899/3/0", "text": "МВР и Агенция Митници предотвратиха незаконна продажба на гориво в София. При операцията е открита подвижна бензиностанция в товарен автомобил, съобщи МВР.   Операцията е стартирала, след като служители на Икономическа полиция засекли зад столичен магазин как мъж налива гориво от един товарен автомобил в друг. При проверката е станало ясно, че товарният автомобил играе ролята на подвижна бензиностанция, като в него е монтиран резервоар, който е събирал около хиляда литра.   Разследването по случая показало, че автомобилът е собственост на 31-годишен мъж от София, а зарежданията извършва друг - на 55 години, който е бил без трудов договор, съобщи БНР.   Пристигналите екипи на митниците и на НАП са иззели незаконното гориво. На двамата мъже са съставени актове за нарушения.  ", "date": "2018.10.29", "title": "Откриха незаконна подвижна бензиностанция в София"}
{"url": "http://epicenter.bg/article/Tragediya--34-godishna-zhena-zagina-sled-kato-parkirana-kola-potegli-sama-i-padna-v-dere-ot-30-m/166905/3/0", "text": "Паркирана кола потегли и падна в дере в землището на село Долни Вит, а 34-годишната пътничка загина на място. Трагедията се разиграла в местността \"Край село\" в землището на Долни Вит, където веднага били изпратени екипи на РУ - Гулянци, РСПБЗН - Гулянци и на ФСМП - Гулянци.   На място установяват, че лек автомобил \"Рено Еспас\", паркиран от 69-годишен водач – местен жител, е самопотеглил и паднал в близкото дере от височина 20-30 метра. В автомобила е била 34-годишна жителка на село Долни Вит, която е загинала на място привечер на 26 октомври, съобщи Канал 3.   Тялото й е приведено в КСМД - Плевен за аутопсия. Извършен е оглед, Образувано е досъдебно производство за престъпление по чл. 343 в, ал. 1, във връзка с чл. 342, ал. 1 от НК. Уведомен е дежурен прокурор при ОП - Плевен. Работа продължава разследващ полицай.  ", "date": "2018.10.29", "title": "Трагедия! 34-годишна жена загина след като паркирана кола потегли сама и падна в дере от 30 м"}
{"url": "http://epicenter.bg/article/Dvama-dushi-zaginaha-v-tezhka-katastrofa-na-patya-Ruse---Byala/166906/3/0", "text": "Двама души са загинали, а един е ранен при тежка катастрофа, станала снощи по пътя Русе – Бяла. Това съобщи началникът на сектор \"Пътна полиция\" в Русе главен инспектор Михаил Манов, предаде БНР.   Сигналът за инцидента е подаден малко след 21,30 часа. На около девет километра преди Русе БМВ със софийска регистрация, управлявано от 43-годишен мъж, навлиза в лентата за насрещно движение и се блъска челно в \"Мерцедес\" със силистренска регистрация, шофиран от младеж на 24 години. При удара са починали двамата водачи.   \"Най-вероятната причина е несъобразената скорост с релефа на местността, хоризонталната крива и навлизане в лентата за насрещно движение\".   Инспектор Манов обясни, че мястото на инцидента се характеризира с концентрация на произшествия, като от началото на годината са регистрирани 135 катастрофи с 65 ранени и седем загинали.", "date": "2018.10.29", "title": "Двама души загинаха в тежка катастрофа на пътя Русе – Бяла"}
{"url": "http://epicenter.bg/article/Izdirvaniyat-sled-sblasatsite-v-Maglizh-se-e-predal/166911/3/0", "text": "Обявеният за издирване мъж след инцидентите в ромската махала на Мъглиж се е предал. Това е станало тази сутрин. 23-годишният младеж е отишъл в полицията заедно с адвокат. Веднага след това е арестуван за 24 часа, съобщи Канал 3.   Така арестуваните са общо трима, като двама от тях са криминално проявени.   Екшънът се разигра снощи след 18 часа в ромския квартал на Мъглиж. Полицията влезе в махалата с намерението да издири участници от незаконните гонки с каруци, които по-рано през деня блокираха пътя Казанлък – Черганово. Последваха сблъсъци, вследствие на което петима полицаи бяха ранени.   На задържаните им предстоят разпити. Ще бъдат разпитани, включително за катастрофата от събота вечер на пътя Казанлък – Стара Загора, при която загинаха момче и момиче на 22 и 23 г. Една от версиите е, че до катастрофата се е стигнало, след като жертвите са опитали да избегнат в последния момент една от каруците, пригодени за състезанията на следващия ден, която била без светлини.   Над 10 акта са съставени на жители на ромския квартал на Мъглиж, а полицейското присъствие на място остава засилено. ", "date": "2018.10.29", "title": "Издирваният след сблъсъците в Мъглиж се е предал"}
{"url": "http://epicenter.bg/article/KPKONPI-i-MVR-izvedoha-sluzhitel-ot-sgradata-na-Darzhavna-agentsiya-za-balgarite-v-chuzhbina/166913/3/0", "text": "Органи от КПКОНПИ и МВР изведоха служител от сградата на Държавна агенция за българите в чужбина, предаде агенция \"Фокус\".   По-рано служители на Специализираната прокуратура изнесоха от там два кодирани компютъра и пликове с документи.   Повече от четири часа продължава акцията на Специализираната прокуратура в Държавната агенция за българите в чужбина.   По неофициална информация е задържан председателят на дружеството Петър Харалампиев, както и 20 служители от ведомството с обвинение за издаване на българско гражданство на лица с чуждестранен произход.", "date": "2018.10.29", "title": "КПКОНПИ и МВР изведоха служител от сградата на Държавна агенция за българите в чужбина"}
{"url": "http://epicenter.bg/article/Vlak-blasna-dete-kray-Ruse/166914/3/0", "text": "Тринайсетгодишно момче загина, след като бе блъснато от влак в Русе. Това съобщиха от полицията в крайдунавския град, предаде Канал 3.   Сигнал за инцидента е постъпил в 13,35 часа днес. Детето е било блъснато на около 100 метра от ж.п.-спирката на Товарна гара от композиция на бърз влак, идващ от Варна и отиващ към гара \"Разпределителна\" в крайдунавския град.   Предстои оглед на мястото на инцидента.   Подробности по случая изнесоха от БДЖ, като обявиха и че за момента движението на влаковете е спряно.   \"В 13:35 ч., при преминаване на локомотив с три вагона в участъка между гарите Русе и Русе - разпределителна влакът е ударил дете на видима възраст около 11-12 години. При преминаването на композицията машинистът забелязва детето да стои в близост до железния път и подава многократен звуков сигнал. Въпреки това детето не се е отместило от железния път.   Движението на влаковете в района е преустановено поради извършване на следствени действия. До тяхното приключване е организиран превоз с автобуси за пътниците от преминаващите през участъка пътнически влакове.   Националният железопътен превозвач призовава всички граждани да бъдат внимателни и да подхождат съзнателно към опасността, която се крие при приближаването на влак\", съобщават от БДЖ.  ", "date": "2018.10.29", "title": "Влак блъсна дете в Русе"}
{"url": "http://epicenter.bg/article/Geshev--Zadarzhan-e-predsedatelyat-na-DABCh--kakto-i-rakovodstvoto-na-agentsiyata/166921/3/0", "text": "Задържано е част от ръководството, в това число и председателя и главния секретар на Държавна агенция за българите в чужбина /ДАБЧ/. Това заяви Иван Гешев, зам.-главен прокурор, който заедно с Антон Славчев, зам.-председател на КПКОНПИ направиха кратко изявление по повод хода на разследването в ДАБЧ, предаде БГНЕС. Гешев уточни, че разследването продължава и в момента. Подробности ще бъдат дадени най-рано утре 31 октомври. Води се наказателно досъдебно производство на спецпрокуратурата, съвместно с КПКОНПИ Става дума за организирана престъпна група, занимаваща се с длъжностни, документни измами и подкупи, подчерта Гешев. „Оперативната работа е в насока на удостоверения за български произход на чужди граждани. Касае се и за взимане на подкупи. Над 20 лица са задържани. Ще получите подробна информация за всички тях след сряда“, коментира зам.-председателят на КПКОНПИ Антон Славчев предаде агенция „Фокус“.", "date": "2018.10.29", "title": "Гешев: Задържан е председателят на ДАБЧ, както и ръководството на агенцията"}
{"url": "http://epicenter.bg/article/Osadiha-Hristo-Angelichin-na-4-godini-zatvor-i-4000-lv--globa/166927/3/0", "text": "Специализираният наказателен съд призна бившият зам.-външен министър Христо Ангеличин за виновен за престъпление по служба и го осъди на 4 години, предаде репортер на Агенция „Фокус“.  Според магистратите Ангеличин не е упражнил достатъчен контрол върху работата на подчинените му дирекции в министерството, с което е ощетил МВнР с близо 500 хил. лв. - неправомерно платени пари на фирма за организиране на служебни пътувания (за осигуряване на самолетни билети, хотели и застраховки).   В същото време специализираният съд призна неговия шеф - бившия външен министър Даниел Митов за невинен. Митов е оправдан по всички повдигнати срещу него обвинения. Припомняме, че Митов бе обвинен за престъпление по служба заради платени неправомерно на фирма пари за служебни пътувания - за самолетни билети, хотели и застраховки.  Даниел Митов беше обвинен в това, че в периода от 15 януари – 22 юли 2016 г. не е изпълнил служебните си задължения с цел да набави облага за търговско дружество и от това МВнР е било ощетено с 494 458,03 лв.  Сигналът срещу Митов и неговия заместник Христо Ангеличин беше подаден от бившия външен министър Кристиан Вигенин (депутат от БСП). Съдът сметна, че доказателствата са такива, че не може по безспорен начин да се докаже знанието на Даниел Митов за процедурата, заради която е обвинен.    ", "date": "2018.10.29", "title": "Даниел Митов е оправдан. Осъдиха заместника му Христо Ангеличин на 4 години затвор и 4000 лв. глоба"}
{"url": "http://epicenter.bg/article/-Otkriha-zastrelyana-24-godishna-zhena-v-stolichniya-kvartal--quot-Nadezhda-quot-/166933/3/0", "text": "Млада жена на 24 години е открита с прострелна рана столичния ж.к. \"Надежда\", съобщава БНР.   Тялото на жената е открито в апартамент на бул. \"Бели Дунав\".   Сигналът е подаден от съсед на жената, който е чул изстрелите. По първоначална информация в апартамента на жената е имало и дете, което обаче не е там и в момента се издирва.   Полицията издирва и съпруга на жената. Предполага се, че той е евентуалният извършител на престъплението и се смята, че е въоръжен и опасен.", "date": "2018.10.29", "title": " Откриха застреляна 24-годишна жена в столичния квартал \"Надежда\""}
{"url": "http://epicenter.bg/article/Borisov-se-sreshtna-s-premiera-Tsipras-i-s-evrokomisarya-Avramopulos/166898/2/0", "text": "Премиерът Бойко Борисов, който е в гръцката столица Атина за форума ЕС - Арабски свят, се срещна с премиера на Гърция Алексис Ципрас, с президента на Кипър Никос Анастасиадес и с еврокомисаря Димитрис Аврамопулос.   \"С премиера на Гърция Алексис Ципрас и с президента на Кипър Νίκος Αναστασιάδης (Nicos Anastasiades) дискутирахме предстоящата във Варна среща на Съвета за сътрудничество на високо равнище между България, Румъния, Сърбия и Гърция, на която ще обсъдим изграждането на транспортните коридори в района. Призоваваме ЕС, другите държави от региона и международните финансови институции да се ангажират с финансиране на проектите за свързаност. Всички страни ще бъдем по-силни и сигурни, когато посрещаме предизвикателствата на променящия се свят обединени\", написа във фейсбук Борисов. Той отчете в социалната мрежа и разговорите си с еврокомисаря. \"Проведох среща с европейския комисар за миграцията Димитрис Аврамопулос, който поздрави страната ни за успешното председателство на Съвета на ЕС. Договорихме се да продължим инициативите за присъединяването на Западните Балкани към Европейския съюз\", написа Бойко Борисов.  ", "date": "2018.10.29", "title": "Борисов се срещна с премиера Ципрас и с еврокомисаря Аврамопулос"}
{"url": "http://epicenter.bg/article/Tsvetanov-za-aktsiyata-v-DABCh--Imame-nuleva-tolerantnost-kam-vsyakakvi-koruptsionni-praktiki/166902/2/0", "text": "  Това каза председателят на парламентарната група на ГЕРБ и зам.-председател на партията Цветан Цветанов по повод акцията на прокуратурата в Държавната агенция за българите в чужбина, предаде Novini.bg. \"Не трябва да коментираме, докато прокуратурата не изнесе доказателства и факти.  . Не трябва да се възприема, че в правителството има някакви квотни разпределения, за да се задоваляват политически искания.   Това, което направихме, е, че всяка една от формациите направи своите предложения, за да работим добре и правилно.  \", добави Цветанов коментирайки новината, че председателят на ДАБЧ Петър Харалампиев, който е предложен за шеф на агенцията от Обединени патриоти, е задържан.    Всички видяхте какво казват цифрите вътре - над 5,5 млрд. повече за заплати, пенсии, социални разходи, образование, здравеопазване, намаляване на дефицита, икономически ръст, ръст на БВП.   Българските граждани много добре разбират какви ангажименти сме поели и как ги изпълняваме.  \", категоричен беше Цветанов.    Имаме нужда от една още по-силна политическа воля, за да продължим да изпълняваме управленската си програма и ангажименти.  Не трябва да се делим, че някой е понесъл повече или по-малко отговорност. Трябва да обединим общите си усилия, за да бъде управлението успешно.  \", добави той по темата за кацията в ДАБЧ. \", обяви Цветанов за поредния инцидент, при който роми нападнаха полицаи.   каза председателят на ПГ на ГЕРБ, предаде агенция „Фокус“.   „ “, уточни той.   „Що се касае до Закона за киберсигурност – там вече стартират наказателни процедури към държавите членки, които не са приели подобен тип законодателство“, обясни Цветанов.  ", "date": "2018.10.29", "title": "Цветанов за акцията в ДАБЧ: Имаме нулева толерантност към всякакви корупционни практики"}
{"url": "http://epicenter.bg/article/Mineralni-bani-uchastva-v-Chernomorski-turisticheski-forum/166910/2/98", "text": "Община Минерални бани участва в Черноморски туристически форум.    Единадесетото издание на Черноморския туристически форум, който се организира от Варненската туристическа камара заедно с Министерството на туризма и Община Варна, се провежда в хотел „Астор Гарден“ в курорта „Св. Св. Константин и Елена“.    Темата на форума през тази година е „Черноморският регион – дестинация за устойчиви местни и транснационални туристически продукти“.    Целта на участието ни е да бъде привлечен интереса на туроператорите от Черноморието за вътрешен туризъм, както и да се популяризира богатото културно-историческо наследство на нашия регион, който още от дълбока древност е бил важен търговски и културен кръстопът между Европа и Азия, споделиха представителите на Минерални бани. ", "date": "2018.10.29", "title": "Минерални бани участва в Черноморски туристически форум"}
{"url": "http://epicenter.bg/article/GERB-iska-darzhavata-da-finansira-samo-pozitivni-filmi-i-seriali/166915/2/0", "text": "Депутатът от ГЕРБ Тома Биков заяви, че държавата трябва добре да помисли дали има полза от това да финансира разнообразни филми и сериали, или нейният интерес е да дава пари само за положителни и имиджови продукции. Останалите трябвало да се правят преимуществено с частни средства. В Турция правителството така правело сериозна външна и вътрешна политика.   Думите са на депутата от ГЕРБ Тома Биков. Становището му е изразено пред комисията по култура и медии при гласуването на първо четене на промените в Закона за филмовата индустрия, съобщава Сега.   Според Биков, ако решат да дават пари за развитие на филмово изкуство, политиците имат право насреща да искат продукциите да представят България в позитивна светлина. Той даде за пример Турция, където правителството правело сериозна външна и вътрешна политика чрез снимането на турски сериали. Като пример в обратната посока депутатът посочи поредицата \"Под прикритие\" на БНТ.   Сериалът бил направен с обществени средства и бил продаден на няколко континента, но създавал лош имидж на страната. \"Трябва добре да помислим дали искаме да плащаме от бюджета, за да виждаме как България се свързва с престъпност, проституция, трафик на наркотици и т.н. Не искам да бъда разбран погрешно, \"Под прикритие\" бе сериал с добра актьорска игра, добро заснемане и т.н, но според мен в такива продукции трябва да инвестират частни компании, а пък държавата трябва да постави свои условия\", коментира той.   Проектозаконът е приет с пълно единодушие от комисията с председател Вежди Рашидов.   Законопроектът е изготвен от Министерския съвет и е приет от кабинета в началото на октомври. Ако той бъде окончателно утвърден от Народното събрание, България ще въведе схема за подпомагане на инвестициите в киното. Подобни програми вече са изработени и приети в различни страни от ЕС, както и във всички балкански държави.", "date": "2018.10.29", "title": "ГЕРБ иска държавата да финансира само позитивни филми и сериали"}
{"url": "http://epicenter.bg/article/Borisov-katsna-v-Istanbul-za-otkrivaneto-na-nay-golyamoto-letishte-v-sveta--snimki-/166916/2/0", "text": "Премиерът Бойко Борисов кацна преди минути на летище \"Ататюрк\" в Истанбул, стана ясно от снимки, споделени от него във \"Фейсбук\".   Той бе посрещнат от посланика на България в Анкара Надежда Нейнски.   Министър – председателят ще бъде един от официалните гости на тържественото откриване на третото летище в Истанбул заедно с президентите на Албания, Косово, Македония, Молдова и Сърбия, както и емирът на Катар.   Тържеството съвпада с националния празник на страната – 95-ата годишнина от основаването на Турската република.   Третото летище на Истанбул се намира северно от квартал Арнавуткьой в европейската част на Истанбул, Турция - между селата Таякадън и Акпънар. Летището ще бъде най-голямото летище в света, със 150 милиона пътници годишен капацитет.   Строителството му се наложи поради липса на капацитет в съществуващите две летища в Истанбул - \"Ататюрк\" в европейската част и \"Сабиха Гьокчен\" в азиатската част.   Истанбулското летище \"Ататюрк\" в европейската част на града не може да бъде разширявано с повече допълнителни писти и съответно да поеме нарасналия въздушен трафик към и от Истанбул, поради което се наложи изграждането на трето летище. През 2014 г. през летищата на Истанбул са преминали повече от 80 милиона пътници.   Лeтищeтo щe пpoмeни цялoтo eвpoпeйcĸo въздyшнo пpocтpaнcтвo, извъpшвaйĸи диpeĸтни пoлeти дo пoвeчeтo oт дъpжaвитe в Eвpoпa.   Лeтищeтo ce нaмиpa в eвpoпeйcĸaтa чacт нa Typция и e мнoгo пo-близo дo нaшaтa гpaницa oт ocтaнaлитe двe. Caмoлeтитe щe ce издигaт и cнишaвaт нaд бългapcĸoтo въздyшнo пpocтpaнcтвo, a cтpaнaтa ни щe ce пpeвъpнe в cтpaтeгичecĸи paзпpeдeлитeлeн цeнтъp oт Близĸия изтoĸ ĸъм Eвpoпa.", "date": "2018.10.29", "title": "Борисов кацна в Истанбул за откриването на най-голямото летище в света (снимки)"}
{"url": "http://epicenter.bg/article/Rumen-Radev-izprati-saboleznovaniya-do-Donald-Tramp-po-povod-napadenieto-sreshtu-sinagoga-v-Pitsbarg/166917/2/0", "text": "Държавният глава Румен Радев изпрати съболезнователно писмо до президента на САЩ Доналд Тръмп по повод кървавото нападение срещу синагогата „Дървото на живота“ в Питсбърг, при което загинаха и бяха ранени много хора. Tова съобщиха от прессекретариата на държавния глава.   В писмото си Румен Радев изразява своите и на българския народ най-искрени съболезнования на близките на жертвите и пожелания за възстановяване на ранените. „Грубото покушаване срещу свободата на вероизповедание води до опустошителни последици през вековете. Уроците от миналото са най-добрите съветници как да избегнем неговото повторение“, се казва още в писмото на президента Румен Радев до президента Доналд Тръмп.  ", "date": "2018.10.29", "title": "Радев изпрати съболезнования до Тръмп по повод нападението срещу синагога в Питсбърг"}
{"url": "http://epicenter.bg/article/Mezhdunarodni-spetsialisti-davat-otsenka-na-kashtata-muzey-na-Yavorov/166919/2/0", "text": "\"Подготвяме се да придобием сградата чрез публичната продан. В момента се извършва обследване за тежести. Задължени сме да пазим интереса на данъкоплатеца.\" Това заяви зам.-кметът на София Тодор Чобанов, цитиран от БГНЕС. , каза още Чобанов.   Той беше категоричен, че това не намалява желанието на общината да добие обекта, за да поддържа литературния музей в добра форма. Според кмета на София Йорданка Фандъкова общината или държавата трябва да придобие къщата на известния поет и революционер, която бе обявена за продажба от частен съдебен изпълнител. Обявата за търга за къщата на Яворов бе публикувана на 11 октомври 2018 г., а имотът, който се намира на ул. „Г. С. Раковски“ в столицата, е оценен на стойност 1 628 758 лева. От обявата стана ясно, че търгът трябва да приключи на 16 ноември т.г.   Къщата на Яворов в София функционира като музей от 1963 г. и в нея се съхраняват ценни сбирки от ръкописи, оригинални фотографии, както и личната библиотека на поета. В къщата Пейо Яворов и Лора Каравелов живеят до фаталната вечер, в която тя отнема живота си, а той ослепява в опит да се простреля. Въпреки че е паметник на културата, в момента къщата е частна собственост.    Националният литературен музей организира панихида на гроба на Пейо К. Яворов в Централен гробищен парк – София.   Яворов е не само голям български поети, той е световен поет, каза Атанас Капралов, който е директор на Националния литературен музей. Той подчерта, че ние българите, имаме наистина големи творци, с които можем да бъдем горди и най-малкото, което можем да направим е да пазим тяхната памет. „Защото ние не пазим паметта само на един голям български поет и революционер по този начин, ние просто пазим паметта на България по този начин за днешните и за идните поколения”, заяви той.   Яворов е погребан в Централните софийски гробища до любимата си Лора Каравелова. Благодарение на Инициативния комитет за възстановяване на гроба на Лора Каравелова и със съвместните усилия на Националния литературен музей, Столична община и ОП „Гробищни паркове”, липсващият от дълги години надгробен кръст бе възпроизведен по снимка и поставен на мястото му.   Пред паметта на Пейо Яворов се поклониха представители на Националния литературен музей, Столична община, Община Чирпан, къща музей „Пейо Яворов” – Чирпан, представители на Съюза на българските писатели и на Сдружение на български писатели. ", "date": "2018.10.29", "title": "Международни специалисти дават оценка на къщата-музей на Яворов"}
{"url": "http://epicenter.bg/article/Vav-Varna-vrachiha-obshtinsko-otlichie-na-43-mladi-uchiteli--snimki-/166925/2/0", "text": "Общинско отличие на 43 млади учители връчиха кметът на Варна Иван Портних и председателят на Общински съвет Тодор Балабанов - за мотивиран старт в професията. Номинираните са посочени от колективите на 12 детски градини, основни, средни училища и гимназии.   „В навечерието на Деня на народните будители имам честта и удоволствието да изразя своята благодарност за това, че сте се посветили на тази благородна професия. Всички знаем, че има дефицит на млади кадри в образованието. Затова е важно младите учители да бъдат подкрепяни и мотивирани. Оценяваме работата и всеотдайността ви! Вчера правителството прие проектозакона за държавния бюджет за 2019 г., в който е предвидено заплатите на педагогическия персонал да бъдат увеличени средно  с 20 % .   За Община Варна образованието също е приоритет номер едно. Пример за това е фактът, че  30% от макрорамката на бюджета е за тази функция, сериозна част от инвестициите също са насочени към подобряване на образователната инфраструктура. Работим активно и с партньорите от тристранното сътрудничество, за да гарантираме добри социални придобивки и максимално добри условия за  развитие на учителите. Защото - когато имаме добри учители, ще имаме добри и образовани деца. А те са нашата гаранция за развитие“, заяви кметът на Варна Иван Портних. \"Вие учите нашите деца да бъдат смели и целеустремени. Оценяваме високо Вашия труд и талант и Ви благодарим за това“, каза и председателят на Общинския съвет.   През тази година носителите на приза са: Тонина Венциславова Тонева, СУЕО \"Ал.С.Пушкин\"; Славена Димитрова  Николова,  ДГ №18 \"Чайка\"; Радослав Иванов Желев, СУ \"Любен Каравелов\"; Маргарита Валентинова Бериша, ДГ №30 \"Синчец\"; Емилия Димитрова Гарова,  ІІ ОУ \"Н.Й.Вапцаров\"; Десислава Светланова Добрева, ОУ \"Христо Ботев\"; Катерина Димитрова Филева, ДГ №18 \"Чайка\"; Таня Станчева Хорозова, ДГ №40 \"Детски свят\"; Таня Мариянова Ереклиева, СУУНЗ \"Проф. д-р Иван Шишманов\"; Илиана Атанасова Атанасова, ОУ \"Св. Св.Кирил и Методий\" ; Диян Паисков Паисков, ОУ \"Добри Чинтулов\"; Айгюн Шефкедова Бейжет, ДГ №17 \"Д-р Петър Берон\"; Петя Иванова Симеонова, ДГ №17 \"Д-р Петър Берон\"; Теодора Живкова Младенова, ДГ №39 \"Приказка\"; Гергана Тончева Георгиева, СУ \"Димчо Дебелянов\"; Анна Валериева Бояджиева, ОУ \"Йордан Йовков\"; Даниела Николова Георгиева, ДГ №33 \"Делфинче\"; Румен Атанасов Атанасов, ОУ \"Г.С.Раковски\"; Мария Веселинова Иванова, ІV ЕГ \"Фр.Жолио-Кюри\"; Стела Йорданова Тонева, ДГ №34 \"Лястовичка\"; Марина Федоривна Товарчи-Тодорова, ЧОУ \"Малкият принц\"; Кристина Неделчева Петрова-Атанасова , ДГ №37 \"Пламъче\"; Силвия Димитрова Стефанова,  ОУ \"Панайот Волов\"; Нели Андонова Костадинова, ДГ №17 \"Д-р Петър Берон\"; Станка Василева Колева, ПТГ \"Проф.Асен Златаров\"; Камелия Валентинова Димитрова-Николова, ДГ №17 \"Д-р Петър Берон\"; Галин Събев Ганчев, СУХНИ \"К.Преславски\"; Даниела Желязкова Рускова, ДГ №50 \"Зорница\"; Мариета Димитрова Илиева, ОУ \"Христо Ботев\"; Магдалена Николова Борисова, ОУ \"Св.Св.Кирил и Методий\"; Сашка Димитрова Иванова, ДГ №5 \"Слънчо\"; Мария Величкова Тодорова, ОУ \"Христо Ботев\"; Светла Красимирова Христова, ДГ №38 \"Маргаритка\"; Юлияна Димитрова Димова, ДГ №17 \"Д-р Петър Берон\"; Ваня Николаева Емилова, ПТГ \"Проф.Асен Златаров\";  Димитрина Йорданова Янакиева,  ДГ №16 \"Слънчева дъга\"; Мариела Иванова Митрова, VІІ СУ \"Н.Геров\"; Мирослав Антонов Чеков, СУ \"Гео Милев\"; Милица Христова Панайотова, СУХНИ \"К.Преславски\"; Ваня Искренова Неделчева, СУ \"Гео Милев\"; Цеца Красимирова Иванова, ДГ №16 \"Слънчева дъга\"; Славена Спасова Костова,  СУХНИ \"К.Преславски\"; Явор Добрев Митев, VІІ СУ \"Н.Геров\".", "date": "2018.10.29", "title": "Във Варна връчиха общинско отличие на 43 млади учители (снимки)"}
{"url": "http://epicenter.bg/article/Rumen-Hristov--Chaka-ni-goreshta-politicheska-zima--Upravlyavashtite-nyama-da-zavarshat-tozi-mandat-/166926/2/0", "text": "Един от основните моменти в работата на СДС през следващата година е участието в различните видове избори. Това заяви на пресконференция в Пазарджик председателят на СДС Румен Христов, цитиран от \"Канал 3\".  По думите му Националният съвет на партията е дал свобода на структурите за коалиции, като от тях са изключени само БСП и ДПС, с които СДС няма допирни точки.  „По отношение на участието в евроизборите не са провеждани преговори с други партии, но са обсъждани три възможности за явяване. Първата е за самостоятелно представяне на СДС, втората за консервативно-патриотична коалиция, а третата за така наречената идейна коалиция“, коментира Христов.  Той разкри и възможността за предсрочни парламентарни избори, като отбеляза, че сме свидетели на скандал след скандал и протест след протест.  „Гражданите ще решат дали да има такива избори, но най-вероятно управляващите ще бъдат принудени да ги направят. Те няма да завършат този мандат“, уточни Румен Христов. По думите му се очаква гореща политическа зима и е добре за обществото предсрочните парламентарни избори да са по-рано.  ", "date": "2018.10.29", "title": "Румен Христов: Чака ни гореща политическа зима. Управляващите няма да завършат този мандат!"}
{"url": "http://epicenter.bg/article/Maya-Manolova-s-ostro-stanovishte-sreshtu-proektobyudzheta-na-NZOK/166932/2/0", "text": "Омбудсманът Мая Манолова внесе в Народното събрание остро становище по Законопроекта за бюджета на Националната здравноосигурителна каса (НЗОК) за 2019 г., съобщиха от институцията. Тя подчертава, че проектът на Закона за бюджета повтаря структурата на бюджетите от последното десетилетие, като превес отново имат разходите за болнична помощ и за лекарства, въпреки че и самият министър на здравеопазването нееднократно е обръщал внимание, че тази диспропорция трябва да се коригира и да се подкрепи извънболничната медицинска помощ. „В приеманите бюджети през последните три години продължава порочната практика да се лимитира всяка една дейност на лекарите, което както нееднократно бе посочвано и в Становище на Националния омбудсман, и от повечето експерти, се отразява крайно негативно на пациентите, защото затруднява достъпа им, ограничава правото им на избор къде да се лекуват и в дългосрочен план води до понижаване на качеството на медицинската помощ, поради влошената конкурентна среда“, пише в становището си Манолова. Тя обръща внимание, че Законът за бюджета на НЗОК превръща Министерският съвет и Народното събрание в помощни органи на новата Агенция по медицински надзор по отношение на лицензирането на нови болници или на нови отделения в съществуващи такива. Омбудсманът недоумява как министрите са подкрепили проект, който ги задължава да дават съгласие или да отказват за разкриване, например, на отделение по урология, ортопедия или очни болести във всяка една болница на страната.  Според нея с проекта се въвеждат сериозни структурни промени – закриват се сега действащи органи и се създават нови, като например, при Агенцията по медицински надзор това води до смесването на функции в един орган, който остава извън всякаква форма на граждански контрол. Това създава предпоставки за злоупотреба с права.  Манолова определя като изключително обезпокоителни промените, с които при лечението на пациентите се въвежда принцип за предписване на лекарствени продукти на база терапевтичен курс, съобразено с неговата разходна ефективност. Омбудсманът е категорична, че така се ограничава правото на гражданите на индивидуално лечение, съответстващо на състоянието им и преценката на лекуващите лекари.  Мая Манолова подчертава, че с внесения проектозакон се правят важни изменения в редица закони, които в огромната си част нямат пряка връзка с бюджета на НЗОК за 2019 година и не са свързани с изпълнението му. „В тази връзка като национален омбудсман съм силно обезпокоена от опита чрез бюджетен закон, в противоречие с действащата нормативна уредба, чрез преходните и заключителни разпоредби на Закона за бюджета на Националната здравноосигурителна каса за 2019 г. да бъдат променени няколко основни за здравеопазването закони, имащи пряко отношение към живота и здравето на българските граждани“, уточнява общественият защитник.  Освен това Законът за нормативните актове предвижда при изготвяне на нов нормативен акт провеждане на обществени консултации с гражданите и юридическите лица, най-малко 30 дни преди внасянето му. Такива обществени консултации не са извършени. „Като национален омбудсман не мога да приема гражданите да бъдат лишени от възможност да изразят мнение и направят предложения по толкова важни за всеки въпроси“, посочва Манолова.  Омбудсманът отбелязва още, че приемането на пакет закони по този начин, нарушава основни Конституционни норми. В подкрепа на такъв извод са мотивите в Решение № 17 от 3 октомври 1995 г. по конституционно дело № 13 от 1995 г. на Конституционния съд. В тях се сочи, че „Ежегодните бюджетни закони са закони във формален смисъл, само защото под наименованието „закон” те са гласувани от Народното събрание. В основното, същинското си съдържание, те не съдържат правни норми. В разходната си част те съдържат разпоредби, с които се овластяват държавните органи да извършат необходимите им разходи на държавни парични средства до определен размер. Текстовете на ежегодните бюджетни закони са актове, с които се управляват средствата от общодържавния паричен фонд. Те са управленски (административни) актове, които, без да променят своята основна юридическа характеристика, се издават в присъщата на актовете на Народното събрание форма (закон) и по предвидената за законодателния орган процедура.“ В заключение омбудсманът предлага на Народното събрание да обсъди предложения законопроект в частта му относно бюджета на НЗОК за 2019 г. и да разгледа всички останали предложения за промени в други закони отделно, съобразно предвидения в Конституцията и законите ред за това, след извършване на предварителните оценки и обществено обсъждане. „Искам да Ви уверя, че в защита на тези граждански права няма да се поколебая да използвам всички предвидени в Конституцията правомощия на Омбудсмана“, категорична е Мая Манолова. Целият текст на становището на омбудсмана може да се види тук: http://www.ombudsman.bg/pictures/STAN_NZOK2019%20.pdf ", "date": "2018.10.29", "title": "Мая Манолова с остро становище срещу проектобюджета на НЗОК"}
