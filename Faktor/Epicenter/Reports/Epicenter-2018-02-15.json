{"url": "http://epicenter.bg/article/Spreni-ot-dvizhenie--Stotitsi-stari-koli-sa-izostaveni-po-sofiyskite-ulitsi--Video--/147381/2/0", "text": "Стотици стари автомобили са изоставени от собствениците им по софийските улици. Същевременно има недостиг на паркоместа. В столичния район „Оборище” само на няколко улици има десетки коли, които не са ползвани от години, предава бТВ.  Някои са стари представители на руската автомобилна индустрия, други са със спукани гуми и очевидно не могат да се движат, но заемат паркоместа. А това е изпитание за шофьорите като Христо Трайков.  „Имало е случаи, когато си кръжа така, чакам да излезе някой. И в същото време виждате автомобил, който стои така от години”, казва той.  От Столичния инспекторат отчитат, че само за миналата година са премахнали принудително около 100-ина изоставени автомобила. Собствениците им са предупредени със стикери да ги преместят. Ако не го направят, след 3 месеца вдигат колите и налагат глоби.  „От 300 до 1000 лева и зависи от това къде е изоставен този авномобил, дали не създава предпоставка за катастрофа, дали не е в градинка, където са унищожени зелените площи”, коментира инж. Полина Асенова от Столичния инспекторат.  За да бъде вдигнат старият автомобил, трябва да не е минавал технически преглед 3 години. Общината търси възможности за облекчаване на регламента, например намаляване на срока, който е необходим за стартиране на тази процедура.  Така няма да е необходимо да се чака дълго време, за да може колите, които не се ползват, да бъдат премахвани. От инспектората обясниха, че има собственици, които премахват залепените върху колите им стикери, но това няма да им спести глобите, ако са в нарушение.  ", "date": "2018.02.15", "title": "Спрени от движение: Стотици стари коли са изоставени по софийските улици (Видео) "}
{"url": "http://epicenter.bg/article/Rumen-Radev-kontraatakuva--Ima-li-premierat-obshti-biznes-interesi-s-Delyan-Peevski---Video-/147341/2/0", "text": "  С директно обвинение за задкулисни връзки държавният глава Румен Радев реагира на вчерашното интервю на премиера Бойко Борисов в ефира на bTV. Министър-председателят се изказа ласкаво за държавния глава, но направи сериозни забележки за липсващия синхрон между „Дондуков” 1 и „Дондуков” 2 и посочи началника на президентския кабинет Иво Христов като основен виновник за напрежението между институциите, наричайки го Сив кардинал.  „В президентството има един човек, който пише речите на Радев. Един медиен човек, помня го още от Би Би Ти – телевизията на Пеевски”, заяви снощи в интервюто си пред БиТиВи Борисов, като допълни, че говори за Иво Христов, който пък веднага след изявата на премиера припомни, че не е бил в медията по времето, когато се заговори, че е станала собственост на депутата от ДПС (той и до момента отрича да я е притежавал – б.р.).  „Споменаването в едно изречение на хора от моята администрация с името на Пеевски аз смятам за груба манипулация”, заяви днес в БТА Румен Радев.   „ , запита държавният глава.  Радв подчерта, че напрежението между МС и президентството се дължи на проблеми като ” и др.  По отношение на поне временния отказ от внасяне на Истанбулската конвенция в парламента, Радев даде съвет на Борисов: „   Радев направи и остър коментар по отношение на външната политика на България, като посочи, че    Във връзка с предстоящата среща ЕС – Турция във Варна Радев подчерта: „  за компенсация на тракийските бежанци”.  ", "date": "2018.02.15", "title": "Война в държавата! Радев към Борисов: Има ли премиерът общи бизнес интереси с Пеевски? (Видео)"}
{"url": "http://epicenter.bg/article/Premierat-Boyko-Borisov-shte-uchastva-v-Myunhenskata-konferentsiya-po-sigurnostta-/147347/2/0", "text": "Министър-председателят Бойко Борисов ще бъде в Мюнхен на 15 и 16 февруари за участие в традиционната Конференция по сигурността. Това съобщиха от правителствената информационна служба.  За последните пет десетилетия Мюнхенската конференция по сигурността, която ежегодно събира над 450 лидери от цял свят, се превърна в основен глобален форум за обсъждане на политиката за сигурност. Фокус тази година е поставен върху въпроси като ролята на Европейския съюз като глобален участник в отношенията за сигурност, заплахите пред международния ред, контрола върху въоръжението, включително напрежението, породено от ядрената програма на Северна Корея.  Премиерът Борисов ще участва в официалната вечеря за откриването на Конференцията на тема “Нови идеи за Европа”, както и в различни дискусии, посветени на трансатлантическите отношения и сътрудничеството в отбраната между ЕС и НАТО, отбранителния съюз на ЕС.  В българската делегация за Мюнхенската конференция по сигурността е и заместник министър-председателят по обществения ред и сигурността и министър на отбраната Красимир Каракачанов.  ", "date": "2018.02.15", "title": "Премиерът Бойко Борисов ще участва в Мюнхенската конференция по сигурността "}
{"url": "http://epicenter.bg/article/Borisov-otgovarya-na-Radev-dali-ima-obshti-biznes-interesi-s-Peevski/147349/2/48", "text": "Във връзка с многобройните запитвания и проявения интерес за коментар от премиера Бойко Борисов по повод изказването на президента Румен Радев по-рано днес, министър-председателят ще направи изявление за представителите на медиите в сградата на Правителствения ВИП, съобщиха от правителствената пресслужба.   Това вероятно ще стане след 16.30 ч., тъй като дотогава медиите ще бъдат пропускани в сградата.   „Споменаването в едно изречение на хора от моята администрация с името на Пеевски аз смятам за груба манипулация”, заяви днес в БТА Румен Радев.   „ , запита още държавният глава.  След като даде разяснения па тези въпроси, министър-председателят ще замине след това за Мюнхен, където на 15 и 16 февруари ще участва в традиционната Конференция по сигурността.   За последните пет десетилетия Мюнхенската конференция по сигурността, която ежегодно събира над 450 лидери от цял свят, се превърна в основен глобален форум за обсъждане на политиката за сигурност. Фокус тази година е поставен върху въпроси като ролята на Европейския съюз като глобален участник в отношенията за сигурност, заплахите пред международния ред, контрола върху въоръжението, включително напрежението, породено от ядрената програма на Северна Корея.   Премиерът Борисов ще участва в официалната вечеря за откриването на Конференцията на тема “Нови идеи за Европа”, както и в различни дискусии, посветени на трансатлантическите отношения и сътрудничеството в отбраната между ЕС и НАТО, отбранителния съюз на ЕС.   В българската делегация за Мюнхенската конференция по сигурността е и заместник министър-председателят по обществения ред и сигурността и министър на отбраната Красимир Каракачанов.", "date": "2018.02.15", "title": "Борисов отговаря на Радев дали има общи бизнес интереси с Пеевски"}
{"url": "http://epicenter.bg/article/Emil-Radev-dovede-misiya-na-Evropeyskiya-parlament-na-balgaro-turskata-granitsa-/147350/2/0", "text": "Българският евродепутат от ЕНП-ГЕРБ Емил Радев взе участие в мисията на Комисията по граждански свободи, правосъдие и вътрешни работи на Европейския парламент до България. Целта на мисията бе да се провери работата на Европейската гранична и брегова охрана (ЕГБО), разположена на българо-турската граница в района на ГКПП Капитан Андреево. Депутатите се срещнаха с вицепрезидента Илияна Йотова, министъра на вътрешните работи Валентин Радев, представители на ГД Гранична полиция, служители на ЕГБО, както и с представители на неправителствени организации, съобщиха от пресцентъра на ГЕРБ.  В рамките на мисията бе посетен ГКПП Капитан Андреево, където бе демонстрирано използването на уреди за засичане на нелегални имигранти в моторни превозни средства и проверка на документи с цел проверка на тяхната истинност. Депутатите се запознаха също с функционирането на Съвместния център за сътрудничество между България, Турция и Гърция, който започна да функционира от есента на 2016г. и който подпомага обмена на информация между трите държави с цел охрана на границата. Беше посетена и зелената граница, като депутатите видяха как български и турски патрули охраняват границата. Не на последно място беше организирано и посещение в центъра за временно задържане на мигранти Любимец, в който в момента са настанени 60 мъже и 2 жени, основно афганистанци и пакистанци, които чакат да бъдат върнати в държавите им на произход.   След посещението си на българо-турската граница, членовете на Европейския парламент се срещнаха с ръководството на Министерство на вътрешните работи и на Гранична полиция. По време на тези срещи бе изразена подкрепата на евродепутатите за присъединяването на България към Шенген. Бе повдигната и темата за обвинения в насилие срещу мигранти от страна на български гранични служители, алармирани от НПО-та. Лично министър Радев увери, че се взимат всички необходими мерки всички официално подадени сигнали да бъдат разследвани. Визитата приключи с кратко посещение при вице-президента Илияна Йотова, която, преди това, бе зам.-председател на Комисията по граждански свободи, правосъдие и вътрешни работи.  Емил Радев изрази удовлетвореност от видяното по време на посещенията и демонстрациите на българо-турската граница, както и от разговорите с ръководствата на МВР и Гранична полиция. Той похвали българските гранични служители за неуморната работа, която още веднъж доказва, че истинското място на България е в Шенген. Не на последно място Емил Радев изрази и задоволство от уверенията на властите, че всички официални сигнали за нередности са щателно проверявани, но че засега няма доказани твърдения за насилие над мигранти. Той отбеляза в заключение, че \"често самите трафиканти на хора карат мигрантите да твърдят, едва след като са напуснали България, че е извършвано насилие над тях, за да не бъдат връщани в страната, защото тяхната цел е да стигнат до Западна и Северна Европа.”  ", "date": "2018.02.15", "title": "Емил Радев доведе мисия на Европейския парламент на българо-турската граница "}
{"url": "http://epicenter.bg/article/-Ministerstvoto-na-Lilyana-Pavlova--Prevodachat-na-sayta-ni-e-bezplaten-i-ne-e-za-literaturni-prevodi/147352/2/48", "text": "Министерството за българското председателство на Съвета на Европейския съюз определи като некоректни и подвеждащи твърдения във „Фейсбук“ и медии, че инсталираният на сайта на ведомството не превеждал коректно и бил по-некачествен от Google Translate. От съобщението на ведомството на Лиляна Павлова става ясно, че инсталираният софтуер е безплатен. „Преводачът е предоставен безплатно за целите на Българското председателство на Съвета на ЕС. Става въпрос за иновитавен продукт, използван за първи път по време на Естонското председателство, който Българското подкрепя и също интегрира на интернет страницата си. Инструментът, който осигурява автоматичен превод, извършван с помощта на изкуствен интелект, е разработен от водещата европейска технологична компания в областта на езиковите преводи Tilde с подкрепата на Европейската комисия. И тази информация е посочена на сайта, в самия инструмент за превод. Също там стои уточнението, че машининят превод дава възможност за разбиране на смисъла на изходния текст, но без да е равностоен на превода, направен от човек. Освен това, софтуерът е предназначен предимно за улеснение на администрацията и за превод на технически текстове и терминология, а не на литературни изрази и слогани, каквито задания се поставят на машинния преводач. Българската версия на преводаческия инструмент е разработена в партньорство с Института за български език на Българската академия на науките и Виенския университет, с финансовата подкрепа на Механизма за свързване на Европа. Инструментът ще бъде предоставен и на Австрия – третата държава от председателското Трио, която поема щафетата през юли 2018 г. Автоматичният преводач беше използван за първи път от Естонското председателство през 2017 г. Инструментът беше представен официално на Срещата на високо ниво по е-управление в Талин през септември, на която присъстваха 25 държавни и правителствени ръководители от ЕС. Предстои изграждането на версии и на останалите официални езици на Европейския съюз. Преводачът на ротационното председателство на Съвета на ЕС съчетава услугата eTranslation – един от основните елементи на Механизма за свързване на Европа, разработена от Генерална дирекция „Преводи“ на Европейската комисия, с инструменти за превод на националните езици на ротационните председателства, специално разработени от Tilde.“", "date": "2018.02.15", "title": "  Министерството на Лиляна Павлова: Преводачът на сайта ни е безплатен и не е за литературни преводи"}
{"url": "http://epicenter.bg/article/Vezhdi-Rashidov-se-sreshtna-s-rakovoditelite-na-evropeyski-organizatsii-za-zashtita-na-avtorskite-prava/147358/2/0", "text": "  Председателят на Комисията по културата и медиите Вежди Рашидов се срещна днес в Народното събрание с ръководителите на европейски организации за защита на авторските права в областта на музиката и аудиовизията. Това съобщиха от пресцентъра на ПП ГЕРБ.   На срещата присъстваха още депутатите от ПГ на ГЕРБ Данаил Кирилов, Диана Саватева, Тома Биков, Евгени Будинов и Лъчезар Иванов, както и представители на СЕМ и на български организации за защита на авторското право.   Гостите представиха новата законодателна рамка на Европейския парламент, която защитава труда на творците. Предвижда се разширяване на ангажиментите към плащане на авторски права и от цифровите платформи. Генералният директор на Международната конфедерация на дружествата на авторите и композиторите Гади Орон и генералната директорка на Европейската група на дружествата на композитори и автори Вероник Деброс изразиха увереност, че българската държава ще подкрепи творческия сектор. Деброс изрази възхищението си изложбата на тракийските съкровища в Лувъра и надеждата, че страната ни по същия начин ще защитава съвременните творчески индустрии.   Данаил Кирилов и Вежди Рашидов увериха гостите, че България има амбицията да приложи в законодателството си всички изисквания на ЕС за защита на авторски права.  ", "date": "2018.02.15", "title": "Вежди Рашидов се срещна с ръководителите на европейски организации за защита на авторските права"}
{"url": "http://epicenter.bg/article/Fandakova--Lukov-marsh-nyama-myasto-v-nashiya-grad-/147359/2/0", "text": "Години наред Столична община в мое лице не съгласува провеждането на шествието Луков марш и издаваме забрана. Това заяви кметът на София Йорданка Фандъкова по повод планираното в събота поредно издание на марша в столицата, цитирана от Канал 3.  \"През 2017 г. постъпиха уведомления за това събитие и аз издадох две заповеди за забрана, но, за съжаление, те бяха обжалвани в съда. В момента, тази година, това събитие няма съгласуване, то няма място в нашия град, освен поднасянето на цветя пред паметната плоча”, посочи още кметът.  Фандъкова взе участие в конференция на тема \"София каза НЕ на словото на омразата и екстремизма\", организирана в аулата на СУ ”Св.Климент Охридски”.  Целта й е да демонстрира в началото на Българското европейско председателство, че местната власт в столицата, гражданското общество и академичната общност са единни в желанието си да противодействат на словото на омразата и екстремизма.  Участие във форума вземат Георг Георгиев, зам.министър на външните работи и Национален координатор за България в борбата срещу антисемитизма, Деница Сачева, зам.министър на образованието, Н.Пр. Ирит Лилиан, посланик на Израел, Алек Оскар, председател на организацията на евреите в България \"Шалом”, представители на различни НПО у нас, които работят в тази тематична сфера и др.  Видеообръщение пред участниците направи Роналд Лаудер, президент на Световния еврейски конгрес.  ", "date": "2018.02.15", "title": "Фандъкова: Луков марш няма място в нашия град "}
{"url": "http://epicenter.bg/article/Bareti-atakuvaha-nyakolko-adresa-v-Sofiya-i-Burgas--ima-arestuvani/147310/3/0", "text": "  Барети атакуваха няколко адреса в Бургас и София. Извършени са обиски и арести, съобщава Нова тв.   По непотвърдена информация операцията е свързана с убийството на данъчния шеф Ивайло Стаменов.   От МВР и прокуратурата засега не съобщават нито какво са търсили, нито дали има задържани. Появи се информация, че са хванати заподозрени за убийството на данъчния шеф Ивайло Стаменов.   Началникът на Фискалния контрол беше застрелян през декември в центъра на София. Убиха го в колата му, на път към НАП.   Тогава главният прокурор Сотир Цацаров обяви, че една от основните версии е работата на данъчния, който контролирал акцизните стоки и горивата.   А премиерът Бойко Борисов и финансовият министър Владислав Горанов се заканиха, че покушението ще се разследва като \"нагло посегателството срещу държавата\".        ", "date": "2018.02.15", "title": "Барети атакуваха няколко адреса в София и Бургас, има арестувани"}
{"url": "http://epicenter.bg/article/Temenuzhka-Petkova--Balgariya-shte-podpomaga-razvitieto-na-Yuzhniya-gazov-koridor-/147353/4/0", "text": "„Като председател на Съвета на Европейския съюз България ще подпомага активно развитието на Южния газов коридор, като проект, който гарантира енергийната сигурност в Европа. Ключови приоритети за страната ни по време на председателството са диверсификацията на източниците и маршрутите за доставка на природен газ и гарантиране сигурността на енергийните доставки. В унисон със заложените приоритети, реализацията на Южния газов коридор ще укрепи енергийната сигурност в Европа в дългосрочен план, чрез него европейските потребители ще могат да получават газ от Каспийския регион, Източното Средиземноморие и от по-далечни дестинации, чрез терминалите за втечнен природен газ.“  Това каза министърът на енергетиката Теменужка Петкова по време на четвъртата министерска среща на Консултативния съвет за изграждане на проекта. По думите й Азербайджан продължава да е основен източник на енергийни ресурси и двигател за успешната реализация на Южния газов коридор, съобщиха от Министерството на енергетиката.  Чрез проектите за развитие на газовата инфраструктура с Гърция и Турция, България е неразделна част от Южния газов коридор – интерконекторите Гърция-България и Турция-България чрез българската национална газопреносна система и връзките с Румъния и Сърбия ще осигурят достъпа до Южния газов коридор и на другите страни от региона на Югоизточна и Централна Европа.  Пред колегите си от Азербайджан, Албания, България, Грузия, Гърция, Италия, Турция, Хърватия, Черна гора, Великобритания, САЩ и Европейския съюз министър Петкова подчерта, че дейностите по проекта за изграждане на интерконектора Гърция-България са в напреднала фаза. При изпълнение на дейностите, съгласно заложения график, планираме строителството да започне в средата на тази година и да приключи през 2020 г., подчерта тя.  „Признаваме постигнатия напредък по строителството на газовия интерконектор Гърция-България, чийто прогрес днес е видим благодарение на усилията и правителствената подкрепа на нашите партньори от двете страни. Това е проектът в най-напредналата фаза на развитие, който е неразделна част от Южния газов коридор, осигуряващ диверсификация на източниците и маршрутите за доставка на газ в Югоизточна Европа“, заяви зам.-председателят на Европейската комисия и комисар по въпросите на Енергийния съюз Марош Шефчович. Той изрази специална благодарност към министъра на енергетиката Теменужка Петкова за последователните и фокусирани стъпки, свързани с реализацията му.  Участниците в четвъртата министерска среща на Консултативния съвет по Южния газов коридор подчертаха значението на проекта за устойчивото развитие на европейския Енергиен съюз с насочена към бъдещето политика в областта на изменението на климата за постигане на преход към нисковъглеродна, сигурна и конкурентоспособна икономика. Приветствана бе инициативата на България и Турция за създаване на възможност за двупосочни доставки на природен газ между двете газопреносни системи. Страните се обединиха около стратегическото значение на продължаването на изграждането на интерконектора между Гърция и България.  ", "date": "2018.02.15", "title": "Теменужка Петкова: България ще подпомага развитието на Южния газов коридор "}
{"url": "http://epicenter.bg/article/Vladimir-Kostov--Badeshteto-ni-e-otvoreno--Vse-oshte-/147311/11/0", "text": "  В едно и също време живеем с борбите \"за\" и \"против\" истанбулската конвенция и спомняме 140-те години изминали от 3 март 1878. Не е само каприз на календара. Преди 140 години и днес се води една и съща битка. За независимостта и самостоятелното съществуване на българския народ, на България.   Различието, доколкото го има, е белег за смяната на епохите. През 19-ия век независимостта и свободата на един народ се определят от владеенето на определена територия. Затова подписването на сан-стефанския договор е символ и първа реална стъпка за възкресяването на българската държава след почти пет века османско иго.   Днес ограничаването, включително до ликвидирането на самостоятелността и независимостта на една държава, се реализира - \"прескачайки границите\" - с манипулиране и диктат на личностно и обществено поведение. И истанбулската конвенция съвсем не е първа стъпка в борбата, на този именно терен, \"за\" и \"против\" свободна и независима българска държава.   140-те години от 3 март 1878 досега са в паметта на българското общество низ от успехи и поражения. Срещу силите, стремящи се за своя изгода и интерес да ограничат българската независимост и свобода. За утвърждаване, доколкото се успее в сложните реалности на геополитиката, на независима и свободна България.   Тази борба започва още от 3 март 1878. Защото подписването на договора не е някакъв само положителен акт. Зад или под акта на самото подписване са скрити, както уговорки между Русия и другите \"велики сили\" за това какво ще се реши само след седмици на Берлинския конгрес, така и намеренията на Русия за това как тя ще управлява бъдещата \"задунайская губерния\".   Първите четири десетилетия след 3 март 1878 са белязани от епични битки за една свободна и независима България. Извоювано е Съединението. Защитена е териториалната цялост от агресията на Сърбия. Обявена е Независимостта. Направен е опит чрез Балканския съюз да се сложи край на Османското владичество на Балканите. Но не е изпълнен заветът на Левски за \"чиста и свята република\". Начело на страната е установена чужда династия. България е постоянен обект и разменна монета в сблъсъците на \"великите сили\" на Балканите и в Европа. /Имало ли е възможност това да не бъде така?/ Но все пак, макар и победена и разорена, България остава \"изправена на краката си\", дори и след Ньойския договор. Залогът, поет с възстановяването на българската държава на 3 март 1878, е като цяло успешно защитен.   В последвалия век - от Ньойския договор досега - България в никой момент не е изправяна пред заплаха да загуби свободата и независимостта си по критерия на националните граници. Въпреки някои апетити на Атина след края на втората световна война, или на Белград - по титово време.   Но относителното\" спокойствие и стабилност на границите\", е атакувано многократно и с амбиция за нарастваща ефикасност с методите и средствата за манипулация и овладяване на общественото мнение и поведение. Италианският и германският фашизъм и национал-социализъм, коминтерновският и съветският комунизъм, се редуват с променлив успех в опитите си да владеят българското национално съзнание и поведение и по този път да държат България. /Включително и тези дни не престават споровете и взаимните обвинения между българските политици по темата кой престъпен тоталитаризъм е бил по-престъпен от другия!/   За съжаление, често губим от погледа си, \"другата страна на медала\". Като цяло, без това да покрива или оправдава, което и да било престъпление, при който и да било от режимите, изредили се в 20-ия век, в никой момент \"българските ученици не достигат учителите си\". Нито преди 1944, нито след нея. В никой момент българските управници не се издигат до \"висотите на примерите\" сочени им от Берлин или Москва. Заслугата, или просто - това по-малко зло - не е израз толкова на индивидуални качества на едни или други политици, а на психологически и поведенчески тенденции у българина. Като индивид и като общество. То е също своеобразна защита на залога направен през 1878 и неизменно отстояван оттогава досега.   Ето на този терен - залогът за свободна и независима България - се води сега битката \"за\" или \"против\" истанбулската конвенция. Защото тази конвенция е опит зад най-благороден предлог, като борбата срещу насилието, да се осъществи разрушителна атака срещу възпитанието на децата и в цялост срещу националния идентитет. Атаката чрез истанбулската конвенция не е първата, още по-малко ще остане последна, в маневрите на съвременната, титуловаща се като демокрация, система на екстремното антиобществено неравенство.   Спонтанността и интензивността на обществения дебат по повод тази злополучна конвенция, чиито автори са се оставили да бъдат наети като проводници на една недостойна манипулация, е добър сигнал. За българското общество, както и за българската политическа класа, взета в нейната цялост.   Дано не се лъжа в оценката, че отношението на мнозинството от българското общество спрямо истанбулската конвенция е белег, че бъдещето ни като нация и държава е отворено.   Все още.  ", "date": "2018.02.15", "title": "Владимир Костов: Бъдещето ни като нация и държава е отворено. Все още!"}
{"url": "http://epicenter.bg/article/Simeon-Nikolov--Iskrite-ot-turskata-voenna-namesa-v-Siriya-preskachat-v-Evropa/147321/11/0", "text": "      ▪    ▪      ▪      ▪ Сблъсъци имаше в различни градове в Германия, а масовото сбиване между турци и кюрди на летище Хановер влезе в телевизионния обмен и обиколи като новина света. В Щутгарт също имаше сблъсък между протурски и прокюрдски сили.       Прогнозите на германските органи за сигурност са, че можем да очакваме по–нататъшнва ескалация на напрежението. Превръщането на организации като „Османци Германия” почти в паравоенна групировка, показва, че Анкара не си е взела най–малкото бележка от предупрежденията и провала си в някои западноевропейски страни.   В случай че войната в Сирия се разшири и Ердоган постигне обявените от него цели за прогонване на кюрдите от Африн и Манбидж и заселването им с туркмени и племена, излъчили ислямистките групировки, които участват в бойните действия, а това неизбежно ще е свързано с много цивилни жертви, ще избухнат нови истински граждански стълкновения между турци и кюрди в сърцето на Европа. Това, в съчетание със зачестяващите проблеми с мигрантите, особено в Швеция, ще внесе увеличи дестабилизиращите ефекти, а германската полиция напромер вече е на предела на възможностите си да се справя с проблемите.       Радикализирането на настроенията и действията на турските и кюрдски организации в западноевропейските страни не е без значение и за България като транзитна страна, за контрола на транзитния поток и за взаимодействието със западноевропейските и турските служби.  ", "date": "2018.02.15", "title": "Симеон Николов: Искрите от турската военна намеса в Сирия прескачат в Европа"}
{"url": "http://epicenter.bg/article/17-ubiti-i-17-raneni-pri-strelba-v-uchilishte-vav-Florida/147305/7/0", "text": "17 души бяха убити при стрелба в гимназия във Флорида, а други 17 пострадали са приети в три местни болници, съобщи Дир.бг, като се позова на международни източници.   12 от жертвите на невръстния стрелец са били убити в сградата на училище, двама от тях в двора, един е застрелян на близката улица, а последните двама са издъхнали на път за болницата. Сред жертвите има деца. Други 16 души са ранени, някои от които се намират в критично състояние.   Арестуваният за бруталното престъпление се казва Николас Круз, който е на 19 години и е бивш възпитаник на училището, изключен за лошо поведение - \"системни нарушения на дисциплината\".   \"Започнахме да разглеждаме посещаваните от него уеб сайтове и интересите му в социалните мрежи\", допълни шериф Скот Израел, наричайки някои от постовете на Круз \"много, много обезпокоителни\".   В един от тях убиецът е написал, че иска да стреля по хора със своята карабина. Круз е настанен в болница.   Позовавайки се на свои източници, американската телевизия Си Ен Ен обяви пък, че младежът е стрелял с полуавтоматична карабина AR-15 - най-разпространеното оръжие за \"цивилна\" употреба в САЩ и най-често използваната пушка за масови убийства в страната.   Същото оръжие използва и Стивън Падок, убиецът от Mandalay Bay в Лас Вегас, който застреля 59 души миналата година.   В себе си Круз е носил няколко пълнителя, предаде БГНЕС. AR-15 може да бъде пригодена за автоматична стрелба чрез специална дискова приставка-приклад, която може да се купи свободно в САЩ.   Круз, обаче, е бил много добре подготвен. Той е имал още димни гранати и противогаз. Застрелял е 12 души в сградата на самата гимназия, 2-ма в двора на училището, 1 на близката улица, а други 2-ма са починали на път за болницата. Убиецът дори успял първоначално да избяга, като се направил на жертва и излязъл от училището заедно с паникьосаните ученици и бил заловен час по-късно. Разследва се версия, че братът на Николас му е помагал.   Ранените са настанени в болница.  Все още не е ясно кои са жертвите, но се предполага, че повечето са деца.  Не са ясни и мотивите на стрелеца, който беше арестуван. Преди време бил изключен от гимназията дисциплинарно. Смята се, че е активирал противопожарната система, за да изкара учениците в коридорите и да убие възможно най-много от тях. Бил е въоръжен с полуавтоматична карабина и носел няколко пълнителя.  Повечето ученици се укрили в класните стаи. Крус стрелял по всеки, попаднал пред него на входа на сградата или в учебните помещения. 12 души са били убити в училището, двама – край сградата, един – на улицата, и двама са починали в болницата. Сред загиналите има както ученици, така и възрастни. След като му е оказана медицинска помощ е предаден на полицията за разпит.  Поне няколко часа стотици родители чакаха да се срещнат с децата си, тъй като районът беше отцепен. Много от тях се чували със синовете и дъщерите си само по телефона. Според училищните власти ситуацията е била ужасяваща. В учебното заведение в град Паркленд учат над три хиляди деца, педагогическият състав наброява почти 130 души.   ", "date": "2018.02.15", "title": "Трагедия! 17 убити и 17 ранени при стрелба в училище във Флорида"}
{"url": "http://epicenter.bg/article/Dimitrov-pobedi-Kraynovich-i-si-uredi-sreshta-s-Rublyov-/147380/8/0", "text": "Световният номер 5 Григор Димитров продължи със солидната си игра на турнира от сериите АТР 500 в Ротердам и победи сърбина Филип Крайнович със 7-6(4), 7-5 в мач от втория кръг на надпреварата, предаде БГНЕС.  Двубоят на централния корт в зала \"Ахой\" бе равностоен, но Григор демонстрира класа и опит, за да вземе най-важните точки и да стигне до чист успех. В първия сет Крайнович сервира много силно, докато Димитров имаше затруднения на своето подаване, но отрази и четирите възможности за пробив, които се откриха пред съперника му, за да вкара сета в тайбрек. Там Гришо бе по-солиден и се наложи със 7-4, за да поведе в резултата.  Втората част също вървеше на сервис до 5-5, когато българският тенисист се възползва от колебание в подаването на Крайнович и успя да го пробие, след което безпроблемно затвори мача на собствен сервис.  По този начин Димитров се класира за четвъртфиналите на надпреварата, където го очаква Андрей Рубльов. По-рано днес руснакът победи Дамир Джумхур с 6-4, 7-6(4). До момента Гришо има два мача срещу 20-годишния Рубльов, като загуби от него в третия кръг на Откритото първенство на САЩ миналата година, но този януари го победи в четири сета в среща от третия кръг на Аустрелиън Оупън. Мачът между Димитров и Рубльов ще се играе утре.  ", "date": "2018.02.15", "title": "Димитров победи Крайнович и си уреди среща с Рубльов "}
{"url": "http://epicenter.bg/article/Istinska-printsesa-prevzema-sveta-na-modata/147318/10/100", "text": "Изгряващата звезда Талита фон Фюрстенберг е на път да се превърне в модна принцеса. За разлика от конкурентките си обаче тя е истинска принцеса.   \r\n \r\n \r\n \r\n", "date": "2018.02.15", "title": "Истинска принцеса превзема света на модата"}
{"url": "http://epicenter.bg/article/Paris-Hiltan-se-snima-samo-po-rozi--Snimki-/147319/10/100", "text": "Светската знаменитост и богата хотелиерска наследница Парис Хилтън публикува свои разголени кадри, цялата покрита с рози, в стил \"Американски прелести\", съобщава сайтът TMZ.   Със секси пози блондинката рекламира излизането на новия си сингъл \"I need You\". Той е посветен на бъдещия съпруг на Парис Хилтън - Крис Зилка, който в началото на годината й предложи брак.Феновете на Хилтън бяха възхитени от кадрите.   Източник: Новини.бг", "date": "2018.02.15", "title": "Парис Хилтън се снима само по рози (Снимка)"}
{"url": "http://epicenter.bg/article/Desi-Slava/147332/10/0", "text": "Фолк певицата Деси Слава, която стана майка за втори път в края на миналата година, публикува нежен кадър със сина си Борис. 38-годишната певица сподели снимка в профила си в Инстаграм, на който бебето държи показалеца ѝ. Това е първата снимка, която ДесиСлава публикува, откакто се роди Борис. Преди време Благой качи кадър, на който разхожда бебето в количка в Южния парк.  На 5 февруари семейството направи погача за здравето на малкия Борис. За 21-годишния Благой това е първо дете. ДесиСлава има и 16-годишен син - Майки, от брака си с първия си съпруг - Михаил.   Източник: Дир.бг", "date": "2018.02.15", "title": "ДесиСлава показа първи кадър с бебето (Снимка)"}
{"url": "http://epicenter.bg/article/Desi-Banova-startira-nova-rubrika-v-sutreshniya-blok/147339/10/88", "text": "\r\n \r\n \r\n Деси Банова започва нов етап в професионалното си развитие. Тя ще води новата рубрика в сутрешния блок на Nova - \"Истории на успеха\". , споделя Деси Банова. Всеки петък тя ще запознава зрителите с млади, креативни, интелигентни българи, които въпреки трудностите са постигнали невероятни успехи и то именно тук, в родината ни. Първият гост в „Истории на успеха с Деси Банова” се казва Александър Рангелов. Той е само на 33 г., но в автобиографията му вече фигурират множество престижни отличия, най-ценното от които е награда за иновации, лично връчена му от Илон Мъск. Той прави чудеса от семейната компания и вече може да се похвали с експорт на седем континента. Банова бе 20 години на екран като водеща на прогнозата за времето и получи международното признание за репортажите и документалните си филми за климатичните промени. Мястото ѝ във \"Времето\" зае красавицата   ", "date": "2018.02.15", "title": "Деси Банова стартира рубрика в сутрешния блок"}
{"url": "http://epicenter.bg/article/Suzanita-chestiti-Denya-na-vlyubenite-sas-sreden-prast--Snimka-/147348/10/100", "text": "    Припомняме, че невръсната певица направи същия нецензурен жест и в първия си клип, като обясни, че показва среден пръст на Дявола и не вижда нищо лошо в това.", "date": "2018.02.15", "title": "Сузанита честити Деня на влюбените със среден пръст (Снимка)"}
{"url": "http://epicenter.bg/article/Melaniya-Tramp-obleche-yarkocherveno-palto-na-Sv--Valentin/147351/10/84", "text": "Първата дама на САЩ Мелания Тръмп зарадва с посещение за празника Свети Валентин децата от болница.   Мелания бе избрала подходящо палто за празника Свети Валентин, което бе в ярко червено, прибрано с колан в кръста. Горната дреха бе Calvin Klein и много добре подчертаваше фигурата на президентската съпруга. Първата дама на САЩ е почитателка на едноцветните палта. Миналата седмица тя се появи с яркожълто палто във Флорида. Съпругата на президента Доналд Тръмп честити празника на малките пациенти в кампуса на Националните институти за здравеопазване на САЩ в град Бетесда и им раздаде картички от Белия дом. Тя помогна на една група деца да украсят бисквити във формата на сърца с бяла глазура и декорация за сладки. Като подарък Мелания получи голям брой валентинки. Пациентите в болничното заведение са тежко болни деца, които са там заедно със семействата си и участват в клинични проучвания. Мелания Тръмп фокусира дейността си като първа дама върху децата. Тя посети медицински център за детски болести в град Синсинати миналата седмица във връзка с опиоидната епидемия в щата Охайо.   Източник: Дир.бг", "date": "2018.02.15", "title": "Мелания Тръмп облече яркочервено палто на Св. Валентин (Снимки)"}
{"url": "http://epicenter.bg/article/Kitay-posreshta-godinata-na-kucheto-s-tants-na-drakoni-i-moshtni-foeverki/147368/10/0", "text": "На 16 февруари 2018 г. в Китай с размах ще се отбележи най-големият празник в страната – Новата година на Жълтото куче. Общо взето само това знае средностатистичeският европеец за този празник. В тази статия ще ви разкажем за най-необичайните и красиви китайски новогодишни традиции.   Любопитното е, че китайският хороскоп всъщност е валиден от 16 февруари натам, а не от 31 декември.  Нова година се смята в Китай за най-големия празник на годината. Провежданите тържества са все така грандиозни и пищни вече от две хиляди години.   Едно време празнуването продължавало повече от месец, защото през зимата няма селскостопанска работа. Сега, когато ритъмът на живот на китайците се е променил, новогодишната ваканция трае до седмица и половина. Местните обаче все така се веселят от сърце.   Заради голямата популярност на „международната“ Нова година, която се празнува през нощта 31 декември срещу 1 януари, китайците взели решението да преименуват своя национален празник, чието честване обикновено се пада през втората половина на зимата, и да го нарекат Празник на Пролетта. Това е станало преди повече от век. Китайската Нова година има и друга отличителна черта – тя няма фиксирана дата.   Празникът варира от 21 януари до 21 февруари и зависи от лунния календар. По китайска традиция Новата година започва на второто Новолуние след зимното равноденствие. На нас ни е трудно да възприемем тази информация, но за 2000 години китайците са се научили да изчисляват датите без особени усилия. Например през 2018 г. годината на Жълтото куче ще започне на 16 февруари.   Във всяка една страна по света има необичайни новогодишни традиции – в Каталуния се слагат дърва да „седнат“ на масата, в Австрия хората гонят митично чудовище, а в Китай през нощта срещу празничния ден не трябва да се спи.   Според местното поверие през последното денонощие преди настъпването на Новата година всички беди и нещастия излизат на лов, за да нападнат по-отпусналите се китайци. Така че ако искате да изкарате новата година без големи проблеми, не си лягайте да спите. Особено ако живеете в Китай. Освен това китайците избягват да си купуват нови обувки преди празника и да се подстригват – поради същата причина. Според тях онези, които нарушат правилата, ще бъдат преследвани от лош късмет през идната година.   Традициите изискват празникът да е шумен. Днешно време това не е проблем – китайците са истински майстори в производството на фойерверки, които вдигат предостатъчно шум. Впрочем навремето по време на честването на международната Нова година в Китай (която китайците също обичат) фойерверките са нанесли щети на една местна забележителност – кула на почти 600 години. Все още не е доказано, че постройката се е запалила именно от пиратки, но датата на пожара говори сама за себе си…   Интересно е обаче, че по време на зараждането на идеята за шумен празник все още не е имало фойерверки. А е трябвало да се шуми някак, нали? Находчивите китайци се справяли с тази задача, тропайки и дрънкайки с най-различни битови предмети. Освен това в Китай е прието в печката да се горят бамбукови пръчки. Изгаряйки, те издават пукот, който да гони лошите духове. Днес за тази цел се използват пиратки и бенгалски огньове.   Китайската Нова година е свързана с един интересен мит – за митичното чудовище Нян. Звярът е особено озлобен и гладен през първия ден от годината и според легендите е способен да изяде не само домашни животни, но и хора. Колко по-хубаво е да си имаш Дядо Мраз вместо Нян, нали?   Чудовището най-много обича да си похапва малки деца, които през изминалата година са се държали лошо. За да омилостивят звяра, селските жители в Китай оставят на праговете на домовете и храмовете храна и напитки.   Друга интересна традиция, свързана с китайската Нова година, е да се скрият всички предмети, служещи за чистене. Ден преди празненството къщата трябва да се подреди и изчисти идеално, но в навечерието на Новата година всички метли, парцали и четки трябва да се скрият далече от очите. Този ритуал е свързан с легендата, че в навечерието на Новата година боговете носят щастието и късмета на хората за цялата идна година.   Въпросният късмет се натрупва в дома под вид на прах, затова известно време след Нова година не бива да се чисти. Освен това за да избегнете беди и лош късмет през идната година, не бива да прекарвате празничната нощ в собствената си спалня.   В Китай дори вехтите старци напускат стаите си на Нова година и се настаняват на празничната трапеза.   Освен традиционните сладкиши и други приятни подаръци за китайската Нова година е прието, идвайки на гости, да подарявате по две мандарини. Напускайки гостоприемния дом, трябва да вземете други две мандарини, приети от други участници в тържеството. Този странен обичай може лесно да се обясни – на китайски език „две мандарини“ звучи като „злато“, затова вкусните плодове символизират пожелание за богатство и благоденствие през новата година.   Китайският е един от най-сложните езици на света, не само заради рекордния брой йероглифи, които никой европеец сякаш не би могъл да запомни, но и заради необичайното произношение.   Някога забелязвали ли сте, че китайците си говорят на твърде висок тон? Понякога това ни се струва невъзпитано и може дори да ни подразни. Но всъщност на този език някои думи просто трябва да се извикат, ако ги произнесете тихо, рискувате никой да не ви разбере. Затова и новогодишните пожелания в Китай е прието да се изкрещяват – колкото по-силно ги изкажете, толкова по-вероятно е те да се сбъднат.   В Китай червеният цвят е един от най-популярните. Смята се, че той носи късмет. Тъй като в Китай няма традиционна новогодишна елха, с червени топки и фенери се украсява обикновено дърво, което местните наричат Дърво на Светлината.   Едно от основните новогодишни мероприятия, което се провежда ежегодно във всички градове и села в Китай, е танцът на Дракона.   Според исторически проучвания тази традиция е възникнала още през XII век. Танцът на Дракона има огромно значение за китайците – още от древността се смята, че определени движения ще предпазят хората от беди и нещастия през Новата година.   Драконите се правят от хартия и тел, телата им могат да са дълги до 10 метра. Сегментите на тялото на дракона са отделни и закачени на прътове, с които ги управляват танцьорите. Източник: woman.bg", "date": "2018.02.15", "title": "Китай посреща годината на кучето с танц на дракони и мощни фоеверки"}
{"url": "http://epicenter.bg/article/Mis-Pleymeyt-Nora-Nedkova-se-izvini-za-izkazvaneto-si-v--quot-Chereshkata-na-tortata-quot-/147373/10/88", "text": "Мис Плеймейт 2017 Нора Недкова се извини на зрителите на \"Черешката на тортата\". Преди броени дни тя реагира остро на вечерята на Алфредо Торес, когато той сервира традиционна за Куба салата от макарони с майонеза. Тогава красавицата се направи на интересна и заяви: \"Макароните с майонеза са храна за простолюдието, няма да ям!\".   Преди по-малко от два часа блондинката пусна послание във Фейсбук, с което се извинява за провокативното си поведение. Плеймейтката не желае да я съдят според 40-минутен епизод и апелира зрителите да я гледат в епизода от 14 февруари, за да видят истинската й страна.   ", "date": "2018.02.15", "title": "Мис Плеймейт Нора Недкова се извини за изказването си в \"Черешката на тортата\""}
{"url": "http://epicenter.bg/article/Mladezh-se-hvarli-na-relsite-v-metroto-za-da-spasi-padnalo-dete--Video-/147324/7/0", "text": "  18-годишен младеж от Милано скочи на релсите в метрото, за да спаси 2-годишно дете.   Момченцето се изплъзнало от ръката на майка си и паднало върху релсите на подземната железница. И докато повечето хора на станцията се оглеждали смутено, 18-годишният Лоренцо без да се замисля се впуска да спасява изпадналото в беда дете.   За късмет и на двамата, диспечерите видели всичко на камерите и вече били предупредили машиниста на приближаващата мотриса да спре.   18-годишният Лоренцо Пианаца обаче твърди, че не се приема за герой.   \"Когато видиш дете на релсите, не се замисляш - длъжен си да му помогнеш. Момченцето беше много уплашено. Плака много. Изчаках известно време, докато се успокои и след това си тръгнах. Това е\", обясни младежът.         Източник: dir.bg.      ", "date": "2018.02.15", "title": "Младеж се хвърли на релсите в метрото, за да спаси паднало дете (Видео)"}
{"url": "http://epicenter.bg/article/Kitay-se-gotvi-za-lunnata-Nova-godina/147334/7/0", "text": "Часове до започването на лунната Нова година. Китай се готви за пищно посрещане на годината на кучето, а танцьори, певци и актьори репетират усилено.   Освен традиционните елементи като шоу със светещи фенери, тази година ще блеснат и високи технологии. Големи екрани ще създават триизмерни ефекти по време на празненствата.   Подготовката на местните започна още на 8 февруари с традиционното почистване на къщата. Ритуалът за изхвърляне на старите вещи е символичен за откъсване от миналото.   В китайската провинция Съчуан бебета панди в местния зоопарк зарадваха посетителите с тематични игри. Те се забавляваха с играчки-кученца, които получиха като подаръци за новата година.   Източник: бТВ", "date": "2018.02.15", "title": "Китай се готви за лунната Нова година"}
{"url": "http://epicenter.bg/article/Rumyana-Bachvarova-/147308/2/0", "text": "В коалицията има диалог и уважение към мнението на другия, заяви в студиото на Нова телевизия Румяна Бъчварова, началник на кабинета на премиера. Тя коментира интервюто на Борисов пред БТВ снощи, в което той каза, че езикът на вицепремиера Валери Симеонов към зелената евродепутатка Ска Келер е неприемлив.   Проблемът с Банско е наследен от много години, нито едно правителство не е имало смелостта да го реши, подчерта Бъчварова. И похвали Борисов, който призова бизнесменът Цеко Минев, ако е собственик на концесионера \"Юлен\", да излезе и да каже това. Запитана дали след тази откровена позиция на Борисов протестите ще спрат, Бъчварова каза: \"Не мога да предрешавам какво ще се случи. Става дума за една група в обществото, която няма парламентарно представителство и протестите са възможност да изрази своята позиция. Това е ясно, че ще се случи там, където политическото и парламентарното представителство не съвпадат.\"   Бъчварова отговори на въпроси и за Истанбулската конвенция, която също раздели кабинета. \"По време на обсъждането на тремата от Министерски съвет, бяха приети аргументите на Патриотите и на всички останали. Наистина е необходимо време спокойно да се обясни какъв е подходът в тази конвенция и какъв ще е резултатът от приемането й. Тази тема доскоро се премълчаваше, въпреки жертвите, които виждахме през последното насилия, тя вече е на масата и се разглежда от целия свят. Това е нещо много хубаво\". каза Бъчварова.   Според нея са необходими процедури за общо съгласие за тази конвенция, която е за насилието над жени. „В процедурата загубихме същността на една много важна тема“, смята шефът на кабинета. По думите й България има основания да се присъедини към 47 европейски държави, които са ратифицирали документа. Обществото беше подведено от грешна интерпретация на определени елементи, посочи Бъчварова.   „По време на обсъждането съвсем нормално бяха приети аргументите“, допълни още тя. „Може би не оценихме, че могат да се допуснат спекулации и тези негативни факти“, смята още Бъчварова. Според началника на кабинета на премиера има и един положителен резултат. „Че червената лампа за домашното насилие свети в съзнанието на много повече хора“, коментира Бъчварова.   По думите й важното е, че тази тема, която доскоро се премълчаваше, вече е в общественото съзнание и непримиримостта към домашното насилие ще се засили.   Бъчварова коментира и казуса „Банско“. Тя смята, че всичко по повод лифта трябва да бъде ясно открито и на масата. „Протестите са една от възможностите да се изрази и заяви позиция“, посочи политикът.   В същото време според нея се осъжда Луковмарш, но „това е една проява на група граждани, която не може да бъде забранена“. \"Много се опасявам, че се връщаме към една тема, която изглеждаше затворена за българското общество - оценката на събитията около 9 септември. Реферирайки към събитията от този период на историята и вкарвайки ги в ежедневната битка, която БСП води с управлението, представяйки си, че това е опозицията, ние се връщаме много назад\", каза Бъчварова. Моето съжаление към БСП е, че с тази декларация те върнаха партията много назад, продължи тя.   БСП има претенции, че ние като че ли толерираме Луковмарш, имаме изявление на зам.-външния министър, категорично го осъждаме, подчерта Румяна Бъчварова.   Тя коментира и темата за очакваната среща на високо равнище, която ще се проведе у нас. „Това е нашият принос за подобряване отношенията с Турция“, смята Бъчварова.      ", "date": "2018.02.15", "title": "Румяна Бъчварова: Не оценихме, че могат да се допуснат спекулации с Истанбулската конвенция"}
{"url": "http://epicenter.bg/article/Andrey-Raychev--Borisov-se-machi-da-zamazva/147312/2/0", "text": "„До юни Борисов трябва да даде нещо на нацията. На масата на финала след европредседателството образно стоят две купи - Шенген и Еврозона. Той ще трябва да избере. Той се мъчи да замазва. Цялото време досега бе време на имитации. Нашето общество е много по-консервативно, отколкото го знаем“. Това заяви Андрей Райчев.   С неприемането на Истанбулската конвенция българите казаха: „Ние няма да търпим Европа на всяка цена“, добави социологът пред bTV по повод интервюто на премиера Борисов по актуални политически теми.  „Участието на премиера мина в шеги и закачки, като цяло. Ние стигаме до края на отношенията ни с ЕС. Водещо бе да се изкараме нещо, което не сме. Истанбулската конвенция ни даде повод да се изрепчим на света. Когато някой говори грубо на Европа, това е бунт срещу маргиналната позиция, в която сме се оказали“, това заяви социалният антрополог Харалан Александров.  По думите му Борисов в момента е в много тежка позиция. „Той трябва не само да балансира, а да съумее да осигури трансформация на това общество. За да бъде харесван той трябва да препотвърди своята принадлежност към това общество. Тази способност да съчетае две несъвместими позиции е характерно за Борисов“, подчерта той.  „Друго, с което трябва да се справи премиерът е, че мненията на хората вече изпреварват фактите. Това е нов феномен, който не е изследван, случва се през социалните мрежи и е предизвикателство за политиците. На Борисов му се налага да влезе в ролята на прелъстителя на нацията.“, каза Александров.", "date": "2018.02.15", "title": "Андрей Райчев: Борисов се мъчи да замазва. Цялото време досега бе време на имитации"}
{"url": "http://epicenter.bg/article/Prof--Dimitar-Ivanov--Chuzhdestrannite-investitsii-spadat-s-minus-70-/147314/2/0", "text": "Премиерът има правото да показва увереност пред нацията и пред Европа. Икономическите детайли обаче не бяха прецизни и убедителни. Това каза икономистът проф. Димитър Иванов по повод думите на премиера за икономическия ръст на страната ни.   По думите на икономиста ръстът от 3,6% не почива на продуктивна база и индустриално производство, а на повишаване на заплатите с 10%. „Ние по темп на растеж на БВП се намираме между 8-о и 11-о място в ЕС. Това не е добре. Една Румъния има 7% ръст на растеж. Моторите на растежа на България още не са запалени. Поръчките от чужбина са спаднали“, разкри той пред bTV.  „Растежът от 3,6% не е достатъчен, за да мръднем напред. Чуждестранните инвестиции спадат с минус 70%. България не може да привлича преки инвестиции. Няма кой да захранва производството ни“, подчерта проф. Иванов. Той определи хвалбите на премиера като показване на мускули.  „Въпросът за влизането в еврозоната е изключително важен. Не може сериозни икономисти да казват, че най-сетне ще падне валутния борд и отиваме в еврозоната. Самата еврозона е най-големият валутен борд. При влизането на страната ни в него се губи всякакъв монетарен суверинитет на страната, всичко отива в ръцете на ЕЦБ. За 16 години в еврозоната само една държава успя да постигне ръст на икономиката и това е Германия. Стъпка по стъпка България отдава части от своята икономика и накрая ще останем една държава, която няма да има никаква дума в ЕС“, предупреди проф. Димитър Иванов.", "date": "2018.02.15", "title": "Проф. Димитър Иванов: Чуждестранните инвестиции спадат с минус 70%."}
{"url": "http://epicenter.bg/article/Vazhni-evroforumi-se-provezhdat-dnes-i-utre-v-Sofiya/147315/2/0", "text": "  През днешния ден ще се проведат работни заседания, посветени на Сирия, Западните Балкани и Корейската народно-демократична република. На 16 февруари към 28-те министри и Върховния представител на ЕС по въпросите на външните работи и политиката на сигурност Федерика Могерини ще се присъединят петте външни министри от страните кандидатки за членство: Албания, Бившата югославска република Македония, Сърбия, Турция и Черна гора.  ", "date": "2018.02.15", "title": "Важни еврофоруми се провеждат днес и утре в София"}
{"url": "http://epicenter.bg/article/Uchenite-ot-BAN--Homeopatiyata-e-lazhenauka-i-ne-lekuva-nito-edna-bolest/147316/2/0", "text": "  Хомеопатията е лъженаука, досега няма никакви сериозни научни доказателства, че тя има някаква теоретична основа, която да е свързана със съвременните знания.   Това заяви пред БНТ академик Богдан Петрунов, водещ специалист в областта на имунологията и алергологията в България и в света по повод позицията на учените от БАН, които призоваха ректорите на медицинските университети веднага да преустановят обучението по дисциплината хомеопатия. Те се обосновават, че „методът е лъженаучен и не лекува нито една болест“.   Във висшите медицински училища, хомеопатията се изучава като свободно избираема дисциплина.   \"Това е една акция на БАН, морално и професионално задължение, да покажем на обществото, да го информираме какво представлява хомеопатията, а после всеки има своя избор. Разбира се, всеки има право да се лекува с каквото иска - баене, гадаене, хомеопатия\", обясни академик Петрунов.   По думите му, през последните 15 години водещите здравни институти в редица големи държави, като Австралия, САЩ, Русия и т.н. са излезли със становища, че съвременните представи за хомеопатия напълно не съответстват с постиженията на науката в областта на химия, физика, медицина и биофизика.   Председателят на Асоциацията на лекарите хомеопати в България д-р Дора Пачова категорично не се съгласи, че хомеопатията е лъженаука. По думите ѝ хомеопатията е една авангардна наука и тя е категорична, че вирусна или бактериална инфекция може да се лекуват хомеопатично.   Акад. Петрунов обаче нарече това твърдение \"абсурдно\".   \"Моля ви, професионално за мен е смешно лекар да каже, че е възможно вирусна или бактериална инфекция да може да се лекуват с хомеопатия. Нямам думи. Аз съм смутен дълбоко. Хомеопатията няма никаква клинична стойност, тя има плацебо ефект\", заяви той.  ", "date": "2018.02.15", "title": "Учените от БАН: Хомеопатията е лъженаука и не лекува нито една болест"}
{"url": "http://epicenter.bg/article/Kristiano-Ronaldo-prouchva-Mineralni-bani-za-investitsii/147317/2/0", "text": "  Кристиано Роналдо проучва Минерални бани за инвестиции. На Международното туристическо изложение EMITT`2018 в Истанбул представители на компанията Pestana са проявили интерес към малката родопска община, известна с минералните си извори, които са равни по качество на водата с тези в Карлови Вари.   През последните години португалската суперзвезда жъне успехи на бизнес фронта. Компанията Pestana, която управлява хотелите, принадлежащи на играча на \"лос галактикос\", обяви откриването на нов такъв в един от най-големите градове в Мароко - Маракеш. Сградата ще отвори врати за гости през следващата година, а през тази се планира рязането на лентата на нови хотели в Мадрид и Ню Йорк.   Съвместният бранд Pestana CR7 започва много успешно, а след отварянето на първите два хотела, собственост на Роналдо - в Мадейра и Лисабон, а туроператорите отчитат туристически бум. Кристиано последва примера на други звезди от спорта, които инвестират в хотелиерския бизнес, като Анди Мъри, Гари Невил и Райън Гигс. Амбициите на португалеца обаче са за пробив на световния пазар, а не само на местно ниво.   През следващите две години семейната компания Pestana, която притежава 90 хотела, планира да отвори още 20 (с тези на Кристиано). Инвестицията се очаква да възлезе на около четвърт милиард евро.   Това не е нещо ново за националния курорт. Преди десетина година Христо Стоичков също имаше идея да инвестира в база за подготовка и възстановяване на млади футболисти, но идеята му не получи шанс и той впоследствие я реализира в Етрополе. Надяваме се този път да не пропуснем своя шанс, каза кмета на община Минерални бани Мюмюн Искендер.  ", "date": "2018.02.15", "title": "Кристиано Роналдо проучва Минерални бани за инвестиции"}
{"url": "http://epicenter.bg/article/Parlamentat-othvarli-vetoto-na-prezidenta--kasaeshto-zastroyavaneto-na-zemedelski-zemi/147323/2/0", "text": "Парламентът преодоля ветото на президента Румен Радев върху Закона за посевния и посадъчния материал, предаде Агенция „Фокус“. „За“ закона гласуваха 124 народни представители, 73 бяха „против“, а 6 се въздържаха. Счита се, че законът е приет повторно, ако за него са гласували поне 121 народни представители.  Ветото бе подкрепено от депутатите на БСП и ДПС. „Против“ гласуваха от ГЕРБ, „Обединени патриоти“ и „Воля“. Законът ще бъде изпратен на президента Румен Радев за обнародване в Държавен вестник в 7-дневен срок.  От БСП обявиха, че правителството очевидно се страхува от ответната реакция по промените в Закона за посевния и посадъчния материал. Според тях промените в закона е трябвало да намалят административната тежест, а не да отварят път за застрояване. От ДПС обявиха, че подкрепят ветото, защото мотивите на президента съвпадат с техните. От „Обединени патриоти“ изтъкнаха, че президентското вето разделя гражданите на собственици и на псевдозелени.  Държавният глава върна закона в парламента на 2 февруари. Той изрази несъгласие с промяната на предназначението на земеделските земи. Според Румен Радев приетите правила не изпълняват конституционното задължение на държавата за особена закрила на земята.  Това е шестият закон, който държавният глава, връща за ново обсъждане в парламента. Румен Радев наложи вето върху Закона за концесиите, Закона за опазване на околната среда, Закона за отбраната и въоръжените сили, Закона за бюджета на НЗОК и Антикорупционния закон. Досега парламентът преодоля всяко президентско вето.  ", "date": "2018.02.15", "title": "Парламентът отхвърли ветото на президента за застрояването на земеделски земи"}
{"url": "http://epicenter.bg/article/Desislava-Radeva-pozdravi-priyateli-po-povod-Sveti-Valentin/147322/2/0", "text": "Съпругата на президента Румен Радев Десислава поздрави приятелите си в социалната мрежа по повод Св. Валентин. Първата дама публикува стих на майстора на любовния сонет Пабло Неруда. В поста си тя описва романтичното чувство като субективно и напомня за неизменната преходност на житейския път с думите:  \r\n \r\n \r\n \r\n", "date": "2018.02.15", "title": "Десислава Радева поздрави приятели по повод Свети Валентин"}
{"url": "http://epicenter.bg/article/Valeri-Zhablyanov--Nyama-prichina-i-motivi-za-ostavkata-mi/147327/2/0", "text": "Няма причина и мотиви за оставката ми, заяви пред медиите в парламента зам.-председателят на Народното събрание и депутат от „БСП за България“ Валери Жаблянов, цитиран от \"Фокус\".   Изказването му бе по повод искането той да се оттегли, направено от ГЕРБ и Съюза на репресираните от комунистическия режим в България. А непосредствен повод за това - декларацията на БСП във връзка с Луковмарш, за чийто автор бе посочен Жаблянов. По-точно - изречението в нея, отнасящо се до поддръжниците на марша -  \"Правят се, че не разбират, че Народният съд от 1945 г. е едно необходимо и неизбежно военновременно правосъдие.\" В предаването \"Лице в лице\" по БТВ снощи депутатът от \"БСП за България\" Александър Симов посочи Жаблянов като най-вероятен автор на документа.   „Смятам, че Изпълнителното бюро на БСП има официална позиция. Аз имам мое лично мнение, така че не виждам нищо нередно. Няма причина за оставката ми. За какво да подам оставка? Редица международни документи го определят като задължителен. Личното ми мнение съм го споделял многократно на партийни форуми. Има най-различни мнения по тези въпроси в България“, продължи Валери Жаблянов. Жаблянов каза още, че най-вероятно текстът на обръщението, което бе качето на сайта на БСП, е изпратено от пресцентъра на партията. „Не мога да коментирам процеса по разработка на документите на нашата партия. Народният съд е исторически факт. Прочетете, вижте“, обърна се към журналистите той.   Попитан дали, ако колегите му от БСП поискат да се оттегли или извини, той ще го направи, Жаблянов отговори, че това би било голяма изненада за него. „Не виждам причина. За какво? Наистина се интересувам с какви мотиви. Най-вероятно има много жертви на комунизма“, каза още Валери Жаблянов.   Медиите \"засякоха\" в кулоарите на парламента и Александър Симов. И поискаха и неговото мнение по поисканата оставка на Жаблянов. \"Започвам да си мисля кое лице на ГЕРБ е истинското - това, с което вчера ни обявиха, че историята е баланс, че преди 1944 година също има насилие, което трябва да се осъди. Или днешните им изцепки и изявления, в които сатанизираме комунизма\", каза Симов, цитиран от  „Фокус“. „Валери Жаблянов не трябва да се оттегля. Не би трябвало да му бъде искана оставката“, заяви той.   Искането на оставката на Жаблянов коментира и зам.-шефът на червената група Жельо Бойчев. \"Ситуацията е неприятна за нас, ще помислим дали да има санкции за г-н Жаблянов\", заяви Жельо Бойчев. „Трябва да стане ясно веднага, че написаното от Жаблянов не може да се счита за официална позиция на БСП и не ангажира партията”, продължи той.    ", "date": "2018.02.15", "title": "Валери Жаблянов: Няма причина и мотиви за оставката ми. За какво да подам оставка?"}
{"url": "http://epicenter.bg/article/Siderov-za-reshenieto-na-Borisov-da-ottegli-Istanbulskata-konventsiya--Glasat-na-naroda-beshe-chut--/147328/2/0", "text": "Премиерът Бойко Борисов отново показа, че е разумен и изтегли Истанбулската конвенция от Народното събрание. Радвам се, че се вслуша в съвета ми, да не я внася за гласуване в парламента. Хората ясно показаха, че са против нея. Ако бяха продължили усилията за нейното приемане, това щеше да разклати стабилността в държавата. Тази постъпка на Борисов показа, че в коалицията Обединени патриоти и ГЕРБ има бъдеще. Въпреки различията в мненията на двете парламентарни групи, най- важното бе постигнато - гласът на народа беше чут!  Това написа във Фейсбук председателят на парламентарната група на \"Обединени патриоти\" и лидер на партия Атака Волен Сидеров след снощното интервю на Борисов, в което той заяви, че Истанбулската конвенция няма да влиза в парламента за гласуване.    ", "date": "2018.02.15", "title": "Сидеров за решението на Борисов да оттегли Истанбулската конвенция: Гласът на народа беше чут! "}
{"url": "http://epicenter.bg/article/GERB--Kmetitsata-na-Zlatitsa-e-korumpirana/147330/2/48", "text": "ГЕРБ изнесе данни за злоупотреба с държавни пари от Магдалена Иванова като кмет в община Златица, издигната от БСП.   Депутатът от ГЕРБ Александър Иванов заяви, че изявлението е във връзка със скандални нарушения, констатирани в доклад на Агенцията за държавна финансова инспекция. „Извършена е и финансова инспекция на кметицата на община Златица Магдалена Иванова“, добави той. По думите му по време на кабинета „Орешарски“ са отпуснати над 2 млн. лв. за довършване на училището в град Златица.   В края на 2014 г. този доклад излиза със своите констатации, които са фрапиращи. Кметицата на БСП не е провела процедура за обществена поръчка. Това е нарушение от Закона за обществените поръчки. Това е меко казано притеснително с такъв голям обществен ресурс да се разпорежда някой еднолично“, подчерта той. Бившият депутат и настоящ експерт на ГЕРБ Антон Тодоров посочи, че БСП управлява в 33 общини от 265 общини в България. „В тях от година-година и половина се носят писъци на угнетеното население. В 33 общини БСП налага брутален режим на управление, който няма нищо общо нито с демокрацията, нито с пазарната икономика, нито с това, което наричаме прозрачно, публично управление. Това не са празните приказки за някакъв гейт, за несъществуващи връзки в Хасково или където се сетите другаде, това не са празни приказки на чичо никой или леля никоя. В този доклад има изключително скандални заключения за оторизирани за това хора“, обясни той. Депутатът от ГЕРБ Васил Цветков посочи, че разширяването на училището в Златица има трета категория, което автоматично налага той да има и издаден строителен надзор. „Такъв обаче не е избран. Избран е два дни преди да се представи протокол от строителите за извършване на над 77% от обекта и то не с възлагане на обществена поръчка, а с директно договаряне с дадена фирма. Има строеж, но няма надзор“, обясни Цветков.", "date": "2018.02.15", "title": "Антон Тодоров: В общините на БСП от години се носят писъци на угнетеното население"}
{"url": "http://epicenter.bg/article/Patriarh-Neofit-se-vklyuchi-v-sluzhbata-za-dyado-Dobri/147333/2/0", "text": "Патриарх Неофит се включи в църковната служба за погребението на дядо Добри, съобщи БНР. Днес е погребението на Светеца от Байлово.   “Чистите по сърце са блажени, защото те ще видят Бога (срв. Мат. 5:8). Затова вярваме, че Христос ще го приеме пред лицето си като истински безсребърник, който за последните 30 години дари всичко, което притежаваше”, написа в свое обръщения патриарх Неофит по повод кончината на Дядо Добри. \"Така и ще го помним и ще се молим за душата му – праведният безсребърник, който изпълни Божиите повели, без да промени или изкриви дори една буква от Св. Писание и Св. Предание, верен на Църквата и Отечеството си и неуморен в добрината си\", добави главата на БПЦ.   Дядо Добри почина в понеделник на 103 години. Той ще бъде погребан в двора на църквата \"Св. св. Кирил и Методий\" в родното си село Байлово. Още като млад Дядо Добри помагал на хората в селото и делил залъка си с тях. По време на бомбардировките над София през Втората световна война е убит негов приятел и от тогава дядо Добри се посвещава изцяло на Бога, разказва кметът на Байлово Бойко Неделчев, цитиран от Дарик.   Години наред добрият старец събираше пари и правеше дарения на храмове и манастири в страната, спеше на земята и не оставяше и стотинка за себе си. Дядо Добри е най-големият дарител на храм-паметника „Свети Александър Невски“.", "date": "2018.02.15", "title": "Патриарх Неофит се включи в службата за дядо Добри"}
{"url": "http://epicenter.bg/article/Prezidentat-zaminava-na-parvoto-si-ofitsialno-poseshtenie-v-Makedoniya/147336/2/0", "text": "Държавният глава на България Румен Радев ще пристигне на първо официално посещение в Македония, отбелязва скопското електронно издание МКД. Освен от съпругата си Десислава, в рамките на визитата си в Скопие на 16-17 февруари Радев ще бъде придружаван от двама митрополити от Българската православна църква.   По време на престоя си Радев ще проведе срещи с македонския си колега Георги Иванов, с премира на югозападната ни съседка Зоран Заев, с председателя на парламента Талат Джафери, както и с лидерите на ДСИ и ВМРО-ДПМНЕ, Али Ахмети и Християн Мицкоски. Според съобщенията, предвидена е и среща с депутата Илия Димовски, председател на парламентарната комисия за сътрудничество с България. В рамките на първия ден от посещението на българския президент е планирано полагане на цветя върху гроба на Гоце Делчев в църквата „Свети Спас“ в Скопие, както и официален обяд със Заев.   На втория ден от посещението са планирани срещи и разговори за насърчаване на икономическото сътрудничество между двете страни. Интересно е, че за първи път в делегацията на президента ще има и двама митрополити от Българската православна църква, Николай и Киприан. Последният е председател на Комисията на БПЦ, която води преговори за признаване на автокефалността на МПЦ-Охридска архиепископия. Той бе избран за поста от Светия синод, след като БПЦ се съгласи да стане Църква-майка и да се бори за автокефалността на МПЦ-ОА, подчертават от редакцията.", "date": "2018.02.15", "title": "Президентът заминава на първото си официално посещение в Македония"}
{"url": "http://epicenter.bg/article/Karvavo-zasedanie-na--quot-Pozitano-quot--20-zaradi-Zhablyanov/147337/2/0", "text": "Ръководството на БСП се събра спешно на извънредно заседание на \"Позитано\" 20.    В партийната централа заседават ръководството на Парламентарната група и Изпълнителното бюро на БСП. Социалистите обсъждат ситуацията, възникнала с поисканата от ГЕРБ оставка на Валери Жаблянов като зам.-председател на парламента. Едва ли обаче ще има санкция за заместник-председателя на Народното събрание. Тезата на червените е, че той е изказал лично, а не партийно мнение. Не е ясно дали Корнелия Нинова, лидерът на БСП, е успяла да се включи в спешната сбирка. Нинова от няколко дни не е забелязвана в парламента и според осведомени е на визита в чужбина.   От ГЕРБ скочиха срещу Жаблянов заради изречението за Народния съд в декларацията на БСП срещу Луковмарш. Социалистът обяви, че не вижда защо да подава оставка.   Обединени патриоти подкрепят Луковмарш, срещу който скочиха червените. И, ако се стигне до гласуване в Народното събрание, ще подкрепят оставката на Жаблянов.   От ГЕРБ заплашиха, че ще започнат да събират подписи срещу Жаблянов, ако социалистът сам не се оттегли. „Ако исканата оставка не бъде подадена в рамките на работния ден, още утре в 9.00 часа народните представители от ГЕРБ ще започнем събиране на подписи за официално искане на оставката му като зам.-председател на парламента“, се казва в декларацията, разпространена от депутата от ГЕРБ Тома Биков. ГЕРБ и Обединени патриоти имат 122 депутати, а за отстраняването на зам.-шеф на парламента се иска обикновено мнозинство. Така че свалянето на Жаблянов е почти сигурно, ако се стигне до гласуване в пленарната зала.   Случката няма да е прецедент за левицата. Безпартийният акад. Благовест Сендов бе свален като зам.-шеф на парламента от името на БСП по времето на 38-ото Народно събрание, когато председател бе Йордан Соколов. Гласуването бе на 27.07.2000 г.       ", "date": "2018.02.15", "title": "Спешно заседание на \"Позитано\" 20 заради Жаблянов"}
{"url": "http://epicenter.bg/article/Valentin-Kasabov--BSP-se-opitvat-da-prevarnat-Balgariya-v-porednoto-TKZS-s-predsedatel-Rumen-Radev/147338/2/0", "text": "БСП се опитват да превърнат България в поредното ТКЗС с председател президента Румен Радев и партийни секретари от ПГ на БСП. Това каза на брифинг в Народното събрание депутатът от ПГ на „Обединени патриоти“ Валентин Касабов за преодоляното президентско вето върху Закона за посевния и посадъчния материал, предаде Агенция „Фокус“.  „Днес е поредният патриотичен ден за България. Защитихме обикновените българи и отхвърлихме ветото на президента“, заяви той.  Депутатът от „Обединени патриоти“ Йордан Апостолов посочи: „Това е успешен ден, защото до нас са представители на всички хора, за които се борихме от май досега“.  „Преодоляхме една безумна теза, предложена във ветото, че нарушаваме Конституцията, но без да имаме обоснованост на твърденията с конкретни факти. Това е обща облачна теза, пусната в Народното събрание, отнемайки времето за вършене на ползотворни неща“, коментира той.  Депутатът Павел Шопов изтъкна: „Днес сме постигнали успех, който касае хиляди български собственици, предприемачи, хора, които могат да разполагат със своите имоти“.  На брифинга присъстваха и дребни собственици на земеделска земя.  ", "date": "2018.02.15", "title": "Валентин Касабов: БСП се опитват да превърнат България в поредното ТКЗС с председател Румен Радев"}
{"url": "http://epicenter.bg/article/Desetki-izpratiha-dyado-Dobri-v-posledniya-mu-pat--Video--/147342/2/0", "text": "Десетки хора изпратиха дядо Добри в последния му път. Той почина на 13 февруари на 103-годишна възраст. Днес той беше погребан в родното му село Байлово, където вчера цял ден хора се покланяха пред него, предаде бТВ.  Приживе той беше наричан Светеца от Байлово и беше един от най-знаковите дарители на църквата през последните почти 20 години.  Почти всеки ден той ходеше пеша или с автобус до София и пред вратите на храм-паметника \"Св. Александър Невски\" или църквата \"Свети Седмочисленици\" събираше пари, които след това даряваше на храмовете.  На погребението дойде и патриарх Неофит, който излезе с нарочно обръщение по повод кончината на дядо Добри:  По човешки скърбим за края на земния път на новопреставилия се дядо Добри (Добре Добрев) и се молим Бог да приеме душата му в селенията на праведните. Там е мястото, което Бог е приготвил за всички, които Го обичат, а знаем, че той обичаше най-много от всичко Господ Иисус Христос и Му служеше с чисто сърце. Чистите по сърце са блажени, защото те ще видят Бога (срв. Мат. 5:8). Затова вярваме, че Христос ще го приеме пред лицето си като истински безсребърник, който за последните 30 години дари всичко, което притежаваше и което събираше пред храмовете в страната. Помним го като най-големия дарител на Патриаршеската ни катедрала “Св. Александър Невски”, както и на няколко други храмове и манастири.  Народът го наричаше “светецът от Байлово” не само заради безкористното му служение и даряване, а и заради чистото изповедание и живеене на праотеческата ни българска православна вяра. Верността му към Църквата и нейните повели беше вярност на праведник, а “споменът за праведника ще пребъде благословен” (Притч.10:7). Така и ще го помним и ще се молим за душата му – праведният безсребърник, който изпълни Божиите повели, без да промени или изкриви дори една буква от Св. Писание и Св. Предание, верен на Църквата и Отечеството си и неуморен в добрината си.  Нека споменът за него ни носи не скръб и тъга, а радост и надежда, че в България светостта и добротворството не са изчезнали, но Бог по молитвите на Св. Богородица и всички светии ще ни дарява и за в бъдеще с благодатните си дарове!  Бог да прости новопреставения дядо Добре!  ", "date": "2018.02.15", "title": "Десетки изпратиха дядо Добри в последния му път (Видео) "}
{"url": "http://epicenter.bg/article/Atanas-Krastin-e-predlozhen-na-pravitelstvoto-za-poslanik-v-Rusiya/147304/2/0", "text": "Атанас Кръстин, който е секретар по външната политика на държавния глава, е предложен на правителството за посланик в Русия. Примиерът Бойко Борисов обяви пред бТВ, че днес президентът Румен Радев е предложил посланик в Москва. \"Ще го одобрим\", обеща премиерът. Номинираният за посланик Атанас Кръстин е роден през 1958 г. в Гоце Делчев. Дипломат от кариерата, който е завършил международни отношения в УНСС в София и в МГИМО в Москва със степен магистър по международни отношения. 60-годишният днес Кръстин е работил в различни звена и дирекции на външно министерство, бил е на дипломатически постове в посолството ни в Берлин, генерален консул в Бавария и в Баден Вюртенберг (2006-2010 г.), български генерален консул в Ниш до 2016 г. На 23 януари 2017 г. с указ на държавния глава става секретар по външната политика. Владее немски, руски, английски и виетнамски. През 2013 г. като консул на България в Ниш декларира в Сметната палата 3 апартамента - 2 в София и един в Пазарджик, автомобил ауди А4 за 23 500 лв., купен през 2010 г., 21 000 евро влог в чужбина и 5 500 евро влог в България. Кръстин ще замени първия официален представител на България в ЕС и настоящ посланик в Москва Бойко Коцев. Той беше зам.-външен министър в кабинета на Саскобургготски.", "date": "2018.02.15", "title": "Атанас Кръстин е предложен на правителството за посланик в Русия"}
{"url": "http://epicenter.bg/article/Zhelyo-Boychev--/147306/2/0", "text": "Трябва да стане ясно веднага, че написаното от Жаблянов, че ”Народният съд е е едно необходимо и навременно правосъдие”не може да се счита за официална позиция на БСП и не ангажира партията.   За съжаление, се получи това недоразумение, това неуместно изречение. Когато се работят такъв тип документи се правят няколко варианта, различни хора работят върху тях. Ситуацията е неприятна, ще помислим дали има санкции за Жаблянов. Това заяви председателят на ПГ на „БСП за България“ Жельо Бойчев през Нова телевизия. Трудно може да се даде характеристика на Народния съд в едно изречение- очевидно това е било процес във всички държави, които са били част от хитлеристката коалиция. За съжаление, в нашата страна, като много други исторически събития, и това се използвало. „Ние като политическа партия“ осъждаме всякакъв тип политическо насилие“, обясни той.   Правителството носи отговорност за цялата сага около Истанбулската конвенция, защото то на 3 януари с пълното съзнание, че там има неща, които ще предизвикат полемика, се опита тихомълком да прокара тази конвенция в българското общество.    Зам.-председателят на ПГ наБСП  Жельо Бойчев коментира изказването на премиера Бойко Борисов от вчера. Бойчев подчерта, че от интервюто на Борисов не е станало ясно какво означава \"изтегляне\" на Истанбулската конвенция, това означава ли, че ще бъде отменено решението на правителството, с което тя е приета на 3 януари. Какво означава - конвенцията да бъде приета текст по текст, това е абсолютно невъзможно за международни документи, подчерта Бойчев.   \"Има промяна в позицията на ГЕРБ?! За пореден път!\", каза той по отношение на обрата в становището на управляващите.  Защо се предлага на българското общество да се ратифицира документ без обяснитеен доклад към него, защо съмненията не се разсеяха, когато този документ беше внесен в парламента, изтъкна Бойчев. И подчерта, че всичко това е отговорност на правителството.   „Защо твърденията, че има спекулации, не се разсеяха веднаха“, попита Бойчев. И направи извода, че е съвсем нормално когато виждаш общественото мнение, „да дадеш назад“.    Бойчев отговори и на въпроси, свързани с протестите на зелените. Протестите за Пирин няма да спрат, историята в Банско от самото начало е тръгнала по грешен начин, доверието трудно ще се възстанови, прогнозира зам.-шефът на червената група.   „Ние сме за едно устойчиво развитие, включително и за зимния туризъм в България“, смята зам.-председателят на ПГ на „БСП за България“.    Чакаме отговор от министъра на вътрешните работи по казуса в Шумен, подчерта Бойчев.    Жельо Бойчев отговори и на въпроси, свързани с изречението за Народния съд в декларацията на БСП. За нас беше важно да изразим позиция по Луковмарш, правителството да изрази позиция, а не да се крие зад столичната община.   „За съжаление имаше такава грешка, човекът, който работеше по текста, беше отстранен“, коментира той и допълни, че е нормално различните членове на опозицията да имат различна гледна точка. Той посочи, че БСП иска за действията им да се съди по това какво се прави сега, а не да се гледа в миналото.    ", "date": "2018.02.15", "title": "Жельо Бойчев: Позицията на Жаблянов за Народния съд не е позиция на БСП! Ще помислим за санкциии"}
{"url": "http://epicenter.bg/article/Prof--Todor-Kantardzhiev--Okolo-60--ot-uslozhneniyata-pri-grip-iziskvat-lechenie-v-bolnitsa/147307/2/0", "text": "На пет болни от грип при един има усложнения - около 60% от тези усложнения изискват лечение в болница. Това заяви в ефира на \"Денят започва\" на БНТ проф. Тодор Кантарджиев, директор на Националния център по заразни и паразитни болести. Най-честите усложнения са на дихателната система - пневмониите, включително стафилококовите при малките деца, допълни той.  Ако с появата на симптомите в рамките на часове се вземат мерки и необходимите лекарства, за 12 до 24 часа симптомите отшумяват и не се разгръща цялостната картина на грипа, коментира проф. Кантарджиев.  84% е грип 'Б\" - той много сериозно се разпространи в детските колективи. Ако направим анализ - ако за цялата страна на 10 хиляди население имаме към 130 болни, то във възрастта 0 -1 година, те са 400. Това е най-засегнатата възрастова група, обясни още той.  В момента болните от грип са малко повече от 30 хиляди. Това показва, че грипната епидемия отминава, допълни проф. Кантарджиев.  Съветите на проф. Кантарджиев за превенция са проветряване и закаляване на децата на чист въздух. ", "date": "2018.02.15", "title": "Проф. Тодор Кантарджиев: Около 60% от усложненията при грип изискват лечение в болница"}
{"url": "http://epicenter.bg/article/Tomislav-Donchev-za-Istanbulskata-konventsiya--Madriyat-politik-ne-deystva-na-inat/147309/2/0", "text": "Декларацията на НФСБ по повод визитата на евродепутатката Ска Келер поражда смут в Европейския парламент, тъй като този тон не е типичен за Европа. Това призна в „Денят започва” на БНТ вицепремиерът Томислав Дончев.   Той коментира и появилите се разногласия между коалиционните партньори, включително тези между партията на Валери Симеонов от една страна и ВМРО и „Атака” от друга, както и възможността това да наруши стабилността на управлението. „Това, че се водят политически, в случая коалиционни разговори на висок глас е едно, парламентарната подкрепа е друго. Не бих правил пряка връзка между едното и другото. Фактът, че дебатът тече публично е по-доброто. Това означава пълна прозрачност”, заяви Дончев. По думите му в Истанбулската конвенция обществото видя страховете си. „Не и без чужда помощ”, подчерта вицепремиерът. „Но мъдрият политик не действа на инат. Нека дебатът продължи. Подценена беше степента на обществена чувствителност”, заяви той. Дончев се опасява обаче, че вероятността утре някой да запали друг страх, когато някъде срещне чужда дума, остава. На въпрос дали диалогът между коалиционните партньори е по-спокоен без камери вицепремиерът заяви: „Политиката не е счетоводство. Освен хладното излагане на тези, трябва да има и страст. Някои разговори са такива. В политиката трябва да има и план, и страст.” Томислав Дончев коментира и проблема с обществените поръчки и тяхното обжалване пред съда, което бави изпълнението им.   „Обжалването е механизъм, чрез който някой си търси правата, когато смята, че е ощетен. Друг е случаят, когато някой изнудва чрез нея. Имаме саги, които продължават една година. Приемам когато става дума за пътно строителство, фирмите да спорят кой е по-добър. Но не приемам когато оспорващите са фризьорски салон, например. Обжалванията са там, където има стратегически интереси. Право да обжалва дадена процедура, според мен, има този, който може да я изпълни”, поясни той.   Според него „когато има необосновано обжалване и процедурата се е забавила, възложителят трябва да има право на обратен иск”. „Има достатъчно сигнали, че България става все по-добро място за бизнес”, заяви Дончев. Той не отрече, че корупция и опити за корупция има. „Това, което може да се мери, е усещането. При корупционната сделка и двете страни имат интерес да мълчат. Усещането за корупция ерозира доверието към държавата и държавните институции. А когато можеш да се купиш състезанието, това е удар в сърцето на пазара”, заяви той.  ", "date": "2018.02.15", "title": "Томислав Дончев за Истанбулската конвенция: Мъдрият политик не действа на инат"}
{"url": "http://epicenter.bg/article/Kiril-Dobrev--BSP-ne-priema-iskaneto-za-ostavka-na-Valeri-Zhablyanov/147344/2/0", "text": "БСП не приема искането за оставка на зам.председателя на парламента Валери Жаблянов, съобщи зам.-председателят на партията Кирил Добрев. Това е решение, взето на съвместно заседание на ръководството на ПГ на \"БСП за България\" и на Изпълнителното бюро на БСП, свикано специално по случая. Добрев и зам.-председателят на червената парламентарна група Драгомир Стойнев застанаха пред медиите след продължилото два часа обсъждане на \"Позитано\" 20. БСП припомня свое решение от 1991 година, в което партията се извинява на всички жертви на предишния режим. И до днес позицията ѝ не е променена, включително и за Народния съд.   БСП оценява позицията на Жаблянов като лична, различна от тази на БСП, но в условията на демокрация заради изразена позиция не се иска оставка.   \"БСП има позиция от 1991 г. Която гласи следното: \"Като поема политическата отговорност за своята предшественичка за допуснатите политически грешки и деформации, БСП се извинява на всички граждани на страната, включително и на партийните членове, които през този период бяха незаконно, необосновано или несправедливо репресирани, тероризирани или унижавани.\", каза пред медиите Добрев. И продължи: \"Досега не е имало партиен орган, който да преразгледа или да направи друга позиция!\"   \"По този повод Изпълнителното бюро на БСП не подкрепя исканата от ГЕРБ оставка, няма основания за нея в правилника на Народното събрание. Ние смятаме, че дневният ред на обществото е съвсем друг и различен\", каза в заключение Кирил Добрев.  ", "date": "2018.02.15", "title": "Кирил Добрев: БСП не приема искането за оставка на Валери Жаблянов"}
{"url": "http://epicenter.bg/article/Darzhavniyat-glava--Ne-moyat-ekip-e-prichinata-za-naprezhenieto-mezhdu-institutsiite/147345/2/0", "text": "„Изключително съм поласкан, че премиерът следи с такова огромно внимание хората от моята администрация. Не само тяхното настояще, но проявява и творчество по отношение на тяхното минало.   Това заяви днес президентът Румен Радев пред журналисти в отговор на въпрос.   Държавният глава подчерта,  прекратената модернизация и разсипията във Въоръжените сили, в идеите за безкрайни концесии, липсата на прозрачност в собствеността, в управленски решения, в харченето на финансови средства, както и в „бетонирането“ на корупцията с новия закон.  липсата на ефективна политика за развитие на човешкия материал,    „Това са все неща, които всяват напрежение, дори и моето отхвърлено вето върху иновативните лекарства. В същото време бяха разпределени огромни суми и то в сфери, където има най-малкото проблеми, каквото е санирането“, посочи президентът.   Държавният глава подчерта също така,  .    попита президентът.   В отговор на въпрос за отхвърленото днес от парламента негово вето върху Закона за посевния и посадъчния материал, държавният глава подчерта, че аргументите му, с които върна този закон за ново обсъждане, са били ясни и разбрани от българското общество. „Не внасям моите вета по преценка дали парламентът ще ги отхвърли или не. Аз съм длъжен да го направя там, където виждам, че има несъответствие най-малкото с Конституцията“, добави Румен Радев.   Попитан дали приема като победа отлагането на ратификацията на Истанбулската конвенция,   Изказаха се всякакви становища.   Но важното е следното: както аз приемам съвети от премиера Борисов и се вслушвам в тях, аз също мога да му дам съвет –  Защото това са двата езика, на които тази конвенция има достоверен правен смисъл. Тогава стават ясни много неща.    По отношение на диалога между институциите по въпросите на външната политика, президентът припомни, че винаги е отстоявал позицията, че  България трябва да има една външна политика и именно затова решенията трябва да се вземат преди дадени събития. „Изключвам всякакви мои претенции към премиера Борисов с това, което казах, че съм научил от медиите за обявената вече среща с президента на Република Турция  Реджеп Тайип Ердоган с ръководителите на Европейския съюз.    Президентът добави също така, че е изключително важно ролята на България в тази среща „да не се свежда до домакина, който разнася шербет“. По думите на държавния глава за България е важно и очаква от премиера да постави на срещата на 26 март към президента Ердоган тези въпроси, на които страната ни отдавна очаква отговор – за гаранция за ненамеса на Република Турция във вътрешните работи на България, в нашия изборен процес; за ненамеса в духовния живот на нашите български мюсюлмани; за компенсациите на тракийските бежанци.   Запитан дали е съгласувал с премиера и дали има единомислие за  назначението на нов началник на Националната служба за охрана и за посланическите назначения,   ", "date": "2018.02.15", "title": "Държавният глава: Не моят екип е причината за напрежението между институциите"}
{"url": "http://epicenter.bg/article/Avstraliya-zabranyava-seksa-mezhdu-ministri-i-sluzhitelite-im/147340/7/0", "text": "  Министър-председателят на Австралия Малкълм Търнбул е наложил официална забрана за секс между министрите и техните служители, след като неговият вицепремиер направил \"шокираща грешка в преценката\", като е имал връзка, при която негова помощничка е забременяла, а това разклати правителството, съобщава \"Франс прес\", цитирани от    Търнбул обяви промяната в кодекса за поведение на министрите на извънредна пресконференция, по време на която разкритикува остро вицепремиера Барнаби Джойс за причиняване на \"ужасна болка и унижение\" на съпругата си и четирите си деца.   \"Барнаби направи шокираща грешка в преценката, имайки връзка с млада жена, работеща в кабинета му\", посочи австралийският премиер, като допълни: \"Като направи това, той предизвика свят на злочестина за онези жени и ужаси всички ни. Нашите сърца са с тях.\"   50-годишният Джойс е под огромен натиск откакто връзката си с бившата медийната съветничка 33-годишната Вики Кампион, която сега е бременна с третото си дете, стана публичен през миналата седмица.   Това доведе до твърденията, че е нарушил министерските правила, като кризата доминираше заглавните страници на вестниците и времето за парламентарен контрол, като нараснаха призивите да си подаде оставката.   Джойс, чиято Национална партия е в коалиция с либералите на премиера, ще напусне поста през следващата седмица.  ", "date": "2018.02.15", "title": "Австралия забранява секса между министри и служителите им"}
{"url": "http://epicenter.bg/article/Bivshiyat-gratski-premier-sadi-nastoyashtiya/147343/7/51", "text": "Бившият гръцки премиер Андонис Самарас заведе дело срещу настоящия премиер Алексис Ципрас заради забъркването на името му в случая с фармацевтичната компания \"Новартис\". Самарас обвин   \"Обвиненията са чиста клевета. Те ги скалъпиха набързо след протеста за Македония. В моменти, когато Гърция е изправена пред големи предизвикателства и заплахи, те се опитват да лъжат народа“, каза бившият лидер на „Нова демокрация“.   Според него целият случай е политически. Ако обвиненията минат, всяко бъдещо правителство „ще може да използва фалшиви лъжесвидетели, за да унищожи политическите си опоненти“.   „Това би било краят на демокрацията у нас. Ципрас няма да наложи режим \"Мадуро\" в Гърция“, категоричен е Самарас. Той е един от десетимата политици, чиито имена са посочени в разследването по случая с швейцарската компания \"Новартис\" за подкуп и злоупотреба със служебно положение.", "date": "2018.02.15", "title": "Бившият гръцки премиер съди настоящия"}
{"url": "http://epicenter.bg/article/Stranite-ot-NATO-sa-postignali-saglasie-za-sazdavaneto-na--voenen-Shengen--/147346/7/0", "text": "Министрите на отбраната на страните от НАТО са постигнали съгласие за създаването на своеобразен „военен Шенген“ в европейските граници на Алианса, съобщи за руската информационна агенция РИА Новости дипломатически източник от Брюксел, предава \"Фокус\".  Предложението е съгласувано в рамките на втория ден от министерската среща в Брюксел. Военните министри на държавите от Алианса са одобрили създаването на команден щаб за прехвърляне на сили в Европа.  Първи идеята предложи бившият командващ Сухопътните войски на САЩ в Европа генерал-лейтенант Бен Ходжис. Той заяви, че съюзническите войски и военната техника в Европа трябва да може да придвижват „толкова бързо, колкото и мигрантите“.  Съгласно думите на Ходжис, към настоящия момент получаването на разрешение за придвижване на войски и въоръжения е „удивително сложен процес в редица страни“. Американският генерал даде пример с преместването на военнослужещи от Полша в Германия, за което се изисква предварително уведомление в срок от пет дни преди началото на движението на войските.  Източникът разкрива, че предложението за „военен Шенген“ е подкрепено от редица страни, сред които Литва, Естония и Нидерландия.  ", "date": "2018.02.15", "title": "Страните от НАТО са постигнали съгласие за създаването на „военен Шенген“ "}
{"url": "http://epicenter.bg/article/Polsha--Germaniya-e--quot-gratischiya-quot--v-NATO--zaplashva-edinstvoto-na-pakta/147354/7/50", "text": "Премиерът на Полша Матеуш Моравецки в навечерието на посещение в Берлин изказа предположението, че Германия е „гратисчия“ в НАТО, който отделя твърде малко средства за колективната отбрана, предаде БТА.   Без да посочва самата Германия, Моравецки критикува членовете на Алианса, които харчат по-малко за отбраната, отколкото целевите два процента от БВП, за които многократно настояват от администрацията на президента на САЩ Доналд Тръмп.   Страната, която се възползва от колективната отбрана на НАТО, но изразходва само един процент от БВП, заяви Моравецки пред германския вестник \"Велт\", е \"гратисчия, който заплашва единството на Запада\". Военните разходи на Германия възлизат на 1,2% от брутния й вътрешен продукт. Моравецки също така обвини, че \"Европа не приема сериозно отбраната и живее под чадъра на Pax Americana\", според статията на немски език.   \"Но и за Европа важи: Ако искате мир, гответе се за война\". Той също изрази недоверие, че много германци вярват на руския президент Владимир Путин повече, отколкото на Тръмп, възкликвайки, че това го е накарало да мисли \"бягай докато можеш. Това е свят, обърнат с главата надолу!\".   Полша се бори с Германия и Европейския съюз по редица въпроси, включително отказа си да вземе по квота бежанци от ЕС и заради спорните си съдебни реформи. Германският канцлер Ангела Меркел приветства преди няколко дни предстоящото посещение на Моравецки като шанс да отвори \"нова глава\" в отношенията си въпреки \"разнопосочните възгледи по някои въпроси\".   Моравецки обаче посочи и други области на противопоставяне, включително плановете за газопровод Русия-Германия, наречен „Северен поток-2“, който ще минава през Балтийско море и ще заобиколи Полша. Той твърди, че ако новият тръбопровод замени този, който сега транспортира руски газ през Украйна, тогава Русия може да \"ескалира конфликта с Украйна, да атакува цялата Украйна\".   Полският премиер също така защити противоречивия закон за Холокоста, по който ще бъде наказвано всяко приписване на нацистки престъпления на полската държава, имайки предвид специално „полските лагери на смъртта“. Според Моравецки в продължение на много време Полша е била възприемана като „изкупителна жертва“, но допълни, че сега трябва да се „изрече истината за онези времена“.", "date": "2018.02.15", "title": "Полша: Германия е \"гратисчия\" в НАТО, заплашва единството на пакта"}
{"url": "http://epicenter.bg/article/SASht-vavezhdat-novi-antiruski-sanktsii-do-dni/147355/7/0", "text": "Сенатори-демократи в САЩ отново поставиха въпроса за въвеждане на нови санкции срещу Русия след публикуването на доклада на Министерството на финансите, пише Дир.бг, като се позовава на международни източници. Във връзка с това Стивън Мнучин, министър на финансите на САЩ, обяви по време на изслушване в Сената по бюджета за 2019 година, че новите антируски санкции ще бъдат въведени в най-близко време. \"Абсолютно неверни са твърденията, че няма да има нови санкции след излизането на доклада и \"Списъка на Кремъл\". Ние работим активно над пакет от нови санкции от публикуването на документите\", допълни министърът, цитиран от \"Газета.ру\". Президентът Доналд Тръмп е приветствал новите ограничения срещу руски милиардери и политици от списъка. \"Президентът ми делегира задължението да разработя и въведа пакет от санкции като представител на правителството. И ви уверявам, че санкции ще има в най-скоро време\", каза още Мнучин.", "date": "2018.02.15", "title": "САЩ въвеждат нови антируски санкции до дни. Тръмп ги приветства!"}
{"url": "http://epicenter.bg/article/Moskva-dopusna-vazmozhnostta-za-petima-zaginali-ruski-grazhdani-pri-udarite-na-SASht-v-Siriya-/147357/7/0", "text": "В резултат на ударите на водената от САЩ международна коалиция срещу „Ислямска държава“ в провинция Дейр ез-Зор от 7 февруари може да са загинали петима руски граждани. Това съобщиха от Министерството на външните работи на Руската федерация, предава РИА Новости, цитирана от \"Фокус\".  „Има и пострадали, но всичко това изисква проверка, в частност, на първо място, на тяхното гражданство – дали са граждани на Русия или други страни“, отбеляза говорителят на външнополитическото ведомство в Москва Мария Захарова. Същевременно тя бе категорична, че не става въпрос за руски военнослужещи. Медийните съобщения в тази връзка Захарова определи като „класическа дезинформация“.  Държавният глава на Руската федерация Владимир Путин не е приемал решение за засекретяване на информацията за загиналите руски граждани в Сирия. Това увери по-рано говорителят на Кремъл Дмитрий Песков.  „Не, президентът не е взимал решение. Всичко, което можем да кажем по тази тема, вече е казано, няма какво да добавим“, категоричен бе Песков.  По-рано тази седмица във връзка със съобщения за множество убийства на руски войници в Сирия Песков призова средствата за масова информация да не попадат „в плен на изкривените данни“.  „Призоваваме да се ръководите от грешна информация – преднамерено или не, и все така сериозно да подхождате към предаване на потенциално важни събития, за да не попадате в плен на изкривените данни“, бяха думите, с които Песков се обърна в сряда към журналистите.  ", "date": "2018.02.15", "title": "Москва допусна възможността за петима загинали руски граждани при ударите на САЩ в Сирия "}
{"url": "http://epicenter.bg/article/Federika-Mogerini--Zapadnite-Balkani-sa-parva-tema-za-ES/147371/7/0", "text": "Върховният представител на Европейския съюз по въпросите на външните работи и политиката на сигурност Федерика Могерини и българският външен министър Екатерина Захариева заявиха, че европейското бъдеще на Западните Балкани ще бъде първата тема на срещата на външните министри на Европейския съд в София, предава македонската медия “МКД“.  \"Първата точка на програмата е Западните Балкани, които са най-високият приоритет за българското председателство, но и за всички институции на ЕС\", заяви Могерини преди срещата. Те допълни, че срещата в София ще бъде първият случай, в който външните министри на ЕС ще обсъдят стратегията на Европейската комисия за Западните Балкани, която беше публикувана миналата седмица.  \"Ще разгледаме как да работим за укрепването на перспективата на ЕС в региона, но също така ще започнем да работим по подготовката на срещата на високо равнище\", заяви ръководителят на европейската дипломация. Могерини добави, че на 16 февруари в София ще бъдат представителите на страните кандидатки за членство в ЕС, за да обсъдят една от основните инициативи на Стратегията - работата по сигурността и отбраната, важни за сътрудничеството.  Захариева на свой ред заяви , че разговорите ще започнат с темата за Западните Балкани, един от приоритетите на българското председателство на Съюза.  \"В контекста на Стратегията на Европейската комисия, публикувана на 6 февруари, ще обсъдим възможностите за обмен на мнения и ще подчертаем трасето за бъдещето на нашите приятели от Западните Балкани\", заяви българският министър. Тя изрази мнение, че според България Стратегията на ЕС е чудесна възможност за страните от Западните Балкани и добави, че един демократичен и проспериращ регион е важен за Европейския съюз.  \"Ние сме непосредствени съседи на две страни от Западните Балкани. Споделяме добри и лоши спомени от миналото и смятаме, че ще имаме общо бъдеще в ЕС, когато те бъдат готови \", убедена е тя.", "date": "2018.02.15", "title": "Федерика Могерини: Западните Балкани са първа тема за ЕС"}
{"url": "http://epicenter.bg/article/Vashington-e-protiv-ideyata-za-razmyana-na-teritorii-mezhdu-Kosovo-i-Sarbiya/147375/7/0", "text": "Тайните преговори, които трябва да се водят между косовски и сръбски официални представители, за размяната на територии между Косово и Сърбия, не се подкрепят от САЩ.   Това заявяват от посолството на САЩ в Прищина, предаде БГНЕС. Посолството подчертава, че САЩ са против каквато и да било размяна на територии, защото тя ще предизвика по-големи проблеми, отколкото решения. „Ние не подкрепяме размяната на територии, защото ще предизвика повече проблеми, отколкото решения. Всички държави трябва да проявят разум, за да се намери решение“, посочват от дипломатическата мисия. САЩ продължават да подкрепят силно диалога между Косово и Сърбия при посредничеството на Европейския съюз и да насърчават двете страни да забравят своите вражди.", "date": "2018.02.15", "title": "Вашингтон е против идеята за размяна на територии между Косово и Сърбия"}
{"url": "http://epicenter.bg/article/Zhiteli-na-Rim-v-panika--Zemyata-se-raztvori--poglashta-koli--evakuirat-desetki-semeystva-/147379/7/0", "text": "Неочаквано отворила се бездна на улица в баровския район на Рим - „Балдуина“ погълна снощи седем автомобила наведнъж.  За радост претъпкан автобус на градския транспорт е успял да спре до самия ръб на неочаквано зейналия трап, като пътниците в него са се отървали само с много уплаха и леки контузии. Слава Богу, жертви и тежко пострадали няма, но от намиращите се в близост до пропастта два жилищни блока са евакуирани 22 семейства, тъй като съществува реална опасност сградите да се срутят. Така около 60 души бяха принудени да прекарат нощта в хотели или при близки и роднини.  Два часа след инцидента на място пристигнаха кметицата на Вечния град Вирджиния Раджи, шефове на отдели в общината и на местната полиция. Първата гражданка на Рим най-напред обяви на всеослушание, че виновните за странната, но опасна катастрофа, ще бъдат наказани. После кметицата посочи, че за съжаление от района не били получавани сигнали за зони, застрашени от пропадане.  Веднага обаче й опонираха адвокатите на евакуираните семейства, които подчертаха, че още преди седмица са били предупредили за опасността, тъй като дърветата в района били започнали да се клатят по необичаен начин. Изявлението на юристите даде повод на медиите да припомнят куп неудачи в управлението на Рим от Вирджиния Раджи – като се започне с почистването на града и се завърши с тежките проблеми на градския транспорт.  Колкото до причините за погълналата седем автомобила бездна, то според първите проверки на вещите лица става дума за нарушаване на стабилността на терена от водата на спукана отдавна тръба на канализацията. Прокуратурата обаче поиска проверка на строителните работи от едната страна на улицата, тъй като има вероятност предприемачите на обекта да не са взели необходимите мерки за гарантиране както на неговата сигурност, така и на тази на пътя в съседство.  ", "date": "2018.02.15", "title": "Жители на Рим в паника! Земята се разтвори, поглъща коли, евакуират десетки семейства (Фото, Видео)"}
{"url": "http://epicenter.bg/article/Petiyat-obzor-na--Galap--Prezidentat-Radev-i-ES-pechelyat-doverieto-na-grazhdanite/147329/11/0", "text": "„Ако предположим, че демокрацията е основана на волята на хората, тогава някой трябва да разбере каква е тази воля.“  Следвайки тези думи на д-р Джордж Галъп, и през 2017-а социологическа агенция „Галъп интернешънъл“ направи десетки сондажи, за да разбере волята на българските граждани.  Сега тя споделя данните и в петия годишен обзор на „Галъп“, който вече е на книжния пазар. През цялата година агенцията следеше пулса на общественото мнение в България, доверието в основните институции, рейтинга на основните политически фигури и членове на правителството, отношението към горещи теми като закупуването на нови изтребители за българските ВВС, отношенията с Македония, антикорупционния орган и др.  В сборника от 230 страници е проследена и международната динамика – президентският мандат на Доналд Тръмп, ситуацията в Сирия, референдумът в Турция, напрежението около Северна Корея и др. В книгата, представена от авторите като „нещо средно между справочник, учебник и исторически сборник“ присъстват и уникалните глобални изследователски резултати на световната асоциация „Галъп интернешънъл“, която през 2017-а избра за свой президент българския социолог Кънчо Стойчев. Публикувани са 101 цветни графики.  Изводите, които социолозите правят, се базират на данните, както от текущите изследвания, така и от сравителен анализ на нагласите през изминалите години. По отношение на основните институции авторите обобщават:  - „Със смяната на президентите президентската институция трайно повиши доверието си.“ - „Наблюдаваха се положителни сигнали по отношение на авторитета и на някои други вътрешни институции, при запазване на общия фон на преобладаващото недоверие. Като че ли образът на Европейския съюз възстановяваше обичайната величина на традиционно високото си одобрение.“  Базата данни, с които „Галъп“ разполага, позволява на агенцията да направи и друг извод: „Около загубените от ГЕРБ избори за президент Бойко Борисов загуби и личен рейтинг – доверието спадна под 30%, а недоверието започна да се движи около 60%. Пролича и стандартната за такива случаи тенденция загубилият избори да продължава с ниски нива на доверие. Следващите месеци обаче показаха, че Борисов е в състояние сравнително бързо да „наваксва“ одобрение (отново до нивата доверие над 30%, а на недоверие – над 50%) - разбира се, без драматичните амплитуди от по-ранните му политически години, когато беше новонавлизащ политик.“ Публикуваните графики показват, че през август и септември 2009-а доверието към Борисов е надхвърляло 65%.  В топ 3 на одобряваните министри се нареждат Томислав Дончев, Лиляна Павлова, Красимир Кракачанов.  Изминалата 2017-а Народното събрание завършва с близо 70% недоверие и малко над 20% - доверие. За кабинета данните по традиция са по-добри- 30% е одобрението и близо 58% - неодобрението.  При президента картината е точно обратната – 30 на сто нямат доверие към институцията, докато около 60 на сто (като тенденция през цялата година) одобряват държавния глава. С подобни стойности може да се похвали единствено Европейския съюз, към който българите са традицонно добре разположени.  По-противоречив остава образът на НАТО – там линиите на одобрение и неодобрение са успоредни, като недоверието е малко над 40 на сто, а положителните оценки са на границата на 40-те процента.  В годината на извънредните парламентарни избори изводът за партиите в страната звучи така: „Доляваше се обичайното търсене на несистемни опции за гласуване, което обаче се съчетаваше и с известна устойчивост и повторяемост на нагласите по отношение на управляващи и опозиция.“  На какво се базира този извод?  Може би на една крайно любопитна, и в същото време тревожно противоречива картина.  Тя очертава нагласите на българите спрямо управлението на страната и спрямо самите избори. През февруари 2017-а, тоест преди година, цели 82% са заявили, че управлението има нужда от цялостна промяна. (Въпрос на актуален анализ е да се отговори на въпроса дали коалиционното управление отговори на това очакване).  В сондаж само месец по-късно, тоест през март, 49% смятат, че парламентарните избори няма да променят нищо съществено. Само 33% са оптимистите, според които вотът ще доведе до положителни промени.  Сборникът припомня и данните от изследване на световната асоциация „Галъп интернешънъл“ сред 55 страни, свързано с отношението към глобалните лидери. На високи нива в одобрението се радва папа Франциск – 56%, като в страните от Латинска Америка то достига 75%, а в ЕС – 66%.  Любопитно е, че и в преобладаващо православна България харесваме главата на Римокатолическата църква – 57% са заявили своите симпатии към него.  С 49% немският канцлер Ангела Меркел се нареди сред най-популярните лидери, като по разбираеми причини (търканията й с държавите от Вишеградската четворка) одобрението към нея е по-високо в западната част от Евросъюза. По света новият френския президент Макрон събира 45% доверие.  Събирайки 43% одобрение, руският президент значително подобрява имиджа си, като през 2015-а този процент е с 10 по-надолу или 33%.  В същото време американският президент няма повод за особена гордост, тъй като благоприятни оценки за него изразяват 31%. За сравнение, в крй на мандата си Барак Обама регистрира 59% по същия показател.  Една от основните дилеми в глобалното лидерство обаче днес звучи така - Тръмп или Путин?  С „нито един от двамата“ отговарят най-вече гражданите на Холандия, Франция, Германия, Испания и др.   са Русия, Казахстан и Армения, Сърбия, Гърция, Мексико, Молдова, Етиопия, Иран, Турция, Босна и Херцеговина, Хърватия и др.   в САЩ, Косово, Албания, Филипините, Гана, Нигерия, Южна Корея, Чехия, Обединеното кралство.   България е сред страните, които предпочитат Путин – 26% срещу 6% за Тръмп. Ако трябва обаче да се сравним със съседите си 59% от гърците и 56% от сърбите избират руския президент.  Сборникът завършва със справочно приложение, в което са подредени всички важни събития за 12-те месеца на 2017 година. За първи път информацията в графиките е преведена и на английски език, което разширява аудиторията на книгата. ", "date": "2018.02.15", "title": "Петият обзор на „Галъп“: Президентът Радев и ЕС печелят доверието на гражданите"}
{"url": "http://epicenter.bg/article/Borisov--/147335/11/34", "text": " Започва специалното издание на „Питай премиера“. Намираме се в кабинета на министър-председателя Бойко Борисов. Добър вечер.   Добър вечер. И да уточним, че вчера като се видяхме, вие пожелахте тук да е интервюто, а не в БТВ. Аз предложих да дойда там.   Имаше два варианта. Решили сме тук, защото не сме го правили от вашия кабинет.   Нашият кабинет е и ваш кабинет, защото е на хората.   На хората е. А хората ви питат много въпроси. Над 500 въпроса сме събрали в тази папка и сме ги разделили по различни теми – корупция, сигурност, външна политика, европредседателство, но и прословутата Истанбулска конвенция. Но да започваме директно. Кажете ни извиват ли ви ръцете вашите партньори от Обединени патриоти заради Истанбулската конвенция.   Аз искам само да покажа на вашите зрители документът Истанбулска конвенция как изглежда и да му прочета заглавието – „Конвенция на Съвета на Европа за превенция и борба с насилието над жени и домашното насилие“. Това е документът. Отговорът ми ще бъде в две части. Ние приехме и винаги като партия и държава мисля, че всички сме срещу насилието над жени и деца, и домашното насилие. Приемам и това, че може би някъде да има текст, който да тревожи някого. Парламентът именно е мястото, където текст по текст се дебатира и се отхвърля – това е в една нормална парламентарна държава. Момент. Патриотите никога не са казали, че ще подкрепят такава конвенция, нито в предизборните ни, нито по време на сключването на споразумението. На тях мога да им се сърдя само, защото няколко пъти им казах: „Колеги, ние няма да приемем Истанбулската конвенция в парламента с различни от нашите гласове. Единствената цел е да сложим на обществото тази конвенция, подписана от 47 страни, и да се произнесем срещу нея.   Те ви поставят условия, ултиматуми, че ще напуснат управлението, че управлението може да падне. Вие ще изтеглите ли тази конвенция от Народното събрание?   Тази конвенция няма да влиза в Народното събрание, защото сега е в Конституционния съд. Второ, аз никога не съм правил на инат. Може би затова толкова пъти хората ме избират. Винаги съм се съобразявал с всеки един глас, с всяко едно настроение. Еле пък като има и църква. По-странно ми е как колегите от БСП, от Президенството, заговориха за кукловоди, които искат да приемат тази конвенция, приета от 47 държави от Съвета на Европа. Ние тук поставяме явно под въпрос дали изобщо да членуваме в Европейския съюз. Но, за да бъдем кратки и ясни, казал съм го на Патриотите, казвам го сега и на членовете на ГЕРБ, казвам го като председател на партията – ние Истанбулската конвенция ще я приемем само, ако има абсолютен консенсус в българското общество. Оттук нататък всеки, който си играе със страховете на хората; оттук нататък всеки, който вместо да говори за домашното насилие, насилието над деца, казва, че това трябва да остане, това трябва да е така, или предлага някакви нови закони… О`кей, защо не са приети толкова години, десетилетия?   Тя нали е в Народното събрание сега? Може ли някой да направи референдум? Каракачанов, Корнелия Нинова искат референдум за еднополовите бракове.   Искат да похарчат 30 милиона? Не ни трябват на държавата тези пари да ги дадат за нещо смислено? Ако има референдум за гей браковете как ще завърши? Нима някой не знае? Българинът е консервативен, отговорът ще бъде „не“. Защо да ги похарчим тези пари? Но тук това не се третира. Името, може ли да прочетете и вие какво пише?   Аз съм я чел. Вие чели ли сте я?   Значи, стига с тази „Истанбулска конвенция“, понеже е приета в Истанбул. Може да е Женевска, може да е Мюнхенска, може да е от всякъде. Именно на тази конвенция, зад която ние застанахме като европейска партия, беше Конвенция на Съвета на Европа за превенция и борба с насилието над жени и домашното насилие.   Съгласен ли сте да има референдум?   Не. Няма смисъл от референдум.   Как бихте гласували на един референдум – за или против еднополовите бракове?   Против. И то е решено в Конституцията. Българската Конституция казва - мъж и жена се женят, казано схематично. Въобще тази тема не стои. Какво направиха? Понеже ГЕРБ, като европейска партия, предложихме това нещо да се ратифицира, и между другото Русия, Азербайджан, България – такива са страните, които още не са я ратифицирали, казаха не. Добре, и аз казвам не. Това е нещо, което е толкова важно за обществото – аз го чух, виждам, защото дебатът не тръгна за насилието на жени и деца. Къде тук пише за еднополови бракове? Къде тук пише…   Ами не, хора от ГЕРБ също казват, че тя е опасна.   И аз казвам, че е опасно нещо, когато ксенофобия, страх, лъжи изведнъж така избуят в публичното пространство, че плашиш хората. Щом хората са уплашени, махаме я, връщаме дебатът отначало. Без, и аз като лидер на ГЕРБ, това ще разпоредя и на своите депутати – няма да се занимавате с конвенцията, докато не седнем наново и кажем кое е добро като текст. Дори Джамбазки каза: Аз бях „въздържал се“, защото има и много хубави текстове. Добре, дайте да приемем хубавите текстове, тези, които защитават жените и децата от насилие.   /../ приемаме цялата или не. Бъдещето явно все още е поставено на карта или е тотално изтеглена. Да или не – какво решавате?   Няма да правя нищо, което да дам възможност и на комшиите от другата страна, и на Корнелия Нинова да си играят със страховете, да проронват сълзи как ние искаме да направим децата гейове, да чувам такива мъжкари всеки ден да се изказват, ама такива мъжкари – аз не съм чул, че има в България толкова мъже. Не, ГЕРБ няма да стои зад нея, докато не върнем дебата, докато такива като вас не кажат: Абе, хора, къде е, дайте, прочетете я. Ето, сега ще ви направя копие, ще ви дам да прочетете, и вече следващият път като седнем, няма да ме питате за Истанбулска конвенция, защото Истанбул малко звучи, нали, а ще говорим за Конвенцията на Съвета на Европа.   Добре, чели сме я.   Не, не сте я чели.   Чел съм я.   Не.   Чел съм и тълкувателните текстове, включително и към нея. Знам какво съдържа, знам какви са страховете. Вие прочетохте ли я?   Окей, за да не си губим времето…   Дайте да не си губим времето.   … ГЕРБ оттегля, защото сами, без БСП, без патриоти, срещу президента няма смисъл да вървим, след като хората си мислят, че ние всъщност искаме да узаконим гей бракове, а то няма една точка по това нещо, няма ние да понесем пасива повече, но ще участваме в следващ дебат, когато съзреят, когато оценят, че насилието и конвенцията за насилието над жени и деца е достатъчно сериозен проблем, ще се върнем да дебатираме.   Добре. Толкова по тема „Истанбулска конвенция“. Много въпроси от страна на зрителите по две оставки – едната на Валери Симеонов, другата на Нено Димов – бихте ли поискали тези оставки?   Защо?   На Нено Димов за Пирин, на Валери Симеонов и заради изказванията му по повод евродепутатката Ска Келер „да й намажем ските“.   Аз се отнасям, неслучайно тогава се чух и с Валери Симеонов и му казах: Можеш да имаш право в много неща, но такъв език и такъв начин на говорене в европейска България с Европейския съюз не е приемливо. И затова ние с прессъобщение се разграничихме от тези негови думи за камионетката, за експулсиране и всичко останало. Зeлените в България не могат да се оплачат от мен. Те са били чувани винаги и по всички теми.   По Пирин чувани ли са?   Разбира се, че са чувани. Разбира се, че са чувани. И аз съм им обещал, гарантирал съм, че освен втори лифт и съпътстващите спортни съоръжения, щото да чуят и спортни съоръжения какво е – кабелите за лифта, всичко това трябва след като се направят /…/, всичко, второ, трето, всичко това минава на обществени обсъждания – нищо тайно не може да стане, това съм им го обещал, и затова съм гарант.   Да, но протестите продължават. Явно не ви вярват. Казват – 48%...   Иначе как ще се покаже, примерно Христо Иванов и Радан Кънев – кой ще ги види? Нали трябва да намерят някаква тема. Средната работна заплата днес мина на 1160 и нагоре лева, доходите с 12% са се вдигнали, приходите от горивата с 15%, ръстът на икономиката, безработицата. Възможно най-добрите параметри, в петицата на Европа е България. Как да ги чуят иначе? Аз се отнасям с огромно уважение и с тези хора, и Сендов, и Тома Белев, за не ги изброявам всичките, и алпиниста…   Боян Петров.   Да. Прекрасни хора. Бих ги помолил…   Защо не можете да се разберете?   Защото неслучайно това са патриоти, неслучайно народът ги е избрал, има част от българите, които обичат да са по-твърди, по така да тропат по масата, по воеводи да са – нека така да го начем, и имат такъв стил. Те така са спечелили изборите, затова техните партии си ги подкрепят по този начин. Иначе щяхме да сме една-единствена партия и всички да сме еднакви. Така че мога само да кажа с този начин на изразяване на Валери Симеонов, че са глупаци, аз не съм не само съгласен, а и не го възприемам. Темата „Пирин“ – когато вицепремиерът и министърът на околната среда внасят предложения за втори лифт, който и ние обещавали в цялата предизборна кампания, ние само това сме приели.   Добре, много важен въпрос – явно оставки няма да има, така да разбираме, няма да искате оставките на тези двама министри?   За да има оставки и за да се приемат оставки, трябва в парламента парламентарното мнозинство да ги приеме.   Добре. Два важни въпроса, г-н Борисов. Това е въпросът, господин Борисов, на Явор Василев, Йордан Кошев, а и на други хора – знаете ли кой е реалният собственик на „Юлен“?   Всички знаят, независимо че го крият. Ако ме питаш, за Цеко Минев става въпрос. Да не ме съдят утре, защото сигурно има някакъв друг формален собственик, но омразата между Цеко Минев и Зелените поражда всичко това, което се случва в момента. Защото и Зелените казват – какво лошо да има втори лифт, окей сме за втори лифт, ама на този не му вярваме. И аз бих препоръчал на министъра да направи необходимото да разсекрети… Макар че някой тогава ще каже – ами на „Кока кола“ защо не разсекретят собственика, примерно, която е офшорна компания също? Затова според мен собственикът да излезе, да се разкрие, да си сложи картите на масата и да приключим с това.   Добре, обаче ако поканим собственика на тази компания, която споменахте, сигурно той ще дойде, няма да е беден кипърец с лесно запомнящо се име.   Мисля, че ме попитахте, аз си казах мнението. След като Цеко Минев движи всичко на Банско, най-вероятно той е, ако не собственикът, то достатъчно близък до собственика, да взима решения.   Ама хората, които протестират долу, най-вероятно се съмняват, че и държавата стои зад този човек?   По никакъв начин. По какъв начин стои? По какъв начин? В същото време не можем да отречем, че Банско е в десетката на световните ски курорти. И всички се радваме, когато световните купи по ски, по сноуборд, по какво ли не, са на Банско. 15,7 е ръстът на туризма, зимния, тази година. Факт.   Споменахте съседите, комшиите ги нарекохте от другата страна на булеварда. Какви са отношенията ви с президента Румен Радев?   Моите са добри. И винаги съм се отнасял с изключително уважение. Но, когато някой му напише в речта, понеже горе-долу знам кой го пише, „кукловодите на Истанбулската конвенция“ – чакай, този кукловод за 47 държави – това е много сериозен кукловод. Аз не мога да съм толкова силен кукловод, ако мен имат предвид, та в 47 държави да се приеме тази конвенция. Ей, страшен кукловод. Така че съветът ми е да не ги слуша много. Както аз моите „тенори, вокали“ и подобни, казах – не се занимавайте. Имаме важни държавни дела с президента Радев да свършим.   А как ще коментирате темата, която той засегна, за това, че парламентарната република е атрофирала; за това, че Народното събрание се е превърнало в нотариат, който изпълнява вашата воля?   Служебното правителство защо изпълняваше неговата воля? Защото така е в Конституцията, така е казано, така е написано, така е прието преди десетилетия, че по време на служебно правителство президентът без парламент, без никой, е едноличен господар в България. Нали така? Той определя кой е премиер, министър и всичко останало.   Да. За това – да.   Така. Ами парламентарната република казва: „Партията победител на изборите има, заедно ако е в коалиция, парламентарно мнозинство, което парламентарно мнозинство подкрепя политиките на правителството“. Как ще управляваш без парламентарно мнозинство? Ами не може. Примерно в Холандия, виждаш, Рюте с един глас управлява повече. Но Конституцията е такава. Кое е атрофирало? Защото парламентът действително този път стана по-рязък към всички. Ами и на мен не ми е приятно, когато неговите съпартийци от БСП такива обиди отправят от парламентарната трибуна и го принизяват.   Сякаш обаче се почувства обиден заради това, че е заобиколен за Ердоган. За това, че е разбрал от медиите, или поне той така каза, разбрал от медиите, че ще идва Ердоган на официално посещение в България. Заобиколихте ли го?   Аз никога не го заобикалям. И винаги, когато пътува, и колкото, каквито министри, членове на делегация пожелае, толкова отиват. Винаги. Освен това, в края на краищата изпълнителната власт имаме своите правила и в случая, когато с президента Туск, Юнкер, Таяни, сме взели това решение, разбира се, че е добре дошъл. Първото посещение на президента Макрон тук го бях договорил, отидохме във Варна, отидохме заедно, направихме го прекрасно. И той доволен, и аз, и България доволна, и Франция доволна. Какво ни пречи? Там има един човек, който пише и е сивият кардинал. Защото, когато си говорим с президента Радев, аз от години общувам с него, той е един прекрасен човек и се разбирам прекрасно.   Кой пише речите на президента тогава?   Един медиен човек там, който го помня от ВВТ, още от телевизията на Пеевски го помня.   Кажете кой е.   Е, как, кой беше изпълнителен директор на ВВТ? Не помниш? Е, колко обичаш да не помниш. Иво Христов. Не помниш?   Помня.   Благодаря.   Важно е обаче да го каже събеседникът, нали така?   Но е важно и вие да знаете кой пише. Към президента Радев няма тема, по която не сме се разбрали. Ето, завчера по НСО – освобождава, назначава. Казах – само ми изпрати документа, веднага ще го съгласуваме. Днес външният министър Захариева каза – президентът предлага за Москва посланик. Казвам, щом предлага, съгласуваш веднага. Ние трябва да уважаваме мнението на президента, когато предлага. Разбира се и те би трябвало да уважават, когато парламентът или премиерът… Така че зад гърба му нищо не правя. Винаги е добре дошъл.   Каква ще е ролята на България по време на срещата на върха на европейските лидери във Варна, заедно с Ердоган? Каква ще е ролята на България? Ние любезни домакини ли сме? Каква ще е нашата функция, когато се срещнат европейските лидери с Ердоган във Варна?   Първо, за да се състои тази среща, трябва да има любезни домакини. И то такива домакини, че да ти дойдат на гости и едните, и другите. Всички искат да направят подобна среща, но не става. Трябва да си го работил години наред, трябва и тогава, когато се носят пасиви, пак да си подавал ръка. И сега, когато имаш нулев натиск на границата месеци, година наред, и българите спят спокойно, и забравиха много бързо и Харманли, и „Овча купел“, и всичко останало, нормално е сега да искаме да се нормализират отношенията. Защото, в противен случай на Балканите, особено в България, с малцинството, което има с български мюсюлмани, да ги наречем, с изселниците, които преди, там 1987-1988 година заминаха – „голямата екскурзия“, която беше – това са живи същества, живи хора. Те могат да бъдат мост на дружбата, могат да бъдат и генератори на най-тежки събития, които на Балканите ги имаше само преди 20 дена. Нека не си играем с тези работи. Приятелството, добросъседството е жизнено важно.   Особено на Балканите. Още един въпрос, свързан с Балканите. Той е на зрител, на Роксан: „Искам да попитам господин Борисов защо докато гръцкото правителство проявява претенции за Македония, нашето стои и бездейства“? Така ли е?   В кое бездейства?   Сигурно, че взимаме отношение към името на Македония например, какво трябва да е или не трябва да е. Ние имаме ли някакви претенции там?   Знаете ли, историята ще каже дали съм имал успех или не. Ние не можем от днешните събития да си дадем сметка дали е правилно, дали не е правилно. Затова китайците казват: Ако нещо е важно, ако нещо е правилно, след 5 години ще го разберем дали е така, или след 50. Но това, което с малкия си опит съм разбрал, че ако на Балканите започнеш да дадеш акъл, съвет, или почнеш да обясняваш кое е правилно, то със сигурност мигновено предизвикваш експлозия. Почнем ли да даваме на колегата Ципрас или на Мицотакис примерно, като опозиционна партия в Гърция, или на ВМРО-ДПМНЕ и на Заев в Македония акъл как да постъпят, не само ще ги подразним, но и ще попречим. Ние можем само да им кажем следното – в Банско, след като един месец преговаряха, последната среща беше в Банско, и двете делегации преговарящи между България и Македония, ми се обадиха, че не са се разбрали, не можело да свършат работа. Тогава аз ги върнах обратно. Обадих се на Заев и викам: Зоране, нека да бъдем храбри. Десетилетия това стои, нека да го направим. И днес македонците отчитат, че подписването на споразумението с България имат 12% ръст на туристи, бизнес, инвестиции и всичко останало. Само мога да помоля, само мога най-приятелски да кажа на моите приятели в Скопие и Атина, ако намерят компромис за името, това ще бъде прекрасно за общия ни път към НАТО, Европейския съюз за целия район. Това мога само да ги помоля.   Г-н Борисов, връщам ви в България сега, връщам ви в България. Много ваши министри говориха за усещане за корупция, та и зрителите питат – инструктирал ли е премиерът всичките си министри, че корупцията в България е усещане?   Не само усещане. Ето завчера арестуваха кмета на Септември, колко народ се арестува? Безспорно има, безспорно навсякъде в света има, и безспорно ролята на службите, на прокуратурата и правораздавателните системи е такава.   Понякога си оставаме само с арестите и с шумните акции обаче. Колко са осъдените на високи етажи за корупция в България?   Ами това като се срещнете с другата независима институция, която връща на власт или съответно дава присъди, може и тази тема да се разгледа.    Какво е вашето усещане за корупция обаче?   Аз знам, че с няколко неща, които прави правителството, особено в електронното управление, особено в електронната администрация – септември сме си дали някъде краен срок, аз съм убеден, че рязко ще се усети в хората, защото тогава администрациите, министерствата, всичко минавайки колкото повече на електронни носители, така, както сега си плащат данъците, както си плащат много неща, така де си подават документите, да се избегнат гишетата, да се избегнат тези чакания, връщания с дни и т.н.   Обаче на ниските нива. На високите нива кой ще свърши работата – това е големият въпрос?   На високите нива има ОЛАФ, има кой ли не.   Десетки въпроси имаме, свързани с докторите, г-н Борисов. Хората очакват повече заплати. Между другото, утре в сутрешния блок, темата ще бъде: увеличение заплати на депутатите.   Ами те са вързани, доколкото знам, с ръста на доходите. А ръстът на доходите, на средната работна заплата…   Защо не си ги замразиха?   Ами да ги замразят, щом е толкова важно. Вие вашите заплати защо да не ги замразите?   Защо пък винаги трябва да е свързано с доходите?   Аз пък да ви кажа честно, като знам, че отговарям за 110 милиарда, и знам, че заплатата ми е по-малка от твоята, и на мен ми е обидно. Истински ми е обидно. Обаче ако тръгна да кажа, виждам твоят началник – защо не ми направите и моята заплата, да кажем, ми се смеят хората.   /…/ за финансовата инспекция, излезе колко получавате. Много хора получават дори на държавна длъжност дори и повече от вас. Но хората питат защо депутатите си вдигат с 300 лева, а пенсиите и детските с по 5 лева?   Да, те получават по 3 пъти, 4 пъти повече от мен. Но в тези администрации, за които говорите, те одитират компании за милиарди, и просто за да намерим специалист, да намерим хора, които отговаряме за това, и при еврофондовете заплатите са двойни, защото тези хора донасят милиарди за държавата. И за да запазим добрите специалисти се налага да го правим. В противен случай той отива в частната компания, взима си голямата заплата там, и ние после викаме: нямаме капацитет. Капацитетът, хората, които вършат работата и докарват милиардите във всичко, което правим в България, трябва да получават тези пари.   И не само в частната фирма в България, някои отиват да работят робски труд във Великобритания или където и да е другаде по фермите, за да изкарат повече пари, защото казват: В България не можем.   Е, колко повече ще изкарат? Като платят там квартирата, храната и скъпите такси, и накрая ще си дойдат пак с толкова. Аз съм убеден, че всичко това, което се прави – този ръст на икономиката, не случайно казах – средната заплата ние сме обещали да я направим до 1500 лева до края на мандата. Днес е 1163. Ще минем 120 милиарда БВП. Ако запазим стабилността, четете статистиката доходите как са се вдигнали.   Само че средната заплата е осреднена – може между 450 или 600 и 2000.   Твоята да стане по-висока.   Е, моята сега заплата, нека да не е акцент в това интервю.   Ми да, понеже ме заяждаш непрекъснато. Дай да се заяждаме.   Защото има много хора, които получават много повече.   И аз искам да се вдигне. И пак да се върна тогава, я да върна защо платихме 1.3 милиарда за американски централи, що платихме миналата година 1.2 милиарда за руски централи, кои партии подписаха тези договори, понесоха ли отговорност за това?   Много е важно, ами да.   А? Ами ако имаме сега още 3,7 милиарда КТБ като падна. Ето ти 6.7 милиарда. Ако ги разпръснем върху доходите, знаеш ли колко ще е по-добре. Трябва ли да чупим държавата сега, понеже ме попитаха за партньорите всички останали, ако всички социолози казват, ако има избори днес, ще са същите или за ГЕРБ дори по-добри резултатите. И отново 2-3 милиарда загуба.   Същата въртележка, на която станахме свидетели. Кажете ни почти една година след началото на третия ви мандат като министър-председател, ако успеете да изкарате пълен мандат, ще се случат ли проектите, които предвиждате – и за хъба, и за трансграничните коридори?   Аз съм убеден, защото хъбът е по-лесен, защото Европейската комисия, Жан-Клод Юнкер, това, което и президентът Путин искаше, донесе и каза: Ето, газовият хъб, ето това са възможностите на България, ето и картите, които са, - донесени от председателя на Европейската комисия, и са връчени публично. Така че аз се надявам след изборите в Русия с новия президент да намерим общ език по тези теми. Защото сега и те са в предизборна кампания. А искам да обясня на хората защо като говорим за Западни Балкани, защо и коридори, да си го представят. Защото много пъти и съм убеден, че доста хора не могат да си го представят.   Имаме минута, за да обясним.   Не, ще имаме повече, защото това е важно. Ето я България, да си я представят, е начертана, ето я – това е България. Ето ви тук Солун – това го почвам оттук, защото е важно за хората във Видин когато говорим за Коридор № 4. Ето го, тръгва от Солун, идва в София…   И заминава към Видин.   Ето го Видин, ето я правата – това са магистрали и жп линии. И оттук Будапеща, Братислава. Ето го Коридора № 4. Ето го Коридора № 10, за да си го представят – Загреб-Белград-София-Бургас-Варна-Истанбул-Солун. И кой ни остана - 8. Изключително важен, защото имаш, ето я Тирана-Скопие-София. Кеф ти Солун, кеф ти нагоре, ето ти Бургас, ето ви Варна, ето ви Истанбул – те са готови, те вече работят. Е, тогава Балканите ще бъдат това, което искаме всички – жп линии и магистрали. Плюс това, което и Комисията каза, и е много радостна новина – ние паралелно с това като копаем, ще сложим и оптичните кабели, защото за дигитализацията, за цифровия пазар имаме 30-40 милиарда евро в следващия период. Сиреч, Балканите сме приоритет. И за тези пари, и аз съм убеден, че и с колегите, които проявяват мъдрост от всичките Балкани, на 1 март с Жан-Клод Юнкер, значи на 26…   Март или февруари?   На 26 март е с Ердоган във Варна, а на 1 март е с Юнкер и Западните Балкани в София извънредна среща. Утре транспортните министри на България, Албания    Времето. /…/ среща с Юнкер на 1 март. Ще ни отрежат от ефира, г-н Борисов.   Няма кой да ни отреже. Сега, в края на краищата говорим за милиардни проекти, които имаме финансиране вече от Световна банка, от Европейска банка за възстановяване и развитие на 28 февруари в Лондон.   Българинът се пита ще живее ли по-добре?   Ми естествено, че ще живее по-добре, защото ще може да пътува, ще може да има бизнес, ще има инвестиции. И вече за моя радост дойде времето, когато моите приятели от Видин казваха: Искаме магистрала. – до преди една година беше: Асфалт не се яде. Сега казаха: Дайте магистрали. - Ще дойдат на моя акъл, но…   Папката ще си я вземете, нали?   Естествено. И ще им отговоря.   По традиция. Това са въпросите на хората. 14-ти между другото, февруари е знакова дата. Кой празник празнувате днес – на любовта или на виното?   Аз много обичам Мадрид и Париж и в 21.45 часа ще ги посетя като гледам „Пари Сен Жармен“ и „Реал Мадрид“. Така че отсега вече съм на тръни. Кой какво иска, да си празнува. На едните честитим Трифон Зарезан, на другите Свети Валентин. Днес е хубав ден, нека да се обичаме, нека да сме хора, нека да си запазим възможността България да расте през следващите няколко години.   Дано да е така. Честит празник на всички.   И на колегите от БСП да не ги изпуснем – Народният съд не е хубаво за тези, които са им избити роднините, като на мен.   Така е, за съжаление. Тема, която изисква още много време. Благодаря ви за това интервю.   Ще ги подмина с мълчание с техните думи, но не е хубаво да говориш за хилядите българи, убити. Не е хубаво и тези партизани, които са били убивани от фашистите. И това не е хубаво.   Много неразчистени сметки. Но за съжаление, историята не е го направила. Благодаря ви, г-н Борисов.   И това е лошо. Но да кажеш, че Народният съд е било направено нещо, ами дай да направим сега Народен съд, да видят /…/…   Благодаря ви.   ", "date": "2018.02.15", "title": "Бойко Борисов: Истанбулската конвенция няма да влиза в Народното събрание, махаме я! (Видео)"}
{"url": "http://epicenter.bg/article/Valeriya-Veleva--/147362/11/0", "text": "  Така началникът на кабинета на министър-председателя Румяна Бъчварова коментира обявеното преди това от Бойко Борисов оттегляне на Истанбулската конвенция от дневния ред на управлението.  „ смята още Бъчварова. Тезата за подведеното и манипулирано общество, което не разбрало какво точно пише в скандалния документ, се внушава от съветническия екип на министър-председателя от първия миг, в който избухна гневът на хората, че му се пробутва нещо против волята и същността му.  защото тя го представя като необразован, който не може да чете, който не знае как да се информира правилно и да взима решения без външни внушения.  , което, видите ли е, толкова невнятно, че е станало жертва на „спекулации“ и затова има такива негативни реакции срещу Истанбулската конвенция, е скандална.    . А който властник е тръгнал срещу народа си, не е прокопсал. За сведения на г-жа Бъчварова ще отбележим, че „подведени от грешните интерпретации“ в Истанбулската конвенця са: Българската православна църква, Католическата църква, Българското мюфтийство, академичната общност на БАН, президентът, синдикатите, левицата и десницата, конституционалисти и 86% от обикновените български граждани.  а защото показа, че има ценности, които може да отстоява въпреки натиска, и не приема да бъде лъган.    социоложка, която би трябвало не да го подвежда с розови коментари, а да му казва истината за обществените нагласи.  “, посочи Борисов мотивите си, с които даде заден ход за Истанбулската конвенция. И беше прав.    Кога ще стане това, не е ясно. Засега ние имаме думата на министър-председателя, че ратификацията ѝ ще бъде спряна, но нищо по-конкретно.   каза премиерът в интервюто си пред БиТиВи.  . И сега, за да се изпълни публично даденото обещание на министър-председателя, трябва да има решение на Министерския съвет, което да отмени решението на Министерския съвет от 3 януари 2018 година, с което законопроектът за ратификация на Истанбулската конвенция бе пратен в Народното събрание.  Значи в сряда, когато е първото заседание на правителството, трябва да очакваме юридическите действия на управляващите като последица от заръката на премиера. И за това началникът на кабинета на премиера трябва да е наясно. Според юристи, ако ратификацията наистина бъде оттеглена, се обезсмисля и делото в Конституционния съд за конституционосъобразността на Конвенцията.   че Конвенцията трябва да бъде ратифицирана на всяка цена, че може да се върви на инат срещу обществото, че важното е какво ще кажат в Брюксел, а не хората в България.   Още на 3 януари т.г., когато Министерският съвет прие решението да вкара Конвенцията в парламента депутатът от ГЕРБ и бивш  , че екипът около него му внушава грешни тези, които ще имат дълбоки последици както за ГЕРБ, така и за държавата:  , каза тогава Марков пред Епицентър.бг.   защото зад благородната кауза за борба с насилието, в българското общество се вкарва джендър идеологията, а с клаузата за мониторинг българската държава фактически ще отдаде на НПО-то GREVIO част от своя суверенитет. Но явно „експертизата“ на Цачева, Захариева и Бъчварова се е оказала на „по-високо ниво“ от познанията на конституционалистите Георги Марков и проф. Пламен Киров.  Сега какви обяснения ще дава за неизпълнението на мисията. Че народът е прост, тъп и подведен! Ами нали утре ще искате от този „подведен“ народ да ви избира, г-да министри! Че 86% от българското общество е в плен на „негативни факти“. Бъчварова все пак трябва да си дава сметка, ако все още социологията е в кръвта ѝ, че  . Това е феномен, който показа, че в България наистина има гражданско общество, неподвластно на партии, на управници и на чужди внушения.  – време, през което и ГЕРБ, и Борисов загубиха много като обществено доверие. И изобщо - как нито един от властта не каза добра дума за този Народ! Все той им е виновен!    В Истанбулската конвенция обществото видя не страховете си, както се опитвате да внушите, видя бъдещето си, което е грозното настояще в неолибералния свят.  сме длъжни да подчертаем, че според препоръката CM/Rec(2010)5 на Комитета на министрите за борба с дискриминацията заради сексуална ориентация и джендърна идентичност (чл.18), държавите трябва да отменят всяко законодателство, което ограничава допустимата възраст за еднополови сексуални актове, а еднополовите бракове да имат еднакви права с разнополовите (чл.23 и чл.24).   И това Цачева, и Захариева, и Бъчварова го знаят.  Но заблуждават премиера.  Страните, ратифицирали Конвенцията, трябва да приемат родените като мъже, един ден да се трансформират като жени и както и жени в мъже и да разрешават еднополови хомосексуални двойки да осиновяват деца.   Защо Бъчварова не говори за това? Защо не дава аргументи на премиера, за да бъде подготвен адекватно по темата?  \"Подведени от грешни интерпретации“ четем в чл. 14 на Конвенцията, ч  В българския превод е спестено, че става дума за \"нестереотипни роли на социалния пол\", а е написано \"нестереотипни роли на пола\".   , което означава, че авторите на Конвенцията правят ясно разграничение между пол и \"социален пол\", което трябва да залегне в българското законодателство. И естествено и в българската Конституция.     (мъже определили се като жени), което на практика ще означава и признаване на този вид пол. И е редно, когато дебатираме за Конвенцията, да държим в ръцете си и Обяснителния доклад, който разкрива цялата ѝ същност. Иначе просто лъжем! И прикриваме лъжата с обвинения към народа.    Светият Синод на Българската Православна Църква излезе с категорична позиция, че понятията “джендър” (gender, genre), разграничено от понятието “пол” (sex), се използват с „цел превръщането в държавни политики на една идеология, която отрича, че човекът съществува като мъж или жена и тя се утвърждава чрез нов изкуствен език, който намираме в Конвенцията, и който е чужд и непознат за нашата народопсихология, култура, традиции и православно Предание.  Синодът, и той е подведен, нали г-жо Бъчварова? Както и целият български народ? Един ден ще отговаряте за всичко това!", "date": "2018.02.15", "title": "Валерия Велева: Думите за \"подведения\" български народ са обидни, г-жо Бъчварова!"}
{"url": "http://epicenter.bg/article/Ivaylo-Moskovski---menidzharat-ministar/147378/11/0", "text": "В три­те пра­ви­тел­с­т­ва на Бой­ко Бо­ри­сов ра­бо­ти­ха мно­го ми­нис­т­ри. Ре­корд дър­жи здра­ве­о­паз­ва­не­то, сме­ни­ло се­дем раз­лич­ни ше­фо­ве, в об­ра­зо­ва­ни­е­то сме­ни­те са 5, в ико­но­ми­ка­та, в от­б­ра­на­та, МВР, вън­ш­ни­те ра­бо­ти и в пра­во­съ­ди­е­то са по 4. Ед­но от ми­нис­тер­с­т­ва­та, в ко­и­то ти­ту­ля­ра оси­гу­ри уп­рав­лен­с­ка ста­бил­ност, е ре­со­рът на тран­с­пор­та, ин­фор­ма­ци­он­ни­те тех­но­ло­гии и съ­об­ще­ни­я­та, къ­де­то ти­ту­ляр ве­че в тре­ти ка­би­нет е Ивай­ло Мос­ков­с­ки.   По-дъ­лъг стаж в пра­ви­тел­с­т­ва­та на ГЕРБ имат един­с­т­ве­но пре­ми­е­рът Бой­ко Бо­ри­сов и ви­цеп­ре­ми­е­рът То­мис­лав Дон­чев. С по-ма­лък ми­нис­тер­с­ки стаж са та­ки­ва зна­ко­ви ли­ца на ГЕРБ ка­то Ли­ля­на Пав­ло­ва и Вла­дис­лав Го­ра­нов.   И има за­що: ръ­ко­во­ди ми­нис­тер­с­т­во с мно­го от­го­вор­ност в три важ­ни сфе­ри - тран­с­порт, ин­фор­ма­ци­он­ни тех­но­ло­гии, те­ле­ко­му­ни­ка­ции. Тран­с­пор­т­ни­те проб­ле­ми не са му чуж­ди още от пре­ди да вле­зе във власт­та, но за крат­ко ус­пя да опоз­нае поч­ти всич­ки еле­мен­ти на от­рас­ли­те. Със си­гур­ност не е ка­би­не­тен на­чал­ник, пъ­ту­ва мно­го и ре­ша­ва проб­ле­ми­те на те­рен и в чис­то де­ло­ви по­ря­дък.   Все­ки от по­дот­рас­ли­те, ко­и­то ръ­ко­во­ди ка­то ми­нис­тър, е сво­е­об­раз­на \"кръ­во­нос­на сис­те­ма\" не прос­то на ико­но­ми­ка­та, а на це­лия об­щес­т­вен жи­вот. Без нор­мал­но фун­к­ци­о­ни­ра­ща тран­с­пор­т­на сис­те­ма, без раз­ви­ва­щи се ин­фор­ма­ци­он­ни тех­но­ло­гии, без доб­ре ор­га­ни­зи­ра­на съ­об­щи­тел­на мре­жа, ед­на съв­ре­мен­на ев­ро­пей­с­ка дър­жа­ва е не­мис­ли­ма. В те­зи сфе­ри без­с­пор­но има ре­ди­ца ин­те­ре­си, раз­ви­ват се ам­би­ци­оз­ни про­ек­ти, но един от за­ло­зи­те за ус­пе­ха на ми­нис­тъ­ра е фак­тът, че за 9 го­ди­ни във власт­та име­то му не бе за­ме­се­но в ни­то един скан­дал, в ни­то ед­но съм­не­ние за лич­но об­ла­го­де­тел­с­т­ва­не от власт­та. На пръс­ти­ се бро­ят слу­ча­и­те, в ко­и­то Мос­ков­с­ки е вли­зал в кон­ф­рон­та­ция на чис­то по­ли­ти­чес­ка ос­но­ва, ко­е­то са­мо по се­бе си е по­зи­тив във вре­ме, в ко­е­то ези­кът на ом­ра­за­та е всекид­не­вие.   на кой­то са чуж­ди по­ли­ти­чес­ки­те ло­зун­ги и опор­ни­те точ­ки. Из­би­ран е ве­че три пъ­ти за на­ро­ден пред­с­та­ви­тел от ГЕРБ, ут­вър­ж­да­ван е за во­дач на лис­ти в го­ле­ми ре­ги­о­ни, но със си­гур­ност дре­ха­та на пар­тий­ния фун­к­ци­о­нер му е тяс­на. И ка­то уп­рав­ля­ващ, и в крат­кия пе­ри­од в опо­зи­ция (2013-2014 г.) пред­по­чи­та при изя­ви­те си да за­ся­га кон­к­рет­ни проб­ле­ми и ини­ци­а­ти­ви от сек­то­рите \"Тран­с­порт\" и \"Съ­об­ще­ния\", а не да учас­т­ва в де­ба­ти на по­ли­ти­чес­ки те­ми.   За ма­ща­ба на от­го­вор­нос­ти­те го­во­ри ста­тис­ти­ка­та- в сис­те­ма­та на Тран­с­пор­т­но­то ми­нис­тер­с­т­во фун­к­ци­о­ни­рат  аген­ции по же­ле­зо­пъ­тен, ав­то­мо­би­лен, во­ден, въз­ду­шен тран­с­порт, и по­ве­че от 20 дру­жес­т­ва и дър­жав­ни пред­п­ри­я­тия. То­ва ос­вен пред­п­ри­я­тия със съ­от­ве­тен ико­но­ми­чес­ки ба­ланс са и съд­би­те на сто­ти­ци хи­ля­ди ра­бо­те­щи в сек­то­ра и на тех­ни­те се­мей­с­т­ва. Със си­гур­ност Ивай­ло Мос­ков­с­ки и еки­път му се до­ка­за­ха ка­то хо­ра, уме­е­щи да  ту­ши­рат со­ци­ал­но­то нап­ре­же­ние в те­зи сфе­ри, да на­ми­рат нуж­ния такт и тон за ди­а­лог. Греш­ки и про­пус­ки със си­гур­ност има, но то­зи ми­нис­тър по­ка­за, че мо­же да ги поп­ра­вя, как­то бе­ше в слу­чая с раз­к­ри­ти­те ко­руп­ци­он­ни прак­ти­ки при из­да­ва­не­то на шо­фьор­с­ки книж­ки или със слу­жи­те­ля в БДЖ, зап­ла­шил свой ко­ле­га. И в два­та слу­чая пос­лед­ва­ха яс­но раз­г­ра­ни­че­ние и без­ком­п­ро­мис­но увол­не­ние на ви­нов­ни­те. Мос­ков­с­ки е доб­ре при­е­ман в ме­ди­и­те, но за раз­ли­ка от ми­нис­т­ри­те, ко­и­то оби­чат да гас­т­ро­ли­рат в сут­реш­ни­те бло­ко­ве, по по­вод и без по­вод, той пред­по­чи­та за дей­ност­та му да го­во­рят ре­зул­та­ти­те, а не са­мох­вал­ни­те изяв­ле­ния.   в по­ли­ти­ка­та, ни­то при­над­ле­жи към ня­кое от ло­би­та­та в уп­рав­ля­ва­ща­та пар­тия, чи­е­то съ­щес­т­ву­ва­не е пуб­лич­на тай­на. Ивай­ло Мос­ков­с­ки е пре­ми­нал през всич­ки стъ­па­ла на биз­не­са - от ек­с­перт по ин­дус­т­ри­а­лен риск  до из­пъл­ни­те­лен ди­рек­тор, за да вле­зе в дру­га сфе­ра - та­зи на дър­жав­но­то уп­рав­ле­ние, в ко­я­то съ­що ми­на­ва по стъ­па­ла­та на йе­рар­хи­я­та, без да из­п­ре­вар­ва или бър­за. Той за­е­ма ръ­ко­вод­ни пос­то­ве в биз­не­са  още съв­сем млад, но оп­ре­де­ле­но ко­рен­но се раз­ли­ча­ва от по­ко­ле­ни­е­то на т. нар. юпи­та­та, прив­не­се­ни във власт­та от чуж­би­на, без да поз­на­ват бъл­гар­с­ки­те спе­ци­фи­ки. Мос­ков­с­ки жи­вее и ра­бо­ти в Бъл­га­рия, за­е­ма пра­ви­тел­с­т­вен пост, поз­на­вай­ки как­то не­во­ли­те и тре­во­ги­те на род­ни­те пред­п­ри­е­ма­чи, та­ка и ев­ро­пей­с­ки­те стан­дар­ти на ме­ни­дж­мън­та.   В час­т­ния сек­тор ико­но­мис­тът, за­вър­шил фи­нан­си в Сви­щов, тру­па опит в ут­вър­де­ни фир­ми, сред ко­и­то \"Со­фия инс\", \"Са­та\" ООД и \"Ана­ли­тик\" ООД. Бил е пред­се­да­тел на Бор­да на ди­рек­то­ри­те на тек­с­ти­лния ком­би­нат \"Мон­та­на\", тър­гов­с­ки ди­рек­тор на \"Бел­текс ко­мерс\" ООД - тър­гов­с­ко пред­с­та­ви­тел­с­т­во за ин­дус­т­ри­ал­но обо­руд­ва­не от Гер­ма­ния и Ав­с­т­рия. У нас пред­с­тав­ля­ва и нем­с­ка­та фир­ма STOLL. През 2009 г. е наз­на­чен за за­мес­т­ник-ми­нис­тър, а след ос­тав­ка­та (за­ра­ди сла­бо ус­во­я­ва­не на ев­ро­пей­с­ки сред­с­т­ва в от­ра­съ­ла) на ми­нис­тър Алек­сан­дър Цвет­ков, през май 2011 г. Мос­ков­с­ки за пръв път ся­да око­ло ма­са­та на пра­ви­тел­с­т­во­то ка­то ти­ту­ляр. То­га­ва той е на 39 го­ди­ни, при­те­жа­ва доб­ра ком­би­на­ция от жиз­нен опит и мла­деж­ка енер­гич­ност. Още от пър­ви­те дни е за­о­би­ко­лен от пре­диз­ви­ка­тел­с­т­ва - със­то­я­ни­е­то на Бъл­гар­с­ки дър­жав­ни же­лез­ни­ци, на \"Бъл­гар­с­ки по­щи\", кон­це­си­и­те на ле­ти­ща­та, из­г­раж­да­не­то на т. нар. елек­т­рон­но пра­ви­тел­с­т­во, кон­т­ро­ла над тран­с­пор­т­ни­те фир­ми и да­же вър­ху шо­фьор­с­ки­те книж­ки. При­мер за ус­пеш­на ра­бо­та, при то­ва  без ме­дий­ни фан­фа­ри - е със­то­я­ни­е­то на БДЖ. Дру­жес­т­во­то, ко­е­то ос­вен ед­но от най-ста­ри­те в стра­на­та, бе и тра­гич­но зад­лъж­ня­ло. Но под ръ­ко­вод­с­т­во­то на Мос­ков­с­ки и еки­па му по­е­мат от­го­вор­ност­та за БДЖ при дъл­го­ве от над 850 ми­ли­о­на ле­ва, а днес те са све­де­ни до под 300 ми­ли­о­на.   В слож­на­та си­ту­а­ция в БДЖ Мос­ков­с­ки ус­пя и да е ба­лан­сьор меж­ду ин­те­ре­си­те на син­ди­ка­ти­те и ра­бо­те­щи­те, та­ка и на ме­ни­дж­мън­та и кре­ди­то­ри­те, в сек­то­ра, кой­то нав­ся­къ­де по све­та има важ­но зна­че­ние за на­ци­о­нал­на­та си­гур­ност и дър­жав­ност­та.   За лич­на­та сфе­ра в жи­во­та на Ро­ден е в Пле­вен, про­из­хож­да от се­мей­с­т­во с го­лям об­щес­т­вен ав­то­ри­тет в ре­ги­о­на, но и при­над­ле­жа­що към ля­ва­та по­ли­ти­чес­ка тра­ди­ция. Мо­же да се ка­же, че Мос­ков­с­ки е по­том­с­т­вен уп­рав­ле­нец, ба­ща му Ан­гел е дъл­го­го­ди­шен ръ­ко­во­ден ка­дър в ре­ги­о­на -из­би­ран е за кмет на ра­йон \"Ми­зия\", за зам.-кмет на Пле­вен, ди­рек­тор на \"Ин­ж­с­т­рой\". Мо­же би имен­но се­мей­на­та ис­то­рия и поз­на­ва­не­то от пър­ва ръ­ка на мъ­жес­т­во­то и ха­рак­те­ра на стро­и­те­ли­те на ня­ко­гаш­на­та со­ци­ал­на дър­жа­ва, как­ви­то са ро­ди­те­ли­те му, пра­ви Мос­ков­с­ки ди­а­ло­ги­чен и тър­пим към чуж­до­то мне­ние - не­що, ко­е­то не мо­же да се ка­же за не­го­ви ко­ле­ги, вклю­чи­тел­но и та­ки­ва, ко­и­то са по­том­ци на вис­ша­та но­мен­к­ла­ту­ра или са­ми са чле­ну­ва­ли в БКП.   В ме­дий­ни­те пор­т­ре­ти на тран­с­пор­т­ния шеф има и един лю­бо­пи­тен епи­зод - че ще ста­не ми­нис­тър, пред­рек­ла още не­го­ва­та учи­тел­ка в гим­на­зи­я­та в Пле­вен, за­бе­ля­за­ла че е не прос­то до­бър уче­ник, но и мла­деж с ли­дер­с­ка ха­риз­ма сред връс­т­ни­ци­те си.  Ивай­ло Мос­ков­с­ки е един от по­лиг­ло­ти­те в днеш­на­та власт - вла­дее нем­с­ки, ан­г­лий­с­ки и рус­ки. Все­ки от те­зи три ези­ка е клю­чов в съв­ре­мен­ния свят, кой­то е мно­го­по­лю­сен не са­мо в ге­о­по­ли­ти­чес­ки, но и в ико­но­ми­чес­ки сми­съл, а бъл­гар­с­ка­та тран­с­пор­т­на сис­те­ма е свър­за­на и мо­же да се раз­ви­ва в сът­руд­ни­чес­т­во как­то с ЕС, та­ка и с Ру­сия.   А със си­гур­ност по­зи­тив­ни­те чув­с­т­ва към не­о­бят­на­та сла­вян­с­ка стра­на у Мос­ков­с­ки са въз­пи­та­ни как­то от са­мия факт, че е ро­ден в гра­да - сим­вол на бъл­га­ро-рус­ка­та друж­ба,  Пле­вен, та­ка и от се­мей­на­та тра­ди­ция. За съ­жа­ле­ние, пре­ди бро­е­ни дни име­то на ми­нис­тър Мос­ков­с­ки се по­я­ви в пуб­лич­но­то прос­т­ран­с­т­во и във връз­ка с ог­ром­на­та чо­веш­ка тра­ге­дия, ко­я­то той и близ­ки­те му пре­жи­вя­ха. Ги­бел­та при не­щас­тен слу­чай в пла­ни­на­та на мал­кия му син бе по­вод за со­ли­дар­ност и съ­чув­с­т­вие от стра­на на мно­го хо­ра.   Мал­ци­на бя­ха ано­ним­ни­ци­те, ко­и­то из­ля­ха от­ро­вен по­ли­ти­чес­ки не­га­ти­ви­зъм в со­ци­ал­ни­те мре­жи, но то­ва те­жи на тях­на­та съ­вест - не­ка из­т­рез­не­ят от ом­ра­за­та и си спом­нят, че все­ки от нас ут­ре мо­же да бъ­де на не­го­во мяс­то…   Въп­ре­ки че ве­че 7 го­ди­ни е в из­пъл­ни­тел­на­та власт, Ивай­ло Мос­ков­с­ки не се е из­чер­пал и е сред въз­хо­дя­щи­те кад­ри на пра­ви­тел­с­т­во­то и на ГЕРБ. Ли­ца с не­го­ви­я стил на праг­ма­ти­зъм и не­кон­ф­лик­т­ност са все по-нуж­ни на уп­рав­ля­ва­ща­та пар­тия и на дър­жа­ва­та за га­ран­ти­ра­не на со­ци­ал­ния мир и ста­бил­ност­та.  ", "date": "2018.02.15", "title": "Ивайло Московски – мениджърът министър"}
{"url": "http://epicenter.bg/article/Blizka-na-Delyan-Dobrev-oglavyava-Bulgartransgaz/147356/4/0", "text": "С решения на Управителния и Надзорния съвет на „Булгартрансгаз\" , Таня Захариева, член на УС, бе упълномощена да представлява дружеството пред трети лица. Това ще е до приключване на стартиралата процедура пред Комисията за енергийно и водно регулиране (КЕВР) по избор на нов член на Управителния съвет и респективно до избора на Изпълнителен директор на „Булгартрансгаз“ ЕАД. Захариева поема поста от починалия Георги Гегов, който бе изпълнителен директор на \"Булгартрансгаз\".  С решение на Надзорния съвет за нов член на Управителния съвет на „Булгартрансгаз“ ЕАД е избран Владимир Малинов, като КЕВР следва да се произнесе по избора в триседмичен срок от стартиране на процедурата пред Комисията. Таня Захариева бе председател на Общинския съвет в Хасково и досегашен член на Управителния съвет на дружеството. Името й беше замесено в скандала \"Кумгейт\", свързан с назначени в Хасково близки до Делян Добрев. Захариева беше част от листата на ГЕРБ в Хасково на изборите през 2014 г. Тя беше избрана за депутат с преференциалния вот 9/9, но се отказа от мястото си.  Името на Владимир Малинов също беше замесено в скандала \"Кумгейт\". Той е съпруг на един от членовете на Комисията за защита на конкуренцията - Георгица Стоянова. Досега Малинов беше началник на \"Правен отдел\" в \"Булгартрансгаз\".  ", "date": "2018.02.15", "title": "Близка на Делян Добрев оглавява Булгартрансгаз"}
{"url": "http://epicenter.bg/article/Zapochva-proekt--quot-Rabota-quot--za-blizo-9700-bezrabotni-i-neaktivni-grazhdani/147364/4/0", "text": "Близо 9700 безработни и неактивни ще бъдат наети през 2018 г. по новия проект \"Работа\", който стартира на 16 февруари, съобщиха от пресцентъра на Агенцията по заетостта.   Проектът е продължение на успешната реализация през миналата година на пилотната програма \"Работа\", която обхвана общините с най-висока безработица в Северозападна България и благодарение на която до края на 2017 г. 1139 безработни от региона бяха включени в заетост, припомнят от Агенцията. Конкретният бенефициент по проект \"Работа\" е Агенцията по заетостта.   Предвижда се изпълнението на проекта да е с национален обхват и да се прилага в 193 общини, в които безработицата е над средната за страната за предходните 12 месеца. Определеният бюджет е 80 млн. лв., осигурени по Оперативна програма \"Развитие на човешките ресурси\", съфинансирана от Европейския социален фонд на ЕС. През 2018 г. обхватът на проект \"Работа\" ще бъде разширен в сравнение с пилотното изпълнение на програмата от миналата година. Освен продължително безработни, в него ще се включат и неактивни, които ще бъдат активирани от наети към съответните общини специалисти.   Безработните и активираните неактивни ще бъдат наемани на пълно или непълно работно време (най-малко 4 часа на ден) за период до 12 месеца и ще получават възнаграждение равно на минималната заплата. По заявка на работодателя може да бъде осигурен и наставник, който също ще е част от целевата група на проекта. Има възможност заетостта да се комбинира с обучение, за да може наетите да придобият трудови навици и да успеят да останат на пазара на труда и след края на финансирането на програмата. Приемът на документи по проект \"Работа\" започва на 16 февруари в бюрата по труда в страната и ще продължи до 9 март тази година включително, като ще има възможност за подаване и на електронни заявки на официалния сайт на Агенцията по заетостта.   Агенцията по заетостта припомня, че пилотната програма за обучение и заетост \"Работа\" започна на 1 септември 2017 г. в 14 общини от областите Видин, Враца и Монтана с финансиране от бюджета на Министерството на труда и социалната политика. Към 31 декември 2017 г. по нея са разкрити 1139 работни места. Сключени са договори със 72 работодатели, като 58 от тях са от частния сектор. 1061 ще продължат да работят и през 2018 г.", "date": "2018.02.15", "title": "Започва проект \"Работа\" за близо 9700 безработни и неактивни граждани"}
{"url": "http://epicenter.bg/article/Azerskiyat-gaz-idva-v-Yuzhna-Evropa-do-2-godini/147374/4/0", "text": "Азербайджан ще започне да доставя газ за Турция през лятото на 2018 година, обяви еврокомисарят за енергийния съюз Марош Шефчович.   \"Работата по всички съставни части от проекта Южен газов коридор върви по план. През лятото природен газ от Азербайджан ще започне да се доставя на пазара в Турция. А през 2020 г. газ ще започне да се доставя в Южна Европа\", посочи Шефчович в Баку след четвъртото заседание на министрите от Консултативния комитет по проекта Южен газов коридор (ЮГК), цитиран от ТАСС. Той подчерта, че ЮГК е стратегически проект, който ще засили енергийната сигурност на Европа. По думите му азербайджански газ ще се доставя в България, а интерес за присъединяване към проекта проявява и Румъния. ЮГК е на стойност над 40 милиарда долара и ще се простира на 3500 километра от Баку до Южна Италия през територията на Грузия, Турция, Гърция и Албания. Негови сегменти са Южнокавказкият, Трансанадолският и Трансадриатическият тръбопровод.   Основен източник на газ за този коридор е находището Шах Дениз в шелфа на Каспийско море със запаси от 1,2 трилиона куб. метра. Впоследствие се планира през ЮГК да се доставя газ и от други източници, включително от Туркменистан.   В момента Европейската комисия продължава да проучва възможностите за доставка на туркменистански газ за Европа, отбеляза Шефчович. На първоначалния етап се очаква по ЮГК да се пренасят 16 млрд. куб. метра годишно, от които 6 млрд за Турция, а 10 млрд. за Европа. Началото на доставките за Европа са планирани за 2020 г.", "date": "2018.02.15", "title": "Азерският газ идва в Южна Европа до 2 години"}
{"url": "http://epicenter.bg/article/Ubiystvo-i-samoubiystvo-e-osnovnata-versiya-za-karvaviya-intsident-v-Pamporovo--Video--/147320/3/0", "text": "Убийство и самоубийство – това е водещата версия за кървавия инцидент в Пампорово. Николина Попова е работела в банков офис, а Антон Бояджийски е бил музикант, предава бТВ.  Сигналът за простреляните мъж и жена е подаден във вторник малко преди полунощ.  Автомобилът е открит на пътното платно от мъж от Смолян, който пътувал в района. Той спрял, за да предложи помощта си на спрелия автомобил. Така видял, че мъжът и жената са с огнестрелни рани. Тодор Мелемов веднага подава сигнал към тил. 112.  „Пътувахме от Пампорово към Стойките и видяхме спряла кола. Беше на габарити и с включени чистачки. Помислихме, че е закъсал, тъй като беше заобиколена от снегорин и беше върху повече сняг отколкото имаше нужда на платното и спряхме да помогнем, да видим дали няма нужда от помощ човека. И като слезнахме, като беше тъмно първо не видяхме човек, после видяхме , че има човек и като светнахме видяхме, че има рана на главата и е окървавена”, разказва Мелемов.  Музикантът Антон Бояджийски от няколко години живеел с банкерката Николина в Пловдив. Пред входната врата на апартамента откриваме счупена китара и шапка-бомбе. Съседите твърдят, че Антон изпадал често в странни настроения – не поздравявал и лесно избухвал.  В колата с пловдивска регистрация е намерен и незаконен пистолет, който бил в скута на мъжа.  41-годишната Николина е застреляна с два куршума в гърдите и един в главата, а 48-годишният музикант - с една огнестрелна рана в главата.  „Предстои балистична експертиза, за да кажат със сигурност вещите лица дали това е оръжието, с което са произведени изстрелите. Намерени са гилзи, куршуми. Към настоящия момент можем да кажем, че са запазени всички следи”, коментира прокурор Недко Симов, говорител на Окръжна прокуратура – Смолян.  Банковият офис, в който е работила жената, остана затворен вчера.  ", "date": "2018.02.15", "title": "Убийство и самоубийство е основната версия за кървавия инцидент в Пампорово (Видео) "}
{"url": "http://epicenter.bg/article/Trima-zadarzhani-za-ubiystvoto-na-danachniya-shef-Ivo-Stamenov-/147325/3/0", "text": "Трима души са били задържани при полицейска операция по подозрение, че са участвали в убийството на началника на отдел \"Фискален контрол\" в НАП Иво Стаменов. Това съобщи Дарикнюз.  Тримата мъже са били арестувани при спецакция на МВР на територията на три града - Приморско, Бургас и София. В момента всички заподозрени са в спецпрокуратурата в столицата.  43-годишният Иво Стаменов бе прострелян на 18 декември м.г. в центъра на София - на ул. \"Дунав\" в близост до кръстовището с ул. \"Московска\", докато шофираше личния си автомобил - джип БМВ Х3.  Данъчният шеф е бил причакан и прострелян от упор на метри от входа на детска градина. Стаменов бе приет във Военномедицинска академия в критично състояние и бе опериран два пъти, като му бяха прелети десетки сакове с кръв и плазма. Той имаше поражения в десния бял дроб и големите кръвоносни съдове в областта.  Въпреки триседмичните усилия на медиците да го спасят, Стаменов издъхна на 12 януари.   ", "date": "2018.02.15", "title": "Трима задържани за убийството на данъчния шеф Иво Стаменов "}
{"url": "http://epicenter.bg/article/11-koli-se-udariha-pri-verizhna-katastrofa-v-Sofiya/147326/3/0", "text": "  11 коли се сблъскаха при верижна катастрофа, станала в района на \"Малинова долина\" в София тази сутрин, информираха от СДВР за novini.bg.   Сигналът за ПТП е подаден в 08.40 часа.   При инцидента няма пострадали хора.   Вероятна причина за инцидента е хлъзгавият път. Веднага след катастрофата е започнало опесъчаване на участъка.      ", "date": "2018.02.15", "title": "11 коли се удариха при верижна катастрофа в София"}
{"url": "http://epicenter.bg/article/Zverska-katastrofa-v-Slanchev-bryag--17-godishen-e-tezhko-ranen---nuzhdae-se-speshno-ot-krav-/147363/3/0", "text": "17-годишен младеж е тежко ранен при катастрофа в Слънчев бряг, има спешна нужда от кръв, съобщават от Областната дирекция на МВР в Бургас.  Вчера, около 21:20 часа, на главната алея в Слънчев бряг, в района на кръстовището за хотел \"Континентал\", поради движение с несъобразена с пътните условия скорост, е катастрофирал лек автомобил \"Фолксваген Поло\", с бургаска регистрация.  Автомобилът е управляван от 18-годишния Г.У. от Несебър. При инцидента е пострадал пътуващият в автомобила А.П., на 17 години, от Несебър.  Той е настанен за лечение в УМБАЛ-Бургас с мозъчно сътресение и счупване на дясната гривнена става.  ", "date": "2018.02.15", "title": "Зверска катастрофа в Слънчев бряг! 17-годишен е тежко ранен - нуждае се спешно от кръв "}
{"url": "http://epicenter.bg/article/Prokuraturata--Kmetat-na-obshtina-Zlatitsa-e-obvinena-v-prestaplenie-po-sluzhba-oshte-prez-mart-2017-g--/147365/3/0", "text": "Кметът на община Златица е обвинена в престъпление по служба още през март 2017 г. Исканията на Специализирано звено „Антикорупция“ - СГП за отстраняването ѝ от длъжност и за претърсване и изземване в общината не са уважени от Окръжен съд – София, но разследването е пред приключване. Това съобщиха от пресцентъра на Прокуратурата по повод депозиран до главния прокурор сигнал от двама народни представители и политолог, с приложен доклад от АДФИ, за действията на кмета на Община Златица, от които за Общината са настъпили щети в особено големи размери.  От прокуратурата съобщават, че приложеният към сигнала доклад на АДФИ е постъпил в прокуратурата и е оценен от Окръжна прокуратура – София като законен повод и достатъчно данни за извършено престъпление по служба, поради което с постановление от 31 август 2016 г. ОП –София е образувала наказателно производство.  С постановление на главния прокурор от същия ден - 31 август 2016 г. е разрешено разследването по досъдебното производство да се проведе в друг съдебен район и е възложил то да се ръководи от СЗ“Антикорупция“ - СГП.  На 15 март 2017 г. Специализирано звено „Антикорупция“ – СГП привлече като обвиняема Магдалена Иванова – кмет на община Златица за престъпление по служба, с което общината е ощетена със сумата от 1 056 806.44 лева.Тя е обвинена в това, че на 18 март 2014 г. в Златица, в качеството си на длъжностно лице, заемащо отговорно служебно положение – кмет на Община Златица, е нарушила служебните си задължения, регламентирани в Закона за обществените поръчки и от извършеното деяние са настъпили значителни вредни последици от имуществен характер – ощетяване на бюджета на общината със сумата от 1 056 806.44 лева - престъпление по чл. 282, ал. 2 във вр. ал. 1 от НК.  На 18 март 2014 г. Магдалена Иванова е сключила допълнително споразумение към договор за строителство от 05 февруари 1992 г. с търговско дружество с приложена към него количествено стойностна сметка за 2 108 885.04 лева с предмет „Разширение на училище в кв. 72 гр. Златица“.  Вместо да проведе процедура по Закона за обществените поръчки за избор на изпълнител на обекта, каквото е длъжна да стори в качеството си на възложител на обществени поръчки, 22 години по-късно Иванова е сключила анекса към договора, като е целяла по този начин да се облагодетелства търговското дружество.  Разширяването на училището представлява изграждането на топла връзка между отделни корпуси на училището в Златица. С това разширение се е целяло да улеснят децата, като да се хранят в стола на училището, вместо да се придвижват пеш до стола на социалния патронаж в Златица, който се намира на няколко километра от учебното заведение.  Цялата сума по договора - 2 108 885.04 лева е изплатена на дружеството, но и до момента ремонтът не е приключил и не е пусната в експлоатация изграждащата се топла връзка.  Изготвената по делото строително техническа експертиза е установила, че общината е заплатила цялата сума по допълнителното споразумение от 18 март 2014г., но не са извършени или са извършени некачествено дейности на обща стойност 1 056 806.44 лева.  Магдалена Иванова е с мярка за неотклонение „Парична гаранция“ в размер на 10 000 лв.  По делото са разпитани в процесуалното качество на свидетели множество лица, извършен е оглед в сградата на училището в гр. Златица, назначена и изготвена е строително-техническа експертиза; изискани и приложени са документи от Министерски съвет, Министерство на финансите, община Златица, НОИ, Камарата на строителите, НАП, ДНСК, служба по вписванията, множество банки.  На 17 март 2017 г. прокурор от СЗ “Антикорупция“- СГП поиска от Окръжен съд София да отстрани от длъжност кмета на община Златица Магдалена Иванова до приключване на наказателното производство. Това искане бе оставено без уважение, тъй като нямало опасност Иванова да затрудни разследването.  На 28 февруари 2017 г. и на 08 март 2017 г. СЗ “Антикорупция“- СГП внесе две искания за даване на разрешение за претърсване и изземване в община Златица, но и тези искания бяха оставени без уважение, тъй като според съда разследващите изискват документи от общината, които тъй като били изпращани на други институции, няма пречка да се изискат от съответните други ведомства. Това доведе до забавяне на разследването.  Независимо от затрудненията в процеса на събиране на доказателства, разследването по делото е на своя финал и ще приключи в максимално кратки срокове.   Постъпилият сигнал от народните представители главният прокурор ще изпрати за приобщаване към материалите по делото.  ", "date": "2018.02.15", "title": "Прокуратурата: Кметът на община Златица е обвинена в престъпление по служба още през март 2017 г. "}
{"url": "http://epicenter.bg/article/GERB-poiska-ostavkata-na-Valeri-Zhablyanov-kato-zam-predsedatel-na-parlamenta/147313/2/0", "text": "  ПГ на ГЕРБ призовава Валери Жаблянов да понесе политическа отговорност, като подаде оставка от поста зам.-председател на Народното събрание. Това каза депутатът от ПГ на ГЕРБ Тома Биков в декларация от името на групата, предаде репортер на Агенция „Фокус“.   „Ако исканата оставка не бъде подадена в рамките на работния ден, още утре в 9.00 часа народните представители от ГЕРБ ще започнем събиране на подписи за официално искане на оставката му като зам.-председател на парламента“, заяви той. „От изявление на представители на ПГ на БСП стана ясно, че зам.-председателя на Народното събрание Валери Жаблянов е автор на скандалната фраза, поместена в официална позиция на БСП, според която „Народният съд“ е „необходимо и неизбежно правосъдие“, обясни Тома Биков.   „Приветстваме решението на ръководството на БСП да оттегли тази оскърбителна за целия български народ теза от официалния си документ“, коментира той.   „Валери Жаблянов не за първи път коментира по циничен начин събития, които са нанесли тежки рани върху голяма част от българското общество. Само преди 2 седмици той се опита да осуети отдаването на почит с едноминутно мълчание към жертвите на тоталитарния режим“, припомни депутатът от ГЕРБ. „Поведението на Валери Жаблянов е неприемливо и несъвместимо с поста зам.-председател на Народното събрание“, изтъкна той.   Гласуването най-вероятно ще е в сряда. За отстраняването на Жаблянов са необхими половината от присъстващите в залата депутати плюс един.   \"Уважаема госпожо председател,  Уважаеми колеги, От изявления на представители на ПГ на БСП, вчера стана ясно, че заместник-председателят на Народното събрание Валери Жаблянов е авторът на скандалната фраза, поместена в официална позиция на социалистическата партия, според която т. нар. Народен съд е необходимо и неизбежно правосъдие. Приветстваме решението на ръководството на БСП да оттегли тази оскърбителна за целия български народ теза от официалния си документ. В същото време припомняме, че господин Жаблянов не за пръв път коментира по циничен начин събития, които са нанесли тежки рани върху голяма част от българското общество. Само преди две седмици, господин Жаблянов се опита да осуети отдаването на почит с едноминутно мълчание към жертвите на тоталитарния режим. За ПГ на ГЕРБ поведението на господин Жаблянов е неприемливо и несъвместимо с поста зам.-председател на Народното събрание. ПГ на ГЕРБ призовава господин Жаблянов да понесе политическа отговорност за тези свои действия, като подаде оставка от поста, който заема. Ако исканата оставка не бъде подадена, още утре в 9.00 часа сутринта, народните представители от ГЕРБ ще започнем събиране на подписи за официално искане на оставката на Валери Жаблянов като зам.-председател на парламента.\"", "date": "2018.02.15", "title": "ГЕРБ поискаха оставката на Валери Жаблянов като зам.-председател на парламента"}
{"url": "http://epicenter.bg/article/Borisov-otgovori-na-Radev-/147360/2/48", "text": "Войната в държавата се разраства. В тежка разправия с обвинения за задкулисие влязоха президентът и премиерът.   \"  Не може вчера, когато се разтресе държавата от това, че искат да върнат Народния съд, да не каже една дума по темата. Той е длъжен да говори и за едните и за другите да каже, заяви Борисов след изявлението на Радев, че Борисов има бизнес отношения с депутата от опозицията Делян Пеевски.   \"  Нито веднъж не съм обидил президента. Прегледах си всички изказвания\", категоричен е Борисов. \"Много пъти зад българските телевизии не се знаят собствениците. Ако някой се е обидил, че съм споменал Пеевски, а не Манджуков.\"  И пак намеси Пеевски с президента Радев: \"Партията, която издигна Румен Радев за президент, предложи и Пеевски за шеф на ДАНС.\"   Ще купим и самолети, но има и по-важни неща, за които трябва да дадем пари\".    \"Внимателно прегледах всичко, което съм говорил, нито един път не съм направил каквато и да е квалификация, освен да кажа, че заедно сме работили добре и заедно да продължим да работим за стабилността, допълни Борисов.   \"Радева няма вина за това, че шофьорът не е спрял на полицейска палка. Никой не го е нападнал\", коментира Борисов скандала около засичането на президентската съпруга от страна на полицията с мерцедес на НСО.   \" , възмути се министър - председателят.   \"Аз се срещам с депутати. Всяка община не може да чака кмет от неговата партия да стане кмет, за да имат водоснабдяване, канализация – абсолютно ми е чиста съвестта.   Ако има въпроси към депутатите на ДПС, те се отнасят за тях. ДПС не са ми правили подарък, те гласуваха за падането на правителството\", припомни премиерът.   „  Ще купим самолетите, но нека кажем обективната истина. Огромните пари от милиардите, които са дадени за отбрана, всичките са за ВВС. Не знам защо толкова са купувани през годините - за Кугари, Пантери, Спартани. Да се обърне Радев и да каже веднъж защо така са се подписали договорите, че сега самолетите стоят. При кое правителство се подписаха милиардите, които дадохме за Белене. Не може за едните нищо да не каже, за народния съд нищо да не каже, както за едните, така и за другите. Казах, ще купимч самолети. Увеличихме пенсиите, дадохме и коледни надбавки\", припомни Бойко Борисов.    След като има каквото и да е съмнение, явно обществото се плаши от такова нещо, докато няма консенсус, няма да движим Истанбулската конвенция напред, каза той.   Бойко Борисов бе категоричен, че днешното изявление на президента Румен Радев е „вероломно нападение върху правителството след неговото добронамерено интервю пред БТВ.    каза министър-председателят.   Той засегна и твърденията на президента за срещата му с турския президента Реджеп Ердоган и препоръката да не носи шербет на турския президент. „Тук прозира завист, а не знам защо. Когато дойде френския президент, направихме максимума добро за държавата. Това, че се нормализират отношенията с Турция и да ти се даде такава възможност, значи, че сме стабилна държава. Но тя е такава не само заради мен, но и заради президента и заради опозицията“, убеден е Бойко Борисов.   „  каза още той.   . В нашето управление нямаме една задкулисна думичка. И не случайно сме побеждавали 11 пъти на избори“, посочи Бойко Борисов.  ", "date": "2018.02.15", "title": "Борисов отговори на Радев: Абсолютна лъжа е, че имам общ бизнес с Делян Пеевски! (видео)"}
{"url": "http://epicenter.bg/article/Aleksandar-Marinov--Radev-e-chovek--koyto-ne-premalchava--a-Borisov-napravi-gruba-politicheska-greshka-/147361/2/0", "text": "Изказването на президента Румен Радев по повод казаното от премиера Бойко Борисов в телевизионно интервю е типична илюстрация на народната поговорка: „Каквото повикало - такова се обадило“. Това каза за предаването „12+3“ на програма „Хоризонт“ по БНР политологът проф. Александър Маринов.  \"  Премиерът сбърка двойно, защото, първо, каза една лъжа - Иво Христов не е бил на такава позиция в телевизия, притежавана от Пеевски. Това е добре известно и ако министър-председателят не е в състояние да се осведоми, преди да говори, това е в негов минус. Второ, наистина има доста съмнения и публични твърдения за близост между Пеевски и Борисов. Това е втората страна на непредпазливостта\", коментира проф. Маринов.  Политологът ясно разграничи поведението на министър-председателя, който „обвинявал“ в телевизионното интервю, докато държавният глава „задавал въпроси“.  \"Той пита, може отговорът да е положителен, може да е отрицателен!  , акцентира Александър Маринов.  Радев никога не е започнал пръв персонален сблъсък, подчерта той.  \"  Ако те продължават, от тук нататък ще имат съответния отговор. Това е моята прогноза\", обобщава проф. Александър Маринов.  ", "date": "2018.02.15", "title": "Александър Маринов: Радев е човек, който не премълчава, а Борисов направи груба политическа грешка "}
{"url": "http://epicenter.bg/article/Zapochva-konkurs-za-logo-na-titlata--quot-Varna---Evropeyski-grad-na-sporta-2019-g-quot--/147366/2/98", "text": "Община Варна обявява конкурс за изработване на лого за титлата \"Варна - Европейски град на спорта 2019 г.\" (Varna European city of sport 2019), съобщиха от пресцентъра на общината.  Целта е стимулиране на креативните способности на децата и младите хора и мотивиране на стремеж за творческа активност. В конкурса могат да се включат учениците от V до ХІІ клас, от възпитаници на извънкласни коли, читалища, студия, както и студенти от варненските висши училища.  Творците могат да използват всички видове техники на изящните и приложни изкуства, както и дигитални технологии. Всеки участник може да предложи по една идея за лого, в което трябва да бъде изписана и титлата „Варна – Европейски град на спорта 2019 г\". Задължителна е придружаващата информация - три имена и телефон за връзка с участника, както и кратко текстово описание с идея, послание (файл – текстов формат). Логата ще бъдат оценявани по следните критерии: тематичност (да отговарят на зададената тема), художествени качества, техничност (качество на изображението, образ в анфас, профил и 3D). Жури от експерти от Община Варна и Обществения съвет по спорт към Община Варна ще разгледа и номинира най-добрите. За първо място наградата е 500 лв., а за второ и трето място съответно – 250 и 150 лв. Ще има и поощрителни награди.  До надпреварата няма да бъдат допускани проекти, които не отговарят на условията за участие, които не са създадени специално за конкурса, които са интелектуална собственост на трети лица или са били показвани публично преди началото на конкурса.  Крайният срок за подаване на проектите е 15.03.2018 г. в Юнашкия салон, ет. 2, бул.“Христо Ботев“ 1 , дирекция „Спорт”, или на e-mail: sportvarna@abv.bg. След обявяване на резултатите от конкурса, спечелилите проекти стават собственост на Община Варна. За въпроси и допълнителна информация кандидатите могат да се обръщат към младши експерт Мила Цонева на тел.: 052/820 806 и e-mail:   ", "date": "2018.02.15", "title": "Започва конкурс за лого на титлата \"Варна - Европейски град на спорта 2019 г.\" "}
{"url": "http://epicenter.bg/article/Tsveta-Karayancheva-razgovarya-s-generalniya-sekretar-na-PAChIS-Asaf-Hadzhiev/147367/2/48", "text": "Председателят на Народното събрание Цвета Караянчева разговаря с генералния секретар на Парламентарната асамблея на Черноморското икономическо сътрудничество (ПАЧИС) Асаф Хаджиев. В срещата участва и председателят на Комисията по икономическа политика и туризъм и заместник-председател на ПАЧИС Петър Кънев.     Българското председателство на Съвета на ЕС е голямо предизвикателство за страната ни, посочи Цвета Караянчева. Тя информира госта за програмата на неговото парламентарно измерение и изрази благодарност към генералния секретар на ПАЧИС за приетата от него покана да бъде основен говорител на откриващата се утре в София Интерпарламентарната конференция за Общата външна политика и политика за сигурност и Общата политика за сигурност и отбрана. Надявам се от съвместните срещи на парламентаристите от страните от ЕС и тези от региона да произлязат добри идеи, които да реализираме съвместно в бъдеще, добави председателят на Народното събрание.   Генералният секретар на ПАЧИС Асаф Хаджиев отбеляза, че България играе важна роля в дейността на Асамблеята и българските парламентаристи винаги правят конструктивни предложения, които са в интерес на сътрудничеството в Черноморския регион. Той отправи покана към председателя на Народното събрание да присъства на срещата на председателите на парламенти на страните-членки на ПАЧИС по повод 25-та годишнина от създаването на Асамблеята през май в Истанбул.", "date": "2018.02.15", "title": "Цвета Караянчева разговаря с генералния секретар на ПАЧИС Асаф Хаджиев"}
{"url": "http://epicenter.bg/article/Krasimir-Karakachanov-provede-sreshta-sas-sekretarya-po-otbranata-na-SASht-Dzhim-Matis-/147369/2/0", "text": "В рамките на Срещата на министрите на отбраната на страните-членки на НАТО в Брюксел, днес, 15 февруари, се проведе среща между министъра на отбраната Красимир Каракачанов и Джим Матис, секретар по отбраната на САЩ. Това съобщиха от министерството на отбраната.  По време на разговорите бяха обсъдени актуални въпроси на двустранните отношения. Двете страни заявиха заинтересованост от съществено разширяване и задълбочаване на сътрудничеството по широк кръг от теми, включително и за реализацията на проектите за модернизация на Българската армия. Секретарят по отбраната на САЩ с благодарност прие отправената му покана за посещение в България.  Двамата министри разгледаха и водещи теми от дневния ред на Алианса в контекста на очакваните решения на срещата на най-високо равнище на НАТО през юли 2018 г.  Отчитайки ролята на България като председател на Съвета на ЕС, министър Каракачанов и министър Матис размениха мнения относно процесите на засилване на европейската отбрана в рамките на ЕС и взаимодействието НАТО – ЕС.  Утре, 16 февруари, министърът на отбраната Красимир Каракачанов ще се присъедини към българската делегация, водена от министър-председателя Бойко Борисов, която ще участва в Мюнхенската конференция по сигурността.  ", "date": "2018.02.15", "title": "Красимир Каракачанов проведе среща със секретаря по отбраната на САЩ Джим Матис "}
{"url": "http://epicenter.bg/article/Delyan-Peevski--Ne-e-seriozno-premier-i-prezident-da-me-izpolzvat-imeto-mi/147370/2/0", "text": "    „      ", "date": "2018.02.15", "title": "Делян Пеевски: Нямам и никога не съм имал бизнес интереси или други обвързаности с премиера"}
{"url": "http://epicenter.bg/article/Zaharova-ironizira-Borisov--Mozhe-da-stane-ruski-podanik-i-da-glasuva-za-prezident--/147372/2/0", "text": "\"Бойко Борисов има шанс, той може да получи руско гражданство и да гласува на президентските избори в Руската федерация.\" Това коментира говорителят на руското външно министерство Мария Захарова. И добави с ирония: \"Понякога мечтите се сбъдват\", предаде ТАСС, цитирана от \"Фокус\".  Коментарът на Захарова е по повод изказването на българския премиер по време на представяне на българското европредседателство в Брюксел в началото на февруари. Тогава Борисов каза: \"„Нали знаете, две неща не може да избира човек – родителите си и президента на Русия”.  Президентските избори в Русия ще се състоят на 18 март 2018 година. За поста се борят осем кандидати.  ", "date": "2018.02.15", "title": "Захарова иронизира Борисов: Може да стане руски поданик и да гласува за президент! "}
{"url": "http://epicenter.bg/article/Lichnite-lekari-shte-ni-izprashtat-v-bolnitsa-po-telefona-/147376/2/0", "text": "Джипитата ще могат да ни изпращат в болница с телефонен разговор. По телефон, с писмо или чрез имейл личните лекари ще са задължени да ни информират и за предстоящи имунизации или профилактични прегледи. Това е заложено в нова наредба на Министерството на здравеопазването за определяне на пакета от дейности, заплащани от здравната каса, предава Дарикнюз.  Документът предвижда още джипитата да са на разположение денонощно за телефонна консултация, а също така да извършват оценка на вредните ни навици, водещи до увреждане на здравето, и по своя преценка да ни насочват към специалист.  Промените, които предвижда наредбата, се отнасят в голямата си част до извънболничната помощ. Според новите правила ще можем да бъдем насочвани за консултация от разстояние. В документа е предвидена възможност за обсъждане на състоянието ни между джипито от една страна и специалиста в болницата – от друга. Целта била да се осигури непрекъснатост в лечебния процес, се посочва в мотивите към наредбата.  Освен че джипитата ще продължават да правят домашни посещения, те вече ще трябва да са на разположение 24 часа за телефонна консултация или да си осигурят договор с дежурен кабинет, който не трябва да е на повече от 35 километра от мястото, в което практикуват.  Предвижда се и задължение на личните лекари да информират пациентите си за профилактични прегледи или предстоящи имунизации. Това ще се случва по телефон, чрез електронна поща, с писмо или посредством информационно табло, поставено на достъпно място.  Наредбата предвижда и промени в болничната помощ. Всяка клинична пътека с престой до три дни ще може да бъде изпълнена и като амбулаторна процедура при условие, че за не по-малко от 12 часа от престоя на пациента в болницата са изпълнени всички задължителни дейности и са налице всички условия за дехоспитализация. Това означава, че ако пътеката предвижда три дни престой в болница, но лекарите преценят, че можем да бъдем изписани, това ще може да се случи още на първия ден.  Новата наредба е публикувана на страницата на министерството за обществено обсъждане и ако в рамките на 14 дни няма възражения, се очаква да бъде приета.  ", "date": "2018.02.15", "title": "Личните лекари ще ни изпращат в болница по телефона "}
{"url": "http://epicenter.bg/article/Yordan-Tsonev--Dialogat-mezhdu-institutsiite-e-vloshen--Tova-e-losho-za-darzhavata-/147377/2/0", "text": "Диалогът между институциите е влошен. Това е лошо за държавата! Това заяви в предаването \"Още от деня\" по БНТ депутатът от ДПС Йордан Цонев. Той коментира размяната на остри реплики между президента Румен Радев и премиерът Бойко Борисов.   \"Споменаването в едно изречение на хора от моята администрация с името на Пеевски аз смятам за груба манипулация”, заяви днес в БТА Румен Радев. Президентът     Тези думи на Радев предизвикаха недоумението на Йордан Цонев. \"Днес пихме по едно кафе с д-р Ахмед  Доган. Коментирахме последните събития.  , разказа Йордан Цонев.   \"Ясно е - едни нови избори ще възпроизведат сегашното състояние. Защо да губим пари и време\", разчете думите от коледното послание на Доган Йордан Цонев.   Йордан Цонев коментира и призива за обединение, който организацията \"Балгьоч\" на българските изселници в Турция, отправи към ДПС, ДОСТ и НПСД. Депутатът отговори и на въпроси, свързани със законопроекта срещу вторичното разграбване на КТБ, който той внесе, заедно с Делян Пеевски и Хамид Хамид.  ", "date": "2018.02.15", "title": "Цонев: Говорих с Доган днес. Той недоумява: Ако съм направил коледен подарък, нека да е за държавата"}
