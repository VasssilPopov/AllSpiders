{"url": "http://epicenter.bg/article/Valya-Ahchieva-e-nakazana-distsiplinarno-s--preduprezhdenie-za-uvolnenie-/176908/2/0", "text": " Валя Ахчиева е наказана дисциплинарно с \"предупреждение за уволнение\" от ръководството на БНТ на 25 февруари 2019 г., тъй като е нарушила Правилника за производство на телевизионна продукция и продуцентска дейност на БНТ.   Също така не е изпълнила конкретни ангажименти в качеството си на изпълнителен продуцент, свързани с процеса на бюджетиране на предаванията, обявиха от ръководството на обществената телевизия в позиция, изпратена до медиите.   Според тази позиция действията на Ахчиева са в противоречие и с длъжностната й характеристика, която е неразделна част от трудовия й договор.   Ръководството на БНТ заявява, че трудовият договор на журналистката с телевизията не е прекратен. Предаването й \"Открито\" обаче беше спряно с решение на Управителния съвет на БНТ, след като на 23 януари 2019 г. УС обяви вътрешен конкурс за ново разследващо предаване. С мотива, че всички кандидати трябва да участват при равни условия, \"Открито\" беше свалено от ефира.   Междувременно Ахчиева е поискала съгласие от генералния директор Константин Каменаров да излъчи заснетите си предавания в други медии. Каменаров е отговорил писмено, че това не може да се случи, тъй като тя има договор с БНТ и клаузите за лоялност към медията продължават да важат.     Във връзка с публикувани тенденциозно избрани факти и интервюта, свързани с „Открито“, и по повод постъпили въпроси относно водещата Валя Ахчиева, Българската национална телевизия заявява следното:   Както е известно на 23.01.2019 г. Управителният съвет на БНТ взе решение да обяви вътрешен конкурс за ново предаване за разследваща журналистика. БНТ последователно се стреми да гарантира високи професионални стандарти при стриктно спазване на законодателството, етичните норми и добрата журналистическа практика. За да се осигури максимална равнопоставеност при кандидатстването с концепции на всички журналисти, настоящият тв формат „Открито” бе временно спрян. БНТ осъзнава, че разследващата журналистика е високо отговорна задача и поради факта, че би могла да засегне съдби и бизнес интереси, е задължително да отговаря на принципите на обективност, безпристрастност и по никакъв начин да не влиза в конфликт на интереси.   Трудовият договор между г-жа Ахчиева и БНТ не е прекратен. На 11.02.2019 г. от Валя Ахчиева бяха поискани писмени обяснения, произтичащи от неизлъченото предаване на 27.01.2019 г. „Открито”. Г-жа Ахчиева, в разрез с вътрешните правила на работа в телевизията и без задължителното предварително одобрение, на 16.01.2019 г. е заявила и потвърдила в Независима строителна лаборатория „Инфраструктура” ЕООД – гр. София, извършването на лабораторни изпитания на бетон. В резултат лабораторията е издала фактура № 0000003836 от 21.01.2019 г. към Българска национална телевизия, МОЛ: Константин Валентинов Каменаров, с което телевизията е задължена да изплати сума в размер на 960 лева с включен ДДС, за сметка на бюджета на БНТ.   На 11.02.2019 г. след покана за писмени обяснения и преди да ги представи, г-жа Ахчиева заяви виждането си, че има право да изразява и разпространява информация в медии извън сектора на радиото и телевизията в съответствие с правилата на БНТ за лоялност и защита на конкуренцията. С писмен отговор Генералният директор на БНТ уведоми г-жа Ахчиева, че по силата на сключения между нея и БНТ трудов договор тя има и задължения към БНТ извън тези, предвидени в качеството й на водещ (качество, което в момента не упражнява). Въпросният отговор е писмото, което г-жа Ахчиева си позволи да разпространи в редица електронни медии на 01.03.2019 г. и което, според нейно изявление, е пречка да изразява свободно мнението си. Писменият отговор, независимо че е изведен и изпратен до нея на 18.02.2019 г., е подготвен и подписан дни преди това.   Наложеното на Валя Ахчиева дисциплинарно наказание „предупреждение за уволнение“ - Заповед № РД-10-84 от 25.02.2019 г. е във връзка с нарушенията на процедурите, свързани с организацията, реда и условията за реализация на телевизионна продукция, регламентирани в Правилника за производство на телевизионна продукция и продуцентска дейност на БНТ. Г-жа Ахчиева не е изпълнила конкретни ангажименти, в качеството си на изпълнителен продуцент, свързани с процеса на бюджетиране на предаванията, уредени в Правилника, действията й са в противоречие и с длъжностната й характеристика, която е неразделна част от трудовия й договор. Съобразно фактите и мотивите, изложени подробно в заповедта за налагане на дисциплинарно наказание, г-жа Ахчиева е извършила неправомерни действия, за което следва да понесе дисциплинарна отговорност.   По повод спекулациите, свързани с предаването „Открито“ от месец декември миналата година, БНТ заявява, че дни преди излъчване на 09.12.2018 г. на предаване са постъпили две писма, в които са изразени съмнения относно качествата на работата на БНТ като обществена телевизия, както и по отношение на нарушения на етичните и професионални стандарти от журналист, работещ в медията, за което е сезирана Прокуратурата. БНТ незабавно реагира, като изпрати писмо до Върховна касационна прокуратура за проверка на случая. БНТ като отговорна обществена медия не може да си позволи излъчване на предаване, което е обект на проверка от компетентните органи.   Относно правото за изразяване и разпространяване на информация, ръководството на БНТ заявява, че разчита на професионалната работа на всеки един от журналистите и служителите, както и на тяхната лоялност, коректност и добросъвестност.   Ръководството на БНТ категорично споделя убеждението, че законите, приложимите правила и лично поетите задължения следва да се спазват от всеки журналист и служител в телевизията. В случай, че тези задължения не се спазват, всеки лично носи отговорност за извършените от него нарушения.", "date": "2019.03.06", "title": "Валя Ахчиева е наказана дисциплинарно с „предупреждение за уволнение“ от БНТ"}
{"url": "http://epicenter.bg/article/Mareshki-i-Simeonov-se-obizhdat-na-politicheski-prostitutki-v-parlamenta-/176848/2/48", "text": "  Първо Веселин Марешки нарече патриотите \"политически проститутки\". После Валери Симеонов му отговори, че е на прав път, визирайки лидера на Воля, предаде Канал 3.  \"   \"Радвам се, че след като каза, че няма място за политически п....., Валери Симеонов напусна залата\", отвърна Марешки, също прицелил се в неговата персона.  А след неговото изказване журналистите останаха в недоумение с \"Ъ\" ли изписва думата \"мажоритарен\" аптекарският бос.  Съмнението увисна, след като лидерът на Воля уличи Валери Симеонов, че е обидил всички български мъже, като се е изказал срещу мажоритарния вот и преференциалното гласуване.  \"Нанесохте обида на целия народ, на българските мъже\", обърна се Марешки към Валери Симеонов. Ако има мажоритарни избори, това не означава, че качеството няма да е по-високо\", каза бизнесменът, който е председател на НС.    Никой не разбра каква точно е връзката между мажоритарния вот и мъжете, която направи лидерът на Воля, след като репликира изказването на Симеонов, че    Дебатите по президентското вето продължиха два часа, макар и в отсъствието на левицата.  ", "date": "2019.03.06", "title": "Марешки и Симеонов се обиждат на политически проститутки в парламента "}
{"url": "http://epicenter.bg/article/Sas-154-glasa--za--parlamentat-othvarli-vetoto-na-Radev-varhu-promenite-v-Izborniya-kodeks/176849/2/0", "text": ", предаде репортер на Агенция „Фокус“. Съгласно Правилника за организацията и дейността на Народното събрание законът може да бъде повторно приет с гласовете на повече от половината народни представители. Държавният глава върна промените в изборното законодателство за ново обсъждане в парламента на 25 февруари. Според него поправките в изборното законодателство отслабват механизмите за осигуряване на честни избори. Радев наложи вето на увеличаването на прага на преференцията, както и на ограничаването на машинното гласуване. Вето беше наложено и на текстовете, според които не всички, а само част от решенията на ЦИК могат да се обжалват пред Върховния административен съд (ВАС). Върнати бяха и поправките, предвиждащи при отменено от ВАС решение на ЦИК, на общински или на районна комисия, те да вземат ново решение, но не с мнозинство от две трети, а с обикновено мнозинство на половината плюс един от членовете ѝ.  ", "date": "2019.03.06", "title": "Със 154 гласа „за“ парламентът отхвърли ветото на Радев върху промените в Изборния кодекс"}
{"url": "http://epicenter.bg/article/Mustafa-Karadaya--/176865/2/0", "text": " предложен от ДПС, предаде „Фокус“.  Проекта за решение бе защитен от парламентарната трибуна от лидера на ДПС Мустафа Карадайъ и депутата Джейхан Ибрямов. Срещу него остро възразиха от Обединени патриоти.  заяви от трибуната Карадайъ. Проектът на решение относно неофашистките прояви в България е тест за демократичността на всеки един народен представител в парламента, каза пък Джейхан Ибрямов. Тъй като с решението се предлагаше парламентът категорично да осъди терористичните нападения, убийствата и шествията от страна на неофашистки и неонацистки организации в държави-членки на ЕС, председателката на правната комисия Джема Грозданова (ГЕРБ) възрази, че „няма как да се приеме твърдението, че фашизмът, расизмът и ксенофобията са нормално явления в България“. Грозданова обаче изтъкна, че управляващите поемат ангажимент да бъде изготвена декларация по темата и ако е нужно, да бъдат въведени промени в закона.  „Ако такъв род въпроси не следва да бъдат решени с решения на Народното събрание, трябва да бъдат решени със закони. И веднага давам пример – няколко законопроекта, включително и за последиците от възродителния процес, в които и до днес живеем, системно се отхвърлят от ГЕРБ. Но в момента в България все още на тези, на които насилствено им бяха сменени имената, им се иска документ за идентичност на имената. Тези законопроекти ГЕРБ ги отхвърлят, независимо, че има осъждане на възродителния процес“, заяви Карадайъ. И продължи: „Друг е въпросът, че днес и наследниците на починалите със сменени имена трябва да вадят документи за идентичност на имената. От тази гледна точка, ще помоля в дух на толерантност да не ползваме за демагогия нашите собствени действия.“  А Ибрямов заяви:   Този Проект на решение е тест за демократичността на всеки един народен представител в парламента – това е тест за антихуманнтите, антинатовските и антиверопейските партии в България.“   възради народният представител от ПГ на „Обединени патриоти“ и зам.-председател на ВМРО доц. Милен Михов. „Свидетели сме днес на една подмяна на смисъла на думи.   Тази декларация прави една компилация – тя стъпва върху европейски ценности и прави конгломерат от обвинения към всички, които са различни от ДПС“, заяви доц. Михов. Той посочи, че   ", "date": "2019.03.06", "title": "Карадайъ: Последиците от възродителния процес, в които и до днес живеем, се отхвърлят от ГЕРБ!"}
{"url": "http://epicenter.bg/article/Tsonev--Reshenieto-da-se-finansirat-veroizpovedaniyata-ne-e-sdelka-DPS---GERB--be-vzeto-pri-Radev-/176869/2/0", "text": "  Декларацията на движението бе отговор на думите на соцлидера Корнелия Нинова, че отхвърлянето на ветото на президента Румен Радев в пленарната залата е резултат от сделка между ДПС и ГЕРБ - движението подкрепя управляващите, а те опрощават дълговете на мюфтийството към държавата.   \"  категоричен Йордан Цонев.   Той припомни, че решението да се финансират вероизповедания е било взето през 2017 г. при два поредни Консултативни съвета по национална сигурност при президента.   „ Цонев заяви, че законопроектът не действа и затова трябва да бъде променен, защото в него е имало две грешки.  „И стана така, че православието получи своите пари и свещенослужителите получиха своите заплати. А тези, които получаваха заплати от Република Турция – нямат заплати“, разясни той.   „  Не трябва да си играем на политика за сметка на националната сигурност. Малко преиграхте, г-жо Нинова, и трябва да отидете при президента да го попитате дали това е пазарлък на ДПС. Няма да допуснем този въпрос да бъде разглеждан като партиен на ДПС. Или всички ще се грижим за националната сигурност, или ще я оставим така, както е в момента“, каза още той.  ", "date": "2019.03.06", "title": "Цонев към лидера на БСП: Преиграхте, г-жо Нинова! Няма сделка ДПС - ГЕРБ! Има национална сигурност. "}
{"url": "http://epicenter.bg/article/Elena-Yoncheva--BSP-nyama-da-e-plenarna-zala-za-glasuvaneto-na-novata-TsIK/176870/2/0", "text": "Парламентарната група на БСП няма да влезе в пленарната зала при гласуването на състава на новата Централна избирателна комисия (ЦИК), съобщи в Хасково говорителят ѝ Елена Йончева, предаде БНР.   „Разбира се, имаме свои кандидати за ЦИК. Знам ги всичките имена, но сега няма да ги посоча, това ще направят колегите от София. Ние няма да влезем в парламента, нашата парламентарна група. Казахме при какви условия ще влезем в парламента, когато бъдат защитени избирателните права на българските граждани“, каза Елена Йончева.   Социалистите напуснаха парламента преди около две седмици след решение на Националния съвет на партията. Избор на нова ЦИК беше едно от условията, които лидерът Корнелия Нинова постави на управляващите за връщане в пленарната зала.", "date": "2019.03.06", "title": "Елена Йончева: БСП няма да е пленарна зала за гласуването на новата ЦИК"}
{"url": "http://epicenter.bg/article/Tsvetanov-gneven-na-Ninova--Da-ne-razvalyame-mira-/176873/2/0", "text": "Фалшива новина нарече тезата на Корнелия Нинова за съюз между ДПС и ГЕРБ зам.-председателят на ГЕРБ и шеф на парламентарната група на управляващите.   \"  заяви в кулоарите на парламента лидерът на ПГ на ГЕРБ Цветан Цветанов.   бяха точните му думи. По-рано днес на брифинг в централата на БСП лидерът на социалистите заяви, че има сделкта между ГЕРБ и ДПС, а цената на тази сделка е в първа точка от дневния ред на Народното събрание за петък. Тогава с    \"Българските избиратели са изпратили народните си представители да работят и да водят политически дебат. И когато този дебат има достатъчно стойностни аргументи, се намира и съответният политически консенсус. Това, което е казала Корнелия Нинова за поредна сделка или сделка между ГЕРБ и ДПС, са отново фалшиви новини, лъжи и неистини, които може да се тиражират в публичното пространство от лидера на българската опозиция“, повтори Цветанов. „  И точно заради това сме направили предложения за промени в Закона за вероизповеданията. Към настоящия момент това, което имаме като казус е, че БПЦ получи соите субсидии, а българското мюфтийство не получи тези средства. Ако ги получи, те трябва веднага да отидат за задължения“, заяви пред медиите Цветан Цветанов.  „  каза още той.  Цветанов добави, че утре ще знае точните суми, които ще бъдат опростени.   Чухме достатъчно популизъм през всичките дни, дори и за ветото на президента върху Изборния кодекс, продължи пред журналистите в Цветанов. „Някъде да видяхте да няма съдебен контрол? Някъде да видяхте, че ограничаваме ЦИК? Някъде да видяхте, че искаме да премахнем машинното гласуване?“, обърна се към медиите той. Според Цветанов може да се създаде много по-голям проблем, ако се пристъпи към заложеното за машините до настоящия Изборен кодекс.   „Всичко сме направили на база експертите и експертизата, която е дадена от ЦИК, от доклада, представен от \"Сова Харис\" и от Върховния административен съд“, посочи Цветанов. Той обърна внимание, че представителите на съда вчера са били много ясни и категорични. „Съжалявам, че тези стенограми просто не се четат от опозицията и респективно от г-жа Корнелия Нинова. 10 часа беше дебатът, който те провокираха в предишното заседание, за да казват, че работим над 24 часа. Да, работи се, когато има умисъл, за да създадеш проблем в законодателството. Когато говорят тези, които трябва да бъдат чути и тези, които могат да представят какви са проблемите и каква е съдебната практика, която е дала достатъчно силни аргументи, за да променим законодателството в тази посока, нека се съобразим“, каза още Цветанов. По думите му представителите на съда, са единствените, които могат да кажат дали е законосъобразно или не.  ", "date": "2019.03.06", "title": "Цветанов гневен на Нинова: Да не разваляме мира! Няма сделка между ГЕРБ и ДПС!"}
{"url": "http://epicenter.bg/article/Tasko-Ermenkov--Sdelkata-DPS---GERB-e-za-oproshtavane-na-10-mln--lv--dalg/176874/2/0", "text": " Това каза пред журналисти в парламента депутатът от БСП Таско Ерменков, предаде репортер на Агенция „Фокус“. „Ние сме демократична партия и всеки има право да изказва мнението си. Взимаме решенията си с гласуване и когато тези решения бъдат взети един път, ги изпълняваме – няма никаква драма, няма бойкот, всичко е съвсем нормално“, посочи Ерменков. На въпрос защо е в Народното събрание той отговори, че народните представители от левицата нямат забрана да влизат в сградата Той обърна акцентите и не беше съвсем коректен за това защо ние казахме, че има сделка. , заяви соцдепутатът. Ерменков посочи, че   Когато се обсъждаше въпросът за това да не се плащат заплати за отсъствия, предложихме да се говори за замразяването на заплатите. Но от ГЕРБ се опитаха да спекулират с това, че ние уж получаваме пари, а не го правим.  , посочи още Ерменков.   ", "date": "2019.03.06", "title": "Таско Ерменков: Сделката ДПС - ГЕРБ  е за опрощаване на 10 млн. лв. дълг на Мюфтийството"}
{"url": "http://epicenter.bg/article/Romi-ot-Voyvodinovo-osporvat-sabaryaneto-na-nezakonnite-im-kashti/176833/3/0", "text": "Жители на ромската махала в село Войводиново оспорват заповедта на кмета на община Марица за премахване на незаконните им сгради, съобщи Канал 3.   Едно от делата по казуса ще се гледа днес в Пловдивския административен съд. Съдът трябва да реши дали една от незаконните тухлени къщи в ромската махала да бъде бутната, след като всичките ѝ обитатели са подали жалба срещу събарянето. До началото на април се очаква съдът да разгледа още 17 подобни жалби.   Преди две седмици в селото отново имаше напрежение, след като с микробус на неправителствена организация ромите бяха върнати в незаконните си постройки. Кметът на селото Димитър Тосев е категоричен, че ако съдът отсъди в полза на ромите, населеното място отново ще се вдигне на бунт.   Напрежението във Войводиново избухна в началото на януари, след като двама жители от ромската махала нападнаха военнослужещ, което доведе до протести и бутнати постройки.", "date": "2019.03.06", "title": "Роми от Войводиново оспорват събарянето на незаконните им къщи"}
{"url": "http://epicenter.bg/article/Kriza-na-pazara-s-gorivata-predvizhdat-ot-Balgarskata-petrolna-i-gazova-asotsiatsiya-/176829/4/0", "text": "\r\n \r\n   \r\n Такава прогноза направи в сутрешния блок на БТВ експертът от асоциацията Светослав Бенчев. Той допълни, че има опасност много обекти да затворят. \r\n   \r\n „Голяма част от бензиностанциите ни ще затворят, защото няма да имаме възможност да изпълним изискванията. Налагат се промени в софтуера. По-малките обекти пък трябва да си купят изцяло ново фискално устройство”, поясни Бенчев. \r\n   \r\n Той се обърна с молба към Бойко Борисов да бъде направено среща и да бъдат чути аргументите им,  за да може срокът да бъде удължен с 2-3 месеца. \r\n   \r\n Експертът показа няколко писма, които са изпратени до финансовия министър и до премиера и които не са получили отговор. \r\n   \r\n Относно повишаването на цените на горивата Бенчев коментира, че това е нормално, след като има повишаване на цената на суровия петрол. \r\n   \r\n Припомняме, че за месец повишението е с над 0,10 лв. за литър. Най-масовият бензин А95 се продава средно за 2,08 лв. за литър. За сравнение в началото на миналия месец цената е с 0,11 лв. по-ниска. Дизелът пък вече е 2,28 лв. литър. За месец поскъпването отново е с около 0,11 лв. \r\n   \r\n „Причината е повишаването на котировките на суровия петрол. За последния месец те са с около 16% нагоре. Нашите цени по бензиностанциите са се повишили съответно с 5% и 6% за бензина и дизела”, поясни експертът. \r\n   \r\n По думите му от няколко дни се наблюдава понижение на цената на суровия петрол, но това трябва да се превърне в постоянен тренд от около 10-14 дни, за да може да се отрази върху цената на горивата. \r\n Светослав Бенчев заяви още, че новото поколение биодизел е двойно по-скъп от конвенционалния. Става въпрос за европейски изисквания за намаляване на емисиите въглероден двуокис и България трябва да изпълни задълженията си. \r\n   \r\n „Това ще помогне глобално срещу промените в климата, но няма да помогне за намаляването на фините прахови частици и проблемите с въздуха в големите градове. Ще повиши обаче разходите ни”, каза експертът. \r\n   \r\n", "date": "2019.03.06", "title": "Криза на пазара с горивата предвиждат от Българската петролна и газова асоциация "}
{"url": "http://epicenter.bg/article/Pol-Krugman--Tramp---strahliviyat-poboynik-na-Amerika-/176827/11/0", "text": "Така завършват търговските войни. Не с гръм и трясък, а с празнословие. Според много медийни организации, САЩ и Китай са близо до сделка, която ще сложи край на търговската война. Съгласно това споразумение, Америка ще премахне повечето от митата, които наложи миналата година. Китай, от своя страна, също ще прекрати действието на ответните мита, ще направи някои промени в своите инвестиционни и конкурентни политики и ще насочи държавните предприятия да купуват определено количество американски селскостопански и енергийни продукти, пише нобеловият лауреат по икономика за труда си в сферата на теорията на международната търговия Пол Кругман в статия за авторитетното либерално издание The New York Times, цитирана от \"Фокус\".  Администрацията на Тръмп, разбира се, ще представи сделката като триумф. В действителност обаче това е много шум за нищо.  Както беше описано, сделката няма да допринесе много за реалните оплаквания относно китайската политика, които включват главно китайската систематична експроприация на интелектуална собственост. Нито пък ще направи много за справяне с необосновано мразения домашен любимец на Доналд Тръмп - дисбаланса в търговията между САЩ и Китай. Всъщност, Тръмп ще отстъпи.  Ако действително това се случи, то ще е повторение на това, което видяхме със Северноамериканското споразумение за свободна търговия, което американският президент нарече „най-лошата търговска сделка в историята“. В края на краищата това, което Тръмп договори – Споразумението между САЩ, Мексико и Канада, или U.S.M.C.A. – беше много близо до предишното статукво. Експертите по търговия, които познавам, когато не го споменават като Сделката на селяните, го наричат „НАФТА 0.8“: по същество същото като НАФТА, но малко по-лошо.  Защо президентът, който изтъкна, че „търговските войни са добри и се печелят лесно“, размаха белия флаг? Най-вече защото печеленето не се оказва лесно.  Любимият на Тръмп стоков пазар мрази дори споменаването на търговска война. Няма широка подкрепа за протекционизма – всъщност, общественото мнение е много по-силно в подкрепа на свободната търговия благодарение на управлението на Тръмп. И отговорите на китайците удариха тежко избирателите, от които зависи президентът, особено в земеделските щати.  Трябва да се отбележи, че споразумението с Китай все още не е факт. Тръмп все още може да отвори нов фронт в търговската война, срещу европейските автомобили. А Сделката на селяните чака одобрението на Конгреса и не е ясно какво ще направи Тръмп, ако това не се случи скоро.  Все пак, изглежда възможно, дори вероятно, в рамките на няколко месеца почти цялата търговска война да е в миналото. Така че в ретроспекция всичко ще изглежда като преминала буря с няколко дългосрочни последствия?  Не, няма. Дори по-голямата част от митата да бъдат вдигнати, търговската война на Тръмп нанесе трайни вреди на американската репутация, а оттам и на глобалната икономика, която зависи от американското ръководство.  Сега целият свят знае две неща за нас. Първо, ние не сме надеждни – споразумение с Вашингтон е просто предложение, защото никога не знаеш кога президентът ще измисли някое извинение, за да го наруши. Второ, бият ни лесно: Президентът може да говори остро за търговията, но в класически побойнически маниер той бяга, когато срещне реална съпротива.  По отношение на ненадеждността на САЩ помислете за начина, по който сегашната администрация третира Канада, вероятно най-дружелюбната съседка и най-твърдият съюзник, който някога е имала някоя нация. Въпреки поколенията на добри отношения и споразумението за свободна търговия, Тръмп наложи големи мита на канадския алуминий и стомана, като се позова на националната сигурност като оправдание. Това очевидно беше лицемерно - всъщност самият Тръмп по същество признава това, като обосновава тарифите вместо това като отмъщение за канадската политика за млечните продукти (която също беше лицемерна).  Урокът за света е, че на Америка не може да се вярва. Защо да правиш сделки със страна, която във всеки момент е готова да наложи санкции на най-добрите си съюзници и да лъже в очите за истинските причини?  Междувременно, внезапното отстъпление в конфронтацията с Китай показва, че говорим гръмко, но носим малка пръчка. Би било едно нещо, ако САЩ бяха променили курса по същество. Но толкова лесно отстъпване, след цялото позиране, в края на краищата, казва на света, че начинът да се справиш с Америка не е да се пазариш добросъвестно, а просто да заплашваш политическата основа на президента и може би да предложиш политически и други отстъпки. (Все още се чудя за тези етажи, които най-голямата китайска банка наема в Trump Tower.)  А що се отнася до отстъпките, автокрациите имат голямо предимство пред страните, които съблюдават върховенството на закона. Китай изглежда ще постигне отмяната на повече от митата на Тръмп, докато Канада продължава да страда от по-високите ставки върху стоманата.  И накрая, като подкопава международната система, Америка прави света по-лош както за себе си, така и за всички останали. Всъщност, разплащането идва веднага.  Световната търговска организация току-що даде на Америка голяма победа в спора за китайските селскостопански субсидии - но решението й вероятно е спорно, защото администрацията на Тръмп прекара последните две години в оскверняване на организацията и осакатяване на апелативния орган, който трябва да наложи решенията на СТО и в блокиране на назначенията, които биха дали на този търговски съд кворума, който му трябва, за да функционира.  Нека бъда ясен: Да няма търговска война е по-добре от това да има. Но пътят, по който администрацията на Тръмп вървя за търговските сделки, намали доверието и уважението към нас и сега сме много по-слаби, отколкото бяхме преди. Толкова за печеленето.", "date": "2019.03.06", "title": "Пол Кругман: Тръмп - страхливият побойник на Америка!"}
{"url": "http://epicenter.bg/article/Vrachvat-dve-Nobelovi-nagradi-za-literatura-prez-2019/176876/6/0", "text": "Две Нобелови награди за литература ще бъдат връчени тази година, за да се компенсира липсата на такава през 2018 г., когато заради скандал Шведската академия отложи отличието, за да въведе ред в организацията си, съобщи \"Гардиън\", цитиран от Фактор. Нобеловата фондация, която изпълнява волята на Алфред Нобел, обяви във вторник, че стъпките, предприети от Шведската академия, както и онези, които смята тепърва да предприеме, ще \"създадат добри условия доверието да бъде възвърнато\", както и че лауреатите за 2018 и 2019 г. ще бъдат обявени тази есен. Миналата годината наградата бе отменена за първи път от 1949 г. насам, след като Шведската академия - институцията, която избира победителите, бе в центъра на скандал за секс тормоз, който доведе до оставката на Сара Даниус, доскорошния пожизнен секретар на Шведската академия. Причина за оставката бяха действията на съпруга на Даниус - Жан-Клод Арно, който беше обвинен в изнасилване. Предполагаше се още, че вероятно той е разгласявал предварително имената на лауреатите. За да продължи Шведската академия да връчва наградите, институцията взе решение да назначи външно жури към комисията, която да определи Нобеловия лауреат за литература за 2019 г.  Най-съществената разлика в наградата е назначаването на тези пет независими и външни членове, които ще помогнат на Шведската академия да избере нобеловите лауреати през следващите пет години. Как точно се избира победителят отдавна е добре пазена тайна. Известно е, че през февруари академията разглежда около 200 номинации и до май има изготвен кратък списък, след което петимата финалисти се изучават задълбочено през лятото. Архивите, в които се пазят детайлните обосновки на журито, могат да бъдат отваряни едва 50 години след обявяването на конкретния лауреат. Постоянният секретар на Шведската академия Андерс Олсон обяви отлагането на наградата миналия март, като заяви, че организацията има нужда да се фокусира върху \"възстановяването на общественото доверие\". След серията от обвинения в сексуален тормоз Жан-Клод Арно бе осъден на затвор за изнасилване. Скандалът предизвика оставката на членовете на академията, която след това остана с по-малко от изисквания за взимане на решения минимум от 12 души. Преди това членовете бяха определяни доживотно без право да подават оставка, заради което мнозина отказваха с години да присъстват на заседанията им в знак на протест срещу решения, с които не са съгласни - правило, което последно бе променено от крал Карл XVI Густав. Сега академията обмисля срокове за членството, както и начини да изключване при нужда, обяви Нобеловата фондация и допълни: \"Академията също така повече няма да включва членове, които са обект на конфликт на интереси или на криминално разследване.\" В изявлението си фондацията казва още, че с въведените и планирани реформи Шведската академия има шанса не само да загърби изминалата година, но и в бъдеще да се превърне в една по-добре функционираща организация. Последният носител на наградата, която има и парично измерение в размер на 9 млн. шведски крони, беше британският автор Казуо Ишигуро през 2017 г. През 2018 г. организация на име \"Нова академия\" даде еднократно наградата \"алтернативен Нобел\" на писателката от Гваделупа Марис Конде, за да запълни празнината, оставена след отмяната на официалната награда.", "date": "2019.03.06", "title": "Връчват две Нобелови награди за литература през 2019"}
{"url": "http://epicenter.bg/article/Iznenadvashta-rokada-v-Razgrad--Stoycho-Stoev-poema-Ludogorets-/176844/8/0", "text": "се очаква  , съобщава Gong.bg. Тази сутрин специалистът се раздели с втородивизионния Арда, на който беше начело досега. С него на скамейката българският шампион направи първия си голям пробив в евротурнирите. Според запознати, в последните дни  . За треньорска рокада в Лудогорец се заговори още по време на подготовката в Турция, а тези слухове се затвърдиха и с лошия старт на отбора в Първа лига. На този етап от Лудогорец няма официална информация дали се подготвя треньорска смяна.  , веднага след като предшествникът му Пауло Аутуори си тръгна след първия мач за сезона с Левски. Именно бразилецът го доведе на \"Лудогорец Арена\" като свой помощник. Стойчо Стоев веднъж вече беше начело на Лудогорец и направи фурор в Лига Европа. Под негово ръководство \"орлите\" спечелиха шампионската титла през сезон 2013/2014. След Лудогорец треньорската кариера на Стоев продължи в Левски и Арда. Повторният дебют на Стойчо Стоев като треньор на \"Лудогорец\" ще бъде срещу бившия му отбор \"Левски\" в неделя на \"Герена\".", "date": "2019.03.06", "title": "Изненадваща рокада в Разград: Стойчо Стоев поема Лудогорец?"}
{"url": "http://epicenter.bg/article/Nataliya-Simeonova--Imam-mazh-do-sebe-si--no-ne-bih-se-omazhila-otnovo-/176840/10/100", "text": "\"Имам мъж до себе си в момента, но никога не бих се омъжила пак. С Дениз бяхме щастливи, особено когато се роди дъщеря ни Виктория\", споделя водещата Наталия Симеонова, цитирана от \"България днес\".  Тя призна за връзката си, по повод на въпрос дали планира отново да мине под венчило. И както се оказа отговорът е категорично \"Не\".  Симеонова все още е омъжена за Денис Ризов, макар двамата от години да живеят разделени и всеки да има нова връзка.  \"Това, че се разделихме, е нормален процес. Но пък съм наясно, че животът за мен с друг мъж под венчило е затворена страница\", допълва още Наталия.  Иначе блондинката признава, че е влюбена и се носи на крилете на любовта. Тя бе омъжена за бившия рокаджия 15 години, но двамата и до днес не са сложили край на брака си.", "date": "2019.03.06", "title": "Наталия Симеонова: Имам мъж до себе си, но не бих се омъжила отново!"}
{"url": "http://epicenter.bg/article/Radiostantsii-spirat-izlachvaneto-na-pesni-na-Maykal-Dzheksan/176845/10/100", "text": "Три големи радиостанции в Монреал преустановиха пускането на песни на Майкъл Джексън в резултат на твърденията за посегателства над деца, отправени срещу покойния музикант в документален филм, излъчен в неделя по HBO., пише Дарик. Опра Уинфри подготвя телевизионно предаване в защита на Майкъл Джексън  Кристин Дикер, говорителка на Главната комуникационна компания, която притежава трите радиостанции, каза, че музиката на Джексън е изтеглена от ефира от вчера в отговор на реакции на слушатели след излъчването на документалния филм \"Да напуснеш Невърленд\".  Документален филм обвинява Майкъл Джексън в педофилия  Трите радиостанции, спрели излъчването на песните, са френскоезичните Се Ка О И и Ритм и англоезичната Дъ Бийт. Говорителката на компанията собственик на радиостанциите каза, че решението ще се прилага и за други нейни медии в по-малки населени места на Квебек. Компанията има 23 радиостанции.", "date": "2019.03.06", "title": "Радиостанции спират излъчването на песни на Майкъл Джексън"}
{"url": "http://epicenter.bg/article/Melaniya-Tramp-se-poyavi-v-tseliya-si-blyasak-v-Las-Vegas--Snimki-/176862/10/84", "text": "Първата дама на САЩ е появи в супер стилен черен тоалет на събитие, организирано от нея самата в Лас Вегас.   бе избрала типичната за нея права стилна пола, която бе брилянтно съчетана с черна риза. Дрехите са дело на Max Mara. Палтото на президентшата пък бе с марката Калвин Клейн.", "date": "2019.03.06", "title": "Мелания Тръмп се появи в целия си блясък в Лас Вегас (Снимки)"}
{"url": "http://epicenter.bg/article/Rumen-Radev-shte-uchastva-vav-vrachvaneto-na-nagradite-za-balgarski-proizvoditeli--Zlatna-martenitsa-quot-/176826/2/0", "text": "От 18.00 часа в Гранд хотел София президентът Румен Радев ще приветства българските производители, които тази година ще получат своите отличия за качество и професионализъм „Златна мартеница“.  Това съобщиха от прессекретариата на държавния глава.  Организатор на събитието е сдружението „Произведено в България – съюз на малкия и среден бизнес\". Отличията за българските производители ще бъдат връчени за 25-а поредна година.", "date": "2019.03.06", "title": "Румен Радев ще участва във връчването на наградите за български производители „Златна мартеница\""}
{"url": "http://epicenter.bg/article/Andrey-Raychev--Grupa-hora-si-izkarva-parite-kato-ni-plashat-s-Rusiya-/176828/2/0", "text": "Повечето българи не изпитват страх от Русия, но има група хора, които си изкарват парите, като ни плашат с Русия. Така социологът Андрей Райчев коментира визитата на руския премиер Дмитрий Медведев и свързаните с нея коментари и анализи. Той и политологът Румяна Коларова бяха гости в предаването \"Здравей, България\" по Нова телевизия. Русия в момента не е външен, а вътрешен фактор за Западна Европа, така западът се опитва да си преодолее кризата, допълни той. Във визитата на Медведев не се видя никакъв шанс за тръбата, уточни обаче Райчев. „Мнозинството българи не изпитват никакъв страх от Русия, напротив смятат я за дългосрочен приятел. По-малка група имат инстинктивен страх. А има и една група хора, които си вадят парите като ни плашат с Русия”, бяха точните думи на социолога Андрей Райчев.  „Ние искахме газова тръба да мине през България. Парите там не са малко. Това не стана и не стана под натиска на Запада. Хилари Клинтън пристигна и каза: „Няма да правите никаква тръба”. България чакаше шанса си, а в тази визита не се видя никакъв шанс”, коментира още Райчев.  Най-големите русофоби са хората, които са се образовали в Русия, смята Румяна Коларова. Според нея тръбата се прави заради 2 държави - Украйна и Сърбия. Истината е, че Путин иска да направи тръба, която да отиде до Сърбия, и най-лесно е това да стане през България, каза тя.   Европейската комисия не дава гаранция за подобни проекти като \"Турски поток\", каза още Румяна Коларова. Според нея по време на визитата си руският премиер е показал пренебрежително отношение. И даде пример с шегата с китайския юан. Според нея това не е шега, а израз на имперско пренебрежение. „Енергийната ни зависимост от Русия е толкова голяма, че едва ли може да се увеличи още. Едва ли в случая със смяната на маршрута за доставки на газ ще се увеличи или намали”, каза Коларова в предаването „Здравей, България”.  Поисканите от Медведев гаранции от ЕК, тя определи като „меко пренебрежение към България”.  \"Вие не можете да решите по въпроса, ЕК да го реши”. Другата вметка, с която се показа пренебрежение към България беше: „Що не вържете лева към юана?”. Не мисля, че беше шега. Имаше и още няколко такива забележки, при които открито се показва пренебрежение”, коментира още Коларова.  ", "date": "2019.03.06", "title": "Андрей Райчев: Група хора си изкарва парите като ни плашат с Русия!"}
{"url": "http://epicenter.bg/article/Eva-Maydel--Balgarite-shte-plashtame-desetokratno-po-niski-taksi-za-prevodi-v-evro/176830/2/0", "text": "Амбициозното спиране на стрелките през 2019 г. щеше да бъде много сложно. Идва и другият въпрос - на кое време да останем? Важното е, че ЕС отговаря на гражданските молби. Това заяви българският евродепутат от ГЕРБ/ЕНП Ева Майдел в сутрешния блок на БНТ. \"Предлагаме специален механизъм с по един представител на държава. Така всяка държава ще прецени икономически кое часово време ще бъде по-релевантно за страната му\", допълни Майдел. \"Към този момент Европейският парламент предлага стрелките да спрат да се местят през 2021 г.\", каза още евродепутатът.   \"Българските граждани ще плащат десетократно по-малки такси за преводи в евро. Оказва се, че за превод от 10 евро може да ни се наложи да платим такса 15 евро. Необосновано високите такси бяха причината ЕС да се намеси. Смятам, че по-малките такси ще направят банките по-иновативни. Поне до декември ще плащаме тези по-високи такси\", съобщи Ева Майдел.", "date": "2019.03.06", "title": "Ева Майдел: Българите ще плащаме десетократно по-ниски такси за преводи в евро"}
{"url": "http://epicenter.bg/article/S-kvorum-ot-124-deputati-zapochna-plenarnoto-zasedanie/176831/2/0", "text": "С кворум от 124 народни представители започна пленарното заседание, предаде агенция „Фокус“. Необходими за кворума са 121 народни представители.   Вече трета поредна седмица ПГ на „БСП за България“ не участва в пленарните заседания. По програма народните представители трябва да разгледат президентското вето върху Изборния кодекс, който бе причината за напускането на опозицията.   Държавният глава върна промените в изборното законодателство за ново обсъждане в парламента на 25 февруари. Според него поправките в изборното законодателство отслабват механизмите за осигуряване на честни избори. Радев наложи вето на увеличаването на прага на преференцията, както и на ограничаването на машинното гласуване.   Вето беше наложено и на текстовете, според които не всички, а само част от решенията на ЦИК могат да се обжалват пред Върховния административен съд (ВАС). Върнати бяха и поправките, предвиждащи при отменено от ВАС решение на ЦИК, на общински или на районна комисия, те да вземат ново решение, но не с мнозинство от две трети, а с обикновено мнозинство на половината плюс един от членовете ѝ.   Наложеното вето бе отхвърлено единодушно от водещата Комисия по правни въпроси. От БСП обявиха, че ако ветото бъде прието, ще се върнат в пленарна зала.   Съгласно Правилника за организацията и дейността на Народното събрание законът може да бъде повторно приет с гласовете на повече от половината народни представители. Така ветото се преодолява. Ако върнатият закон не получи необходимото мнозинство и е оспорен по принцип, той подлежи на разглеждане по реда, предвиден за обсъждане и приемане на законопроекти. В случаите, когато са оспорени само отделни текстове, се гласуват само те.   На вниманието на депутатите се поставя и проекторешение, свързано с нарастването на неофашистките прояви в Европа и България, внесено от ДПС.   Депутатите ще разгледат още Закона за социалните услуги на второ четене. Законопроектът предвижда право на социални услуги да имат всички нуждаещи се хора в България. Въвежда се планиране на национално ниво на социалните услуги, финансирани от държавния бюджет, чрез разработване на Национална карта на социалните услуги, която ще се приема от Министерския съвет.   Въвеждат се и допълващи стандарти за социалните услуги, чрез които се осигурява дневна или резидентна грижа за лица в невъзможност за самообслужване, за лица с агресивно и проблемно поведение и за лица с потребност от постоянно медицинско наблюдение и медицинска грижа.   За първи път се създава законов ред за предоставяне на асистентска подкрепа за лица в надтрудоспособна възраст в невъзможност за самообслужване, както и за лица с трайни увреждания, ако не ползват такава подкрепа по друг закон. Законът за социалните услуги е последният от трите документа, заради които майките на деца с увреждания протестираха продължително през 2018 г.   Първите два закона – Законът за хората с увреждания и Законът за личната помощ, вече бяха приети от депутатите. След пленарното заседание ще заседават общо 6 парламентарни комисии. В Комисията по земеделие и храни ще се проведе блиц-контрол с министъра на земеделието Румен Порожанов.", "date": "2019.03.06", "title": "С кворум от 124 депутати започна пленарното заседание, разглежда се ветото върху Изборния кодекс"}
{"url": "http://epicenter.bg/article/Karadaya--Istinskite-ogranicheniya-v-Izborniya-kodeks-ne-sa-otcheteni-ot-prezidenta/176832/2/0", "text": " Това каза председателят на ДПС Мустафа Карадайъ по време на дебатите по президентското вето върху Изборния кодекс, предаде репортер на Агенция „Фокус“.   „Съгласявайки се с мотива на президента, че правото на израз е израз на свободата на мисълта и убежденията и реална форма на участието на гражданите в политическия живот, ние от ДПС считаме, че истинските ограничения в закона за изменение и допълнение на Изборния кодекс не са отчетени и се надяваме същите да бъдат атакувани пред Конституционния съд“, заяви Карадайъ.   „  каза още Карадайъ.   Той призова народните представители да изпълнят Конституцията, за да не бъдат лишавани български граждани от избирателните си права. В случай, че Народното събрание не ги гарантира, а създава законови пречки,   посочи той.   Според него опитът да се изключат големи групи от хора с претенцията да се говори от името на народа е жива демагогия. „Отговорност на ГЕРБ е спазването на Конституцията на страната, прилагането на международните договори“, подчерта Карадайъ.", "date": "2019.03.06", "title": "Карадайъ: Истинските ограничения в Изборния кодекс не са отчетени от президента"}
{"url": "http://epicenter.bg/article/Georgi-Markov--Rumen-Radev-e-obladan-ot-mashinno-glasuvane/176835/2/0", "text": " Това каза народният представител от ПГ на ГЕРБ и бивш конституционен съдия Георги Марков по време на дебатите по президентското вето върху Изборния кодекс, предаде Агенция „Фокус“.   „Настоящото вето на държавния глава е важен политически акт. Разсейва два мита, те упорито се лансират от лидерите на българската опозиция – БСП и ДПС, с цялото ми уважение към тяхното мнение.   Първият мит е, че има срастване на партията с държавата. Ние сме парламентарна република, но с пряко избран държавен глава.   заяви Марков. Той отбеляза, че ПП ГЕРБ няма самостоятелно мнозинство от 121 гласа, за да преодолее ветото и попита за какво срастване на партия ГЕРБ с държавата може да става дума.   Според Марков две неща са характерни за вижданията на президента по избирателния процес в България. „Най-отчетливо от тях е така нареченото машинно гласуване. Всеки в живота и политиката може да бъде обладан от нещо.   Дори на Нова година, когато хората се чукаха с чаши и се целуваха, той ни занимаваше с машинно гласуване. Естественият въпрос е, той беше ли избран от машинно гласуване? Ако машинното гласуване е предпоставка, единствена гаранция за честност на изборите, ние трябва да повтаряме президентския вот. Да хвърля кърпата и да правим президентски избори.  “, допълни още Марков.   Той добави, че в 24 МИР София ГЕРБ побеждава БСП не с 10 гласа, за да са „менкани“ бюлетини, а с 10 %. Марков заяви, че ГЕРБ се е произнесла по преференциите една седмица преди ветото на президента и препоръча на колегите си да внесат отново закона за мажоритарни избори. Народният представител поздрави ПГ на „Воля“, защото тя е била за мажоритарни избори.   „Сега се извинявам на вашите избиратели. Браво, името ви „Воля“ отива на волята, която проявихте. Първо, да подкрепите правителството на ГЕРБ, без да участвате в него, защото това е гласът на народа и втория път - мажоритарния вот, защото това е гласът на народа.  , каза още депутатът от ГЕРБ.", "date": "2019.03.06", "title": "Георги Марков: Румен Радев е обладан от машинно гласуване"}
{"url": "http://epicenter.bg/article/Zemyata-se-raztrese-kray-balgarskiya-morski-bryag-/176839/2/0", "text": "Земетресение в Черно море, в близост до българския бряг тази сутрин.  То е регистрирано в 8:56 часа и е с магнитуд от 3,4 по скалата на Рихтер, съобщават от Националния институт по геофизика.  Според Европейския средиземноморски сеизмологичен център епицентърът на труса е бил на 112 км югоизточно от Шабла и на 128 км югоизточно от Варна. Трусът е бил с дълбочина от 15 км.  Засега няма данни земетресението да е усетено на брега, уточнява Канал 3.  ", "date": "2019.03.06", "title": "Земята се разтресе край българския морски бряг "}
{"url": "http://epicenter.bg/article/Simeonov--Prezidentat-se-opitva-da-vnese-samnenie-v-izborite-i-tova-ne-e-darzhavnichesko-povedenie/176841/2/0", "text": "Президентът се опитва да внесе съмнение в изборите и това не е държавническо поведение. Това каза народният представител от ПГ на „Обединени патриоти“ и лидер на НФСБ Валери Симеонов по време на дебатите по президентското вето върху Изборния кодекс, предаде Агенция „Фокус“.   Според него внушението по никакъв начин не води до повишаване на доверието в институциите и изборния процес. „Ние от НФСБ не смятаме, че преференциите носят някаква нова доза демокрация или мажоритарност“, каза още Симеонов.   „Винаги сме били против засилване на този процент на мажоритарност от гледна точка на нивото на демократична избирателна култура, която се създава с десетилетия и векове, каквато за съжаление не можем да кажем, че в България е на необходимото ниво. Огромен риск при прилагането на чисто мажоритарен вот е тези столове и банки в Народното събрание да се напълнят със силикони, с ботокси, с ритнитопковци и всякакви представители на подземния свят от различните области, общини, градове и села даже. Рискът е много голям. Към настоящия момент пропорционалната система в Народното събрание е един легитимен представител на българското общество. Хубаво, лошо, с 8%, с 9 % рейтинг - това е нашето общество, това е народното представителство в парламента“, допълни Симеонов.   По думите му с преференциите се дава възможност за нечистоплътно изместване на всяка цена с използването на роднински връзки, на влияние, на натиск, на корпоративен натиск и ангажиране на големи фирми. Симеонов зави, че машинното гласуване не е панацея и няма да спре корпоративния вот.   Симеонов заяви, че не е вярно, че българите в чужбина са лишени от права на гласувате. „Втората манипулация, която непрекъснато повтаряте - за уседналостта. В точката, която разглеждаме, няма нито дума за това. Това не е предмет на ветото“, обърна се Валери Симеонов към ДПС.    ", "date": "2019.03.06", "title": "Симеонов: Президентът се опитва да внесе съмнение в изборите и това не е държавническо поведение"}
{"url": "http://epicenter.bg/article/Radev--Nasarchavaneto-na-visokotehnologichnite-kompanii-e-investitsiya-v-badeshteto-na-ikonomikata-ni/176843/2/0", "text": "Насърчаването на дейността на новостартиращите компании в сферата на високите технологии е инвестиция в бъдещето на българската икономика. Това заяви президентът Румен Радев на среща с Българската стартъп асоциация (BESCO), в която участваха и представители на компании в сферата на информационните и комуникационните технологии, киберсигурността, биотехнологиите, космическите технологии и други, съобщиха от прессекретариата на държавния глава.  Информационните и комуникационните технологии са не само част от икономиката с висока добавена стойност, но и подпомагат създаването на качествено нов модел за обществено развитие, подчерта Румен Радев. По думите му засилването на връзките между институциите, бизнеса, сектора на образованието и новостартиращите български високотехнологични компании, създава перспективи преди всичко за младите българи да останат и търсят своята професионална реализация у нас.  „Има много държави, които не разполагат със значителни природни ресурси, но разчитат на качествено образование и развитие на човешкия фактор и са сред най-развитите днес общества“, посочи президентът. Румен Радев добави, че президентската институция ще засили диалога си с новостартиращите компании в областта на високите технологии, а техни представители ще бъдат включвани във водените от него делегации в чужбина.  От Българската стартъп асоциация запознаха държавния глава с резултатите от дейността на своите компании, някои от които вече имат осъществени успешни проекти в България или чужбина в областта на киберсигурността, образованието и космическите технологии. На срещата бяха обсъдени и теми, свързани с подобряване на диалога на малките фирми с институциите, както и за приобщаване на техните вече доказани разработки и в сферата на сигурността и отбраната в България.  ", "date": "2019.03.06", "title": "Радев: Насърчаването на високотехнологичните компании е инвестиция в бъдещето на икономиката ни"}
{"url": "http://epicenter.bg/article/Korneliya-Ninova--Vetoto-varhu-Izborniya-kodeks-shte-bade-othvarleno-sas-sdelka-mezhdu-DPS-i-GERB/176847/2/0", "text": "  Това каза лидерът на БСП Корнелия Нинова на пресконференция в централата на партията на \"Позитано\" 20.   Нинова заяви, че депутатите от БСП остават твърдо извън пленарната зала на Народното събрание.   „Вероятно ще бъде отхвърлено ветото на президента, както стана и вчера в комисията. Виждате, че ДПС, ГЕРБ и „Обединени патриоти“ в пълно съгласие отхвърлят аргументите на президента, а и нашите. Аз определям това като поредната сделка, особено между ДПС и ГЕРБ\", каза Нинова. И се обърна към медиите: \"Цената на тази сделка, колеги, търсете в петък в дневния ред на парламента, точка 1. Казва се Закон за вероизповеданията. И питайте Българската православна църква какво мисли по този въпрос.“   \"Сделката е, ние ви подкрепяме, за да отхвърлим ветото на президента, вие ни опрощавате задълженията на мюфтийството\", обясни Нинова.   \"Това е още едно доказателство за правотата на намеренията и поведението ни да стоим извън това статукво и това задкулисие. На това статукво и това задкулисие има алтернатива и твърдим, че ние сме алтернативата\", бе категорична Корнелия Нинова.   И благодари на \"организации и партии, които застават до нас в една принципна битка - срещу модела на прехода, срещу задкулисието в политиката, срещу договорките за партийни интереси, насочени срещу народните и обществените.\"     Корнелия Нинова отговори и на въпроси, свързани със заплатите на депутатите социалисти.   „Очевидно разговорът ще продължи да се води на това битово равнище. Тези въпроси, задавате към управляващото мнозинство. Ние сме заявили своята позиция – спрете всички плащания, не ги желаем. Двамата колеги, които са пътували   заявиха, че ще върнат парите. Чакаме справката от парламента колко пари са изхарчени за техните пътувания. Пуснали сме такова искане. Когато го получим, ще възстановят парите“, отговори Нинова.   И добави, че оттам нататък не е работа на БСП какво ще решават управляващите. „Внесоха промени в правилника за спиране на заплатите, решиха да не си го приемат. Да правят каквото искат. Ние не сме в парламента и не желаем да получаваме никакви средства за времето, в което не сме там“, добави Нинова.    Корнелия Нинова застана пред медиите след среща с ръководството на Патриотичен съюз \"Защита\". Разговорите на лидера на БСП и Николай Захариев и Петър Величков от \"Защита\" са част от усилията на социалистите да създадат единен фронт за честни избори.   Нинова съобщи, че със \"Защита\" имат пълно съвпадение на тезите и начина, по който да се обединят повече хора така, че изборите да бъдат честни. \"Защита\" е част от коалицията Обединени патриоти.   По думите на Нинова кръгът от организации, с които БСП се среща, се разширява - това е била третата среща, а около 20 организации вече са заявили желание също да се включат. „ ”, заключи Нинова.  \"С БСП се обединихме около идеята, че честните, справедливи, прозрачни и демократични избори са без алтернатива. Ако със собствени усилия не гарантираме провеждането на такива избори, няма как да променим статуквото\". Това заяви пред медиите председателят на Съюза на патриотичните сили \"Защита\" Николай Захариев.   По думите му трябва да се сложи край на механизма на правене на изборите през последните 30 години, когато управляващата партия се опитва да наложи свой начин на провеждане на изборите. Той изрази съгласие с позициите на БСП по Изборния кодекс и подчерта: \"Тази тема няма партиен оттенък. Ще направим всичко да настъпят така желаните промени в изборното законодателство, които да гарантират честни избори\", заключи Николай Захариев.    ", "date": "2019.03.06", "title": "Нинова: ГЕРБ и ДПС отхвърлят ветото на Радев със сделка! Оставаме извън парламента! (ВИДЕО)"}
{"url": "http://epicenter.bg/article/Tsvetanov--Ne-vyarvam--che-BSP-i-simpatizantite-im-iskat-da-vidyat-balgarskiya-Maduro-v-litseto-na-Radev-/176850/2/48", "text": " Това каза председателят на ПГ на ГЕРБ Цветан Цветанов по време на дебатите за президентското вето върху промените в Изборния кодекс, предаде Агенция „Фокус“.  Цветанов припомни аферата „Костинброд“ и посочи, че не е имало ден за размисъл, който да е бил опорочаван по този начин.  „За последните 30 години никой не е мислил и не е прилагал подобен подход. Защото „Костинброд“ беше на първа страница на всички вестници и всички онлайн издания през 2013 г. в деня за гласуване. Но тогава българските граждани не се поддадоха на манипулациите и гласуваха за ГЕРБ“, коментира председателят на ПГ на ГЕРБ.  „Нека да припомним, че през 2016 г. президентът Румен Радев призна изборите за честни, защото ги спечели. През 2017 г. точно с назначеното служебно правителство от Румен Радев бяха спечелени изборите от ГЕРБ. Така че на колегите от БСП не им прави чест да правят политика на инат“, посочи Цветанов.  Той коментира, че   „И сега това им е единственият начин да говорят, защото те се лишиха от парламентарната трибуна“, заяви Цветанов. По думите му президентската институция не е участвала активно в дебата за промените в Изборния кодекс.  „Виждаме, че в президентската институция, когато си в административния отдел на неформалния лидер на БСП, вече взимаш предвид политическата реторика, а не реалните аргументи“, заяви Цветанов, цитирайки участието на секретаря на президента проф. Емилия Друмева по време на дебатите в парламентарната правна комисия.  „Някои се притесняват от участие в мажоритарна система. Искам да кажа, че се чувствам удовлетворен, че имах възможността през 2009 г. да бъда избран мажоритарно и да бъда водач на две листи – в София и Варна. И няма нищо страшно, само отговорността е по-голяма към българските граждани. И смятам, че БСП са неискрени, защото самите те не желаят мажоритарна система и доказаха това с гласуването си, когато отхвърлиха предложението на ГЕРБ за мажоритарна система, която да съответства на проведения референдум, където гласа си дадоха над 2,5 млн. граждани“, заяви Цветанов.  Той посочи, че в една партия едноличното управление води до диктатура.  „Не вярвам, че БСП и техните симпатизанти искат да видят българския Мадуро в лицето на президента Румен Радев. Точно затова мога да кажа, че от името на ГЕРБ ще гласуваме „за“ законопроекта и против ветото на президента. Но искаме да го призовем, когато подготвя своите мотиви, нека неговите сътрудници да се запознават със стенограмите не само на изказващите се от неговата партия – БСП, но да чуят и това, което казват и ВАС и ЦИК“, посочи Цветанов.  Някои партии приемат промените в Изборния кодекс, за да изложат мотивите си за предстоящата им загуба на изборите, подчерта Цветан Цветанов.  „Всеки път, когато се говори за Изборен кодекс, винаги има и политическо противопоставяне. Защото някои от партиите приемат тези промени, за да се гарантират някакви изборни победи. Това е добра защитна теза за тези, които искат да изложат мотивите си за предстоящата им загуба. Но тя няма да бъде на база изборния кодекс, а на база на поведението им пред обществото и на базата на информацията, която тиражират.   „Като неформален лидер на опозиционното говорене се показа президентът Румен Радев. Той има проблеми с изборните правила, по които самият той е избран. Радев не казва, че когато беше избран за президент, имаше 5000 машини, които бяха част от изборния процес. И тогава от ЦИК казаха, че има определени дефицити в машинното гласуване. Няма държава от ЕС, която да въведе машинното гласуване, но ние предприехме подход към поетапното му въвеждане, за да покажем на опозицията, че сме склонни дори на моменти да се съгласим с техните ултимативни искания, за да им покажем, че има прозрачен изборен процес“, коментира Цветанов.  ", "date": "2019.03.06", "title": "Цветанов: Не вярвам, че БСП и симпатизантите им искат да видят българския Мадуро в лицето на Радев "}
{"url": "http://epicenter.bg/article/Istinskata-prolet-prodalzhava--do-22-gradusa-v-chetvartak/176853/2/0", "text": "През нощта времето ще е предимно ясно. Северозападният вятър ще утихне. Минималните температури ще са между 0 и 5 градуса. В , с разкъсана висока облачност. Ще духа слаб, в Източна България до умерен вятър от юг-югозапад.  , по-ниски по Черноморието, където вятърът ще е от югоизток.   Атмосферното налягане ще бъде по-високо от средното за месеца и през деня слабо ще се понижава.   . Ще духа умерен, по билата до силен вятър от запад-югозапад. Ще се затопля и максималната температура на 1200 метра ще е около 12 градуса, а на 2000 метра - около 5 градуса.   По  През деня вятъра ще се ориентира от югоизток и ще е слаб до умерен. Максималните температури ще са 8-11 градуса. Температурата на морската вода е 6-7 градуса. Вълнението на морето ще е около 2 бала.   В петък и събота ще има разкъсана висока облачност. Вятърът ще бъде със западна компонента, слаб до умерен и температурите ще се повишат с още градус-два. Максималните в по-голямата част от страната ще са между 18 и 23 градуса.", "date": "2019.03.06", "title": "Истинската пролет продължава, до 22 градуса в четвъртък"}
{"url": "http://epicenter.bg/article/Pochina-bivshiyat-konstitutsionen-sadiya-Dimitar-Gochev/176855/2/0", "text": "Бившият конституционен съдия Димитър Гочев е починал тази сутрин.  Това съобщиха негови близки, цитирани от Вевести.бг.  На 27 февруари той навърши 83 години. Димитър Гочев е роден в София, завършва право в Юридическия факултет на Софийския университет \"Св. Климент Охридски\", 1959. През 1960 - 1961 е стажант-адвокат в София, 1961 - 1963 работи в Окръжна строителна организация-София, 1963 - 1966 е юрисконсулт в ТКЗС в с. Горна Диканя, 1966 - 1990 – арбитър в Градския държавен арбитраж и Върховния държавен арбитраж в София, 1990 - 1994 – съдия, председател на отделение и заместник-председател на Върховния съд, 1992 - 1998 – член-съдия на Европейския съд за правата на човека в Страсбург. През 1994 г. става съдия в Конституционния съд, избран е от квотата на Народното събрание.  Беше член на УС на Българския туристически съюз и на сдружение \"Приятели на планинарската песен\".  ", "date": "2019.03.06", "title": "Почина бившият конституционен съдия Димитър Гочев"}
{"url": "http://epicenter.bg/article/-quot-Pravda-quot--Balgarskiyat-premier-Boyko-Borisov-napravi-stapki--dostoyni-za-uvazhenie/176857/2/0", "text": "Българският премиер Бойко Борисов направи стъпки, които са достойни за уважение, написа руският в. Правда.  Изданието в обширен материал коментира двудневното посещение на министър-председателя Дмитрий Медведев в София, което завърши вчера.   \"Отношенията между двете страни през последните десетина години преживяха охлаждане\", коментира медията. \"Правда\" допълни, че в доклада за националната сигурност на страната на българското правителство за 2016 г. се посочва, че действията на Москва, най-вече в Черно, Балтийско и източната част на Средиземно море, където Русия засилва военното си присъствие, застрашават единна, свободна и мирна Европа и документът бе подписан от Борисов.  \"Българският премиер обаче смени тона и направи три, достойни за уважение стъпки. Първо, той се извини за провала на енергийните проекти с руско участие (АЕЦ \"Белене\", газопроводите \"Бургас-Александруполис\" и \"Южен поток\"). Второ, правителството в София плати неустойките по за АЕЦ \"Белене\". Трето, Борисов не въведе допълнителни санкции срещу Русия заради отравянето на бившия полковник от руското Главно разузнавателно управление Сергей Скрипал и дъщеря му Юлия Скрипал в Англия през март 2018 г.\", посочи още медията.  \"За тази промяна допринесоха редица събития, както в България, така и в Европа. Първото от тях е смяната на русофоба Росен Плевнелиев с проруския български президент Румен Радев. За смекчаването на реториката допринесоха и отказа на Ангела Меркел от политическа кариера, нарастването на националистическите настроения в Европа и повишаването на рейтингите на популисти като Марин Льо Пен и Виктор Орбан\", коментира медията.  \"В България също разбраха, че ако сега не се хванат за газовите проекти, които заобикалят Украйна, ще бъде късно. Ето защо в София постъпиха прагматично\", отбелязва още Правда. ", "date": "2019.03.06", "title": "\"Правда\": Българският премиер Бойко Борисов направи стъпки, достойни за уважение"}
{"url": "http://epicenter.bg/article/D-r-Daniela-Daritkova-za-nargiletata--Shte-podkrepya-vsyako-reshenie-sreshtu-vrednite-navitsi/176861/2/0", "text": "„Всяка мярка трябва да се предприема тогава, когато предходната е реализирана в пълен обем. Аз имам сериозни притеснения по отношение  на това как се спазва забраната за пушене в България. Смятам, че тук усилията  на изпълнителната власт не са реализирани в пълен обем“. Това коментира пред БНР д-р Даниела Дариткова от ГЕРБ, председател на здравната комисия. Комисията единодушно прие законовите поправки, с които се забранява на деца да пушат наргиле в заведенията. „Трябва да сме сигурни, че нашите колеги от „Обединени  патриоти“ са „изпушили лулата на мира помежду си“, защото именно тяхно беше предходното предложение за връщане на разделението за пушачи и непушачи. Сега с този законопроект аз разчитам, че те са осъзнали, че инвестицията в здравето на  нацията си заслужава. Ще подкрепя всяко решение, което ограничава вредните  привички“, каза тя в предаването \"Преди всички\". „Променихме акцизите на електронните цигари. Дали те ще се забранят или не – ще се коментира, след  като се внесат конкретните предложения от Министерството на здравеопазването и се видят всички становища. Идеята за забрана на пушенето е – когато човек е решил да вреди на себе си, да не вреди на околните. Когато забраняваме да се  пуши в затворени помещения, това касае здравето на околните, които са пасивни  пушачи и за тях вредата е не по-малка, В този аспект трябва да са разсъжденията“,  каза Дариткова.  „Очакват се вероятно мненията на специалистите. На този етап предложението е за забрана на пушенето на т.нар. водна лула, несъдържаща тютюн, известна като наргиле“, обясни председателят на здравната комисия в парламента.  Дариткова заяви, че депутатите биха могли да обмислят забрана за пушене на закрито и на електронни цигари, когато готвени от  ресорното министерство законови промени бъдат внесени за обсъждане.", "date": "2019.03.06", "title": "Д-р Даниела Дариткова за наргилетата: Ще подкрепя всяко решение срещу вредните навици"}
{"url": "http://epicenter.bg/article/Smetnata-palata--Arhitekturnoto-kulturno-nasledstvo-e-v-opasnost/176864/2/0", "text": "  В периода 2015-2018 г. не е осъществяван мониторинг на състоянието на недвижимото културно наследство с изключение на няколко обекта с категория „световно значение“ - старинен град Несебър, Ивановски скални църкви, Мадарски конник, Рилски манастир, заявяват от Сметната палата.   Културното наследство е обект на закрила от самото създаване на българската държава. Още през 1888 г. са приети временни правила за закрила на наследството, от 1911 г. е в сила Закон за старините, а през 1937 г. се въвежда за първи път регистрационен режим, за да се запазят старинните постройки в населените места.Според международните и европейските документи всяка държава трябва да съхрани и популяризира културното и природното си наследство. Комитетът за световно наследство през 2015 г. изтъква, че трябва да се минимизира негативното влияние на инфраструктурни и устройствени проекти върху обекти на световното наследство, като се прави оценка на въздействието на такива проекти. Тази оценка, която би имала превантивна роля, у нас не е въведена.   Одитът на Сметната палата е предприет, след като през последните години редица публикации и репортажи в медиите сигнализираха за лишаването на българските градове от огромна част от тяхното ценно архитектурно наследство. Стотици къщи и сгради с впечатляващи архитектурни стилове са разрушавани, като на тяхно място се появяват нови строежи, които често пъти нямат нищо общо със заобикалящата архитектурна среда.   Сгради със статут на паметници на културата са изоставени с години и се саморазрушават. Не са предприети почти никакви реални стъпки за задължаване на собствениците на стари сгради да ги поддържат и пазят. В резултат, старите квартали на градовете са изоставени, вместо да бъдат изпълнени с дух и история и да са предпочитана туристическа дестинация. А Конституцията гарантира правото на всеки гражданин да се ползва от националните културни ценности.   Поради това предмет на одита са именно създадените условия за изпълнение на дейностите по опазване и поддържане на недвижими културни ценности – архитектурни обекти в градска среда, дейностите по идентифициране, деклариране и предоставяне на статут, мониторингът и контролът.   Опазването на културното наследство е отговорност на много органи и структури на национално и регионално ниво, с неясно, неточно и непълно определени правомощия и задължения - областни управители, общини, министър на културата, министър на околната среда и водите, министър на регионалното развитие и благоустройството, Светия синод на Българската православна църква и на централните ръководства на другите вероизповедания.   Основни етапи от процеса по опазване на недвижимото културно наследство са идентифицирането, декларирането и предоставянето на статут.       Повече от девет години след влизането в сила на Закона за културното наследство все още няма Национална стратегия за развитието на културата, в която да се определят стратегически цели за управление и опазване на културното наследство. Не са издадени всички подзаконови нормативни актове, предвидени в Закона за културното наследство, които да осигурят прилагането му.     Информацията за състоянието на недвижими културни ценности не е събирана, обобщавана и анализирана системно, поради което липсват актуални данни за тях. Декларираните недвижими културни ценности са общо 39 476, от които 19 438 са архитектурно-строителни, в т.ч. 355 от национално значение, а останалите са от регионално, местно, ансамблово значение и за сведение.        Липсва обвързаност на числеността на служителите в Националния институт за недвижимо културно наследство и Министерството на културата с броя на недвижимите културни ценности и изпълнението на нормативно определените функции.   Например средно  .      по опазване на недвижимото културно наследство  . Например, заделените по бюджета на министерството      , на които не е направена и оценка на притежаваните качества на културна ценност. А определянето на режима за опазване на един обект е от ключово значение, тъй като регламентира точното местонахождение и площ на обекта, зоната около него, която попада под защита на закона,   и устройството и условията за ползване на техните територии и охранителни зони.   . Не са създадени и предвидените в Закона за културното наследство териториални структури на Министерството на културата и на Националния институт за недвижимо културно наследство.   През одитирания период   за опазване на културното наследство  . Дейността не се планира и отчита адекватно.    на Националния институт за недвижимо културно наследство   за създаването на досиета за обектите.  , тъй като поради спецификата на законодателството през различните периоди е било възможно да се декларират много обекти с един акт, без за тях да е налична каквато и да било документация. А създадените досиета имат пропуски по отношение на пълнота и актуалност. Помещенията, в които се съхранява архивът, не са достатъчни.    Архивът съдържа около 100 000 папки и класьори - досиета на обектите и техническа документация, протоколи от комисии, планове, фотограметрични заснемания и фотодокументация.    ", "date": "2019.03.06", "title": "Сметната палата: Архитектурното културно наследство е в опасност"}
{"url": "http://epicenter.bg/article/Zrelishten-treylar-izdade-novi-podrobnosti-za-posledniya-sezon-na--quot-Igra-na-tronove-quot---VIDEO-/176867/10/88", "text": "HBO пусна нов трейлър, с който да подгрее феновете на хитовия сериал. И той отново обещава много кръв и смърт.  Официалната дата за старта на финалния сезон стана ясна още през януари, а сега с новото промо тя отново бе потвърдена. Осмият последен сезон тръгва на 14 април. Ден по-късно той официално ще е в българския ефир, стана ясно от въпросния трейлър, разпространен от HBO България. А големият финал е насрочен за 19 май, като сезонът ще се състои от 6 епизода.  Новият трейлър започва със сцена, в която Аря Старк казва: \"Познавам смъртта. Има много лица\", с което загатва, че отново зрителите ги очаква много кръв и смърт. От видеото става ясно, че се готви голямо обединение преди предстоящата война с белите бродници.   Източник: Канал 3", "date": "2019.03.06", "title": "Зрелищен трейлър издаде нови подробности за последния сезон на \"Игра на тронове\" (ВИДЕО)"}
{"url": "http://epicenter.bg/article/Sedmichna-numerologichna-prognoza-ot-04-do-10-mart-2019-g-/176889/10/0", "text": "Предстои да прееживеем пасивна седмица, която ще ни даде да разберем, точно къде ни е мястото по отношение на работата. По-голямата част от дневните нумерологични аспекти са пасивни, за това планирайте умерено действията си. Не е нужно да преследвате каквото и да било. Успехът сам ще ви намери и всичко ще се подреди както трябва.    Дневно предназначение: Започваме новата седмица с ден, предназначен за работа по нов проект. Дневната нумерологична карта активира лично приемане и действие, съобразяване и искане на ново мнение или запознанство с нов колега. Настроенията ще са на границата от силна любов до чувство на гняв и омраза. Денят е несоциален, подходящ да прекарате повече време на място или в дома.   Възможно е да възникнат ядове или проблеми които ще трябва да понесете лично. Момента е подходящ за ремонт и подредба.  Основна цифрова характеристика – 1, 2, 3, 4, 6, 7, 9.  Несоциален ден, подходящ за ремонтни дейности и подредба на дом или офис. Часова характеристика:  6.00 – 12.00 ч. – Сутринта започва добре, с възможности за добър старт и начало.  12.00 – 18.00 ч. – На обед е момент, в който може да получите бърз и лесен резултат. Ще намерите изход и всичко ще се балансира.  18.00 – 00.00 ч. – Вечерта ще трябва да изберете сами как да прекарате времето си..  Съдбовно правило: Положителните ми нови мисли ми носят положителен нов успех!  Мото: Днес е нов ден, неизживян никога преди!  Позитивно утвърждение: Живея в настоящето и се наслаждавам на всеки миг!     Дневно предназначение:Ден, подходящ за семейни разговори, уточняване на взаимоотношения с близки и партньори, поставяне на правила, търговия, бартери и търговски уговорки. Дневната нумерологична карта активира движение, устни споразумения, пътуване в страната и командировки.  Основна цифрова характеристика – 1, 2, 3, 5 , 6, 8, 9.  Ден за търговски обмен, разговори в семейството и партниране.  Часова характеристика:  6.00 – 12.00 ч. –Сутринта е подходяща за разговори и договорки с обществени институции.  12.00 – 18.00 ч. – В обедните часове късметът и балансът ще се явят като награда за добрите разговори и сътрудничество.  18.00 – 24.00 ч. – Вечерта, ще се наложи да се съобразите с чуждото мнение и да постъпите в полза на семейството. Момента е подходящ за споделяне и очертаване на граници. Ще ви чуят и раберат от втория път.  Съдбовно правило: Моите мисли и убеждения постоянно оформят моите изживявания!  Мото: Онова което давам се връща при мен!  Позитивно утвърждение: Аз избитам своите мисли!    Дневно предназначение: Днешният ден преминава спокойно, леко дистанцирано и неактивно. Дневната нумерологияна карта е подходяща за внасяне на баланс, хармония и уют в къщи и на работното място. Успехът ще идва по пасивен начин, така, че не е необходимо да пренавивате пружината. Накрая всичко в работата ще се подреди като по чудо.  Основна цифрова характеристика – 1, 2, 3, 6, 9.  Ден за преживяване на спокойствие в работата и дома.  Часова характеристика:  6.00 – 12.00 ч. – Сутринта започва спокойно и хармонично.  12.00 – 18.00 ч. – На обед е момент, в който може да получите бърз и лесен резултат. Ще намерите изход и всичко ще се балансира.  18.00 – 00.00 ч. – Вечерта приключва от лесно по-лесно.  Съдбовно правило: Обичам себе си и знам, че ме чака добро !  Мото: Обграждам се само с позитивни хора!  Позитивно утвърждение: Аз съм готов да видя живота си по нов позитивен начин!    Дневно предназначение: Ден, предназначен за подредба и ремонти в дома. Дневната нумерологична карта активира ядове, повреди, наложително вземане на решения и справяне със ситуация. Избягвайте конфликти, защото обидата ще се приеме твърде лично. Денят е подходящ да се погрижите за себе си. Препоръччват се водни процедури, миене и къпане.  Основна цифрова характеристика – 1, 2, 3, 4, 6, 7, 9.  Ден за ядове в работата и ремонтни дейности.  Часова характеристика:  6.00 – 12.00 ч. – Сутринта е успешна, въпреки трудностите и отказите.  12.00 – 18.00 ч. – На обед ще намерите истината, която да ви помогне да се справите безпроблемно с проблеми и притеснения.  18.00 – 00.00 ч. – Вечерта се препоръчва активна почивка за да се справите по-успешно с колебанията и несигурността.  Съдбовно правило: Любовта отстранява и освобождава всичко!  Мото: Отнасям се към всички със състрадание и любов!  Позитивно утвърждение: Аз уважавам себе си и другите!    Дневно предназначение: Ден, подходящ за активна социална изява, добри пътувания и командировки в страната, сватби и годежи, семейни тържества и мероприятия. Аспекта активира възможности за много срещи, получаване на популярност, известност и публични успехи. Момента е подходящ за закупуване на нов дом и започване на нова работа. Брачните двойки ще получат благословия за дълъг и успешен съвместен живот.  Основна цифрова характеристика – 1, 2, 3, 5, 6, 8, 9.  Ден за публични изяви, успех и налагане в обществото.  Часова характеристика:  6.00 – 12.00 ч. – Сутринта започва с вълшебни мигове, разговори за пари и разпределяне на семейните отговорности.  12.00 – 18.00 ч. – През обедните часове всичко се подрежда хармонично и спокойно. Това е момент, който може да използвате, за да намерите разрешение и да случите по-лесно нещата. Ако днес желаете да стартирате нещо по-важно, това е времето, в което може да го направите.  18.00 – 00.00 ч. – Вечерта ще е активна, социална, с добри възможности за изява и пътувания.  Съдбовно правило: Светлината в мен твори чудеса Тук и Сега!  Мото:Аз съм изпълнен с живот и любов !  Положително утвърждение: Аз съм благословен !    Дневно предназначение: Ден, предназначен за любовни трепети, радост и копнежи. Дневната нумерологична карта активира очаквания свързани с далечни цели. Денят е с пасивна характеристика, предназначен за работа на място от офис или дома. Прекалената активност няма да помогне особено. Бъдете търпеливи, успеха сам ще ви намери. Дори и да имате труден проблем, много лесно и с готовност ще намерите разрешението му.  Основна цифрова характеристика – 1, 2, 3, 6, 7, 9.  Позитивен ден за преживяване на радостни мигове и спасяване на ситуация.  Часова характеристика:  6.00 – 12.00 ч. – Сутринта стартира с намиране на решение относно работа.  12.00 – 18.00 ч. – На обед всичко се подрежда. Моментът е подходящ за лесен успех, бързо изпълнение на ангажментите.  18.00 – 00.00 ч. – Вечерта приключва отлично, радостно със смях и отдаване на удоволствия.  Съдбовно правило: Радостта е естественното състояние на духа!  Мото: Днес преживявам красив и весел ден!  Позитивно утвърждение: Аз привличам любов, удовлетвореност и щастливи мигове!    Дневно предназначение:Приключваме седмицата с ден, подходящ за изложби, семинари, духовна дейност, онлайн събития, покупко-продажба на коли и моторни превозни средства. Бъдете внимателни, защото има опасност сами да си създадете проблем. Дневната нумерологична карта благославя уроци по отношение на личното разбиране, качеството и прецизното изпълнение на ангажиментите. Активира се работа в дома или офиса, мечти и надежди за далечно бъдеще. Ако не повтаряте стари грешки, всичко ще придобие друг израстващ смисъл.  Основна цифрова характеристика – 1, 2, 3, 4 , 6, 7, 9.  Ден за изпит и проверка на духовните ценности.  6.00 – 12.00 ч. – В сутрешните часове се появява възможност за успехи и съдействие, което да бъде личен избор.  12.00 – 18.00 ч. – В обедните часове късмета и баланса ще се явят като награда за личния избор.  18.00 – 24.00 ч. – Вечерта, целта или поуката ще бъдат откритото съровище.  Съдбовно правило: Вярата е моята могъща сила!  Мото: Вярвам в мечтите си!  Позитивно утвърждение: Аз имам всичко от което се нуждая за да постигам успех!", "date": "2019.03.06", "title": "Седмична нумерологична прогноза от 04 до 10 март 2019 г."}
{"url": "http://epicenter.bg/article/moda/176892/10/84", "text": "Дизайнери и модни творци ще бъдат отличени за 25-ти път от Академията за мода. Годишните награди „Златна игла 2019“ ще се състоят в средата на месец март в „Рамада София Хотел”. По време на бляскавото събитие ще се връчат призове в категории като „Дизайнер на годината”, „Модна къща на годината”, „Най-добър млад дизайнер” и др.   В продължение на четвърт век Академията за мода отличава и стимулира най-добрите български модни творци. В подкрепа на тази мисия всяка година гала ревю-спектакъл по традиция предхожда официалната церемония по награждаването. В него по покана на Академията за мода участват талантливи дизайнери, утвърдени и изявени модни къщи.   Проф. Любомир Стойков, председател на Академията за мода, заяви: „Всяка година ревю-спектакълът „Златна игла“ фокусира погледите върху най-нови предложения на българските модни творци. Красивият пърформанс не само доставя естетическа наслада и ориентира в последните тенденции на стила, но и е логична прелюдия към кулминацията на вечерта – церемонията за награждаването на новите носители на приза на Академията за мода. Вярвам, че и този път родните дизайнери ще ни зарадват с много оригиналност, иновативност, изисканост и шик“.   Ревю-спектакълът ще бъде открит от трикратната носителка на Златна игла София Борисова. Тя ще представи избрани творения от колекция-висша мода Attitude 2020. Миналогодишният носител на „Златна игла“ за булчинска мода – дизайнерът Христо Чучев, ще покаже актуална колекция с избрани предложения за младоженките. Модна къща „Бандерол“ с дизайнери Десислава и Никола Карадамянови ще покажат своите най-нови предложения дамска и мъжка официална мода. Част от дизайнерите и модните къщи, които тази година ще покажат свои колекции по време на „Златна игла 2019“, ще участват за първи път в гала спектакъла за годишните награди на Академията за мода. Радослава Лазарова, дизайнер на модна къща „Блинк“, ще покаже специално селектирани преложения официална и булчинска мода. Антония Стоянова, дизайнер на авангардната, дръзка и ексцентричнамодна къща IMANE ще предстви колекция Notice Me. Диляна Матеева, дизайнер на модния бранд Art.Look ще покаже елегантна цветна колекция с името „Островът на спокойствието“. Ива Господинова - дизайнер на Iv Style,ще участва с представителна колекция стилни бизнес и официални облекла за дамите. Модният бранд МЕМЕ МОР с автор Венета Райкова ще покаже бутикови рокли с български шевици и специална символика. Модерна интерпретация на тюрбани – тип шапка, ръчно изработени от Севдалина Дякова, ще бъдат представени от Sevi by Sevdalina. Дизайнерката Аксел Харди за поредна година ще покаже свои авторски плетива и многофункционални облекла, този път с иновативни акценти в колекция „Еуфория“.    Водеща на ревю-спектакъла и официалната церемония ще бъде Гери Дончева. Подготовката на ревю-спектакъла по повод годишните награди на Академията за мода е поверена на Боян Караиванов. По традиция статуетката „Златна игла“ е изработена от емблематичния наш бижутер Анжело Красини. Церемонията по връчването на годишните награди за мода ще завърши с изискан коктейл, по време на който гостите ще могат се насладят навината Pixelsи изкушаващите десерти от сладкарници „Неделя”.   „Златна игла 2019“  се реализира с любезното съдействие на: „Кимбо“, „Банка ДСК“, A1, „Рамада София Хотел”, „Ситроен“, „Агресия“, сладкарници „Неделя“, Pixels, MACCosmetics, Hair Box, V&A Glamour, Mr. Garden, „Хотел Самоков“.", "date": "2019.03.06", "title": "Академията за мода ще връчи престижните награди \"Златна игла\" за 25-ти път"}
{"url": "http://epicenter.bg/article/Lepa-Brena-stana-baba-/176898/10/100", "text": "Лепа Брена стана баба и е безумно щастлива от раждането на внука си Александър. Александра Прийович роди тази сутрин и дари с още един член семейство Живойнович, предаде Плусинфо, цитиран от Канал 3. Лепа Брена не крие колко е щастлива заради внука си. Тя споделя, че е чакала внуче с години. Певицата съобщи новината и във Facebook.  Раждането на Александра Прийович е минало по възможно най-добрия начин, като майката и бебето се чувстват чудесно. Синът на Филип Живойнович и Александра без съмнение ще стане любимец в семейството.", "date": "2019.03.06", "title": "Лепа Брена стана баба "}
{"url": "http://epicenter.bg/article/Keyt-Midaltan--Shte-imame-chetvarto-dete--/176905/10/100", "text": "Красивата херцогиня Кейт Мидълтън даде живот на третото си дете, принц Луи, преди по-малко от година, но това съвсем не попречи на медиите да разпространят информацията, че е бременна с четвърти наследник. От месеци насам се говори, че съпругата на принц Уилям вече отглежда в утробата си бебе и никой от кралското семейство не беше коментирал темата досега. Но ето, че Кейт реши да открехне завесата и ни даде повече яснота.   В края на февруари, по време на официалната си визита в Северна Ирландия, Мидълтън заяви, че много би искала с Уилям да имат и четвърто дете и вероятно това ще стане съвсем скоро.   Не бихме могли да подминем и елегантната визия, която демонстрира тя по време на официалния ангажимент. Кейт бе заложила на изискано дълго палто в невероятен син цвят. Още блясък на визията ѝ придаваха изящните ѝ сапфирени обици, които са собственост на принцеса Даяна.   Дали Уилям и Кейт работят за четвърти наследник? Може би, нетърпеливи сме да разберем кога ще ни зарадват с хубавата новина.  Източник: woman.bg", "date": "2019.03.06", "title": "Кейт Мидълтън: Ще имаме четвърто дете!  "}
{"url": "http://epicenter.bg/article/-quot-Levski-quot--ofitsialno-veche-ima-nov-sobstvenik---Georgi-Popov/176858/8/0", "text": "\"Левски\" официално вече има нов собственик. Това стана факт днес на Общото събрание на клуба, което се проведе в зала 6 на НДК. Неговото име е Георги Попов, който е известен като приближен човек до Васил Божков и вицепрезидент на \"Нове холдинг\".  Георги Попов става мажоритарен собственик и освен това ще оглави Надзорния съвет на \"сините\", като по този начин заменя Спас Русев.  Надзорният съвет също бива изцяло подменен. Освен собственика, в него влизат Александър Тумпаров, който е сред ръководителите на \"Еврофутбол\", и юристът Михаил Тодоров. Те заменят сина на Спас Русев - Евгени Русев, и Кирил Ивков.  Събранието в НДК бе открито от Ангел Станков, а на него присъства и новия изпълнителен директор на клуба Павел Колев.  Както вече е известно през февруари \"Левски\" вече избра и нов Управителен съвет, в който влизат Павел Колев, Ели Шопова и Найден Димитров.  ", "date": "2019.03.06", "title": "\"Левски\" официално вече има нов собственик - Георги Попов"}
{"url": "http://epicenter.bg/article/Pregovorite-za-Brekzit-otnovo-zavarshiha-bez-rezultat/176825/7/0", "text": "Отново задънена улица в преговорите по Брекзит, след като снощната среща в Брюксел завърши без резултат.  На нея са присъствали главният преговарящ за Европейския съюз Мишел Барние и специалният британски преговорен екип, който включва главния преговарящ от страна на Великобритания Стивън Баркли и главният прокурор на страната Джефри Кокс.  Представител на Евросъюза заяви, че преговорите не са протекли добре. Никоя от страните не направи изявления след срещата, продължила повече от три часа. Разговорите ще продължат и днес.  ", "date": "2019.03.06", "title": "Преговорите за Брекзит отново завършиха без резултат"}
{"url": "http://epicenter.bg/article/ES-podtseni-vliyanieto-na-Kitay-na-Balkanite-i-nadtseni-tova-na-Rusiya--prizna-Yohanes-Han-/176837/7/0", "text": "Електронното издание на водещия белградски ежедневник Danas публикува откъси от интервю на комисаря по европейска политика за съседство и преговори за разширяване Йоханес Хан за британския вестник The Financial Times, в което той признава, че Брюксел е подценил влиянието на Китай на Балканите. Това съобщава Агенция \"Фокус\".  Австрийският политик изразява загриженост, че някои страни от региона взимат неизгодни заеми от Пекин, за да финансират изграждането на инфраструктурата. Съгласно думите му, това увеличава риска от дълготрайни щети на техните крехки икономики.  Хан бе категоричен – Европейският съюз би бил по-справедлив партньор.„Китай никога не взима предвид как и дали страната е в състояние да изплати заемите си. И ако те не могат да платят, бива оказван натиск да се прехвърли собствеността”, обясни австриецът, като същевременно допълни, че европейците може и да са по-взискателни, но вероятно са „най-честните партньори“.  Според британския вестник Балканите са място, където ЕС се стреми към въздействие, като предлага перспектива за членство за повече страни и регион, който има културни и религиозни връзки с Русия. Изявленията на Хан обаче свидетелстват, че влиянието на Китай може да се превърне в допълнителен източник на нестабилност за полуострова, пише изданието. „Може би сме надценили Русия и сме подценили Китай“, коментира Хан.  Припомня се, че Китай е инвестирал огромни суми на Балканите, които са част от така наречения формат „16 плюс 1“, който включва 11 страни от ЕС и пет страни извън Общността - Албания, Босна и Херцеговина, Северна Македония, Черна гора и Сърбия.  Хан обяснява, че страните от Централна Европа, като Чешката република и Полша, се притесняват от китайските инвестиции, особено след като САЩ обвиниха в шпионаж китайската телекомуникационна компания Huawei, но балканските страни са привлечени от възможностите за заеми и инвестиции в инфраструктура.  Той увери, че Европейската комисия ще отдели повече внимание на въпроси като обществените поръчки, конкуренцията и екологичните стандарти при оценката на готовността на страните да се присъединят към Съюза.  ", "date": "2019.03.06", "title": "ЕС подцени влиянието на Китай на Балканите и надцени това на Русия, призна Йоханес Хан "}
{"url": "http://epicenter.bg/article/Dmitriy-Medvedev--Shte-ima-tranziten-gaz-prez-Ukrayna-i-sled-2019-g--/176842/7/97", "text": "Руският министър-председател Дмитрий Медведев заяви, че Москва е готова да продължи да доставя транзитен газ през Украйна и след 2019 г., въпреки намерението да изгради газопровода \"Северен поток 2“ през Балтийско море към Германия и Западна Европа, съобщи Ройтерс, цитирана от Канал 3.  Медведев, който е на двудневно посещение в Люксембург на 5 и 6 март, обяви това в интервю за най-тиражния вестник в страната \"Luxemburger Wort”, излязло в понеделник, в деня на кацането на премиера в България.  Именно от Украйна през българската територия се подава газ от Русия през Трансбалканския газопровод. \"Русия може да използва Украйна за транзит на газ и в бъдеще, но при определени условия – изрично подчертавам това: ние не зачеркваме транзита през съществуващите газопроводи“, каза Медведев и добави, че страната му е готова да продължи да подава газ транзитно през Украйна и след 2019 г.  \"Естествено при определени условия – споразумение между заинтересуваните компании, благоприятни икономически и търговски параметри на договора, както и стабилна политическа ситуация“, изброи условията Медведев.  Русия е в остър конфликт с Украйна заради анексирането на Крим и положението в откъсналите се източни украински провинции.  Заради посещението на Медведев американската дипломация подложи на силен натиск люксембургското правителство да изрази ясно позицията си срещу срещу \"незаконното анексиране\" на Крим от Русия преди 5 години, се казва в специална нота на американското посолство във Великото херцогство.  Официална реакция от страна на правителството не последва, но министърът на заетостта Дан Керш изрази възмущението си от американската намеса във Фейсбук“: \"Правителството на Люксембург не се нуждае от напътствия и уроци от друга държава или посолство как да води външната си политика. Това е неприемливо!“, написа Керш, цитиран от RTL.  ", "date": "2019.03.06", "title": "Дмитрий Медведев: Ще има транзитен газ през Украйна и след 2019 г. "}
{"url": "http://epicenter.bg/article/Nov-udar-za-Tereza-Mey--Parlamentite-na-Shotlandiya-i-Uels-glasuvaha-protiv-sdelkata-za-Brekzit-/176846/7/0", "text": "Парламентите на Шотландия и на Уелс гласуваха вчера да се противопоставят на сделката за Брекзит, договорена от британското правителство с Брюксел. За първи път двата законодателни органа дават такъв едновременен знак за разделението в Обединеното кралство по въпроса за Брекзит, предадоха Ройтерс и ДПА, цитирани от БТА.  На референдума за Брекзит преди близо 3 години 52 процента от британците гласуваха за излизане от ЕС, а 48 процента за оставане. Тогава Англия и Уелс гласуваха за напускане, но мнозинството в Шотландия и Северна Ирландия гласува за оставане. От тогава правителствата на Шотландия и на Уелс заявиха, че техните гласове са били игнорирани от британския премиер Тереза Мей при разработването на плановете за напускане на ЕС. Лондон отрича тези твърдения.  Шотландия и Уелс са притеснени от това какво икономическо въздействие ще има Брекзит върху тях. Гласуването в двата провинциални парламента, въпреки че няма законовообвързващ ефект, е начин за официализиране на тяхното политическо противопоставяне по въпроса за Брекзит.  При гласуването в парламента на Шотландия 87 депутати гласуваха за противопоставяне на сделката на Мей и призоваха за спешно и съществено удължаване на процеса на Брекзит. Против резолюцията гласуваха 29 депутати.  По подобен документ гласуваха и в уелския парламент. Той беше подкрепен от 37 срещу 13 депутати.  ", "date": "2019.03.06", "title": "Нов удар за Тереза Мей! Парламентите на Шотландия и Уелс гласуваха против сделката за Брекзит "}
{"url": "http://epicenter.bg/article/Skandal-v-Gartsiya--Ministar-na-Maduro-katsnal-tayno-na-letishteto-v-Atina-/176851/7/51", "text": "След трансфера на венецуелски пари към банка в България Гърция също беше разтресена от предполагаема афера, свързана с латиноамериканската страна. Кацане на венецуелски самолет в Атина предизвика политическо напрежение, предава БНР.  Гражданска авиация потвърди, че на борда е пътувал външният министър на страната Хорхе Ареаса, а правителството запази в тайна посещението.  Вместо един час за зареждане, той останал 4 часа, като пътуващите в него са имали среща с други лица на летището. Екипажът предупредил гръцките власти, че това не е официален правителствен полет. Случаят беше разкрит от гръцките медии и предизвика дори политическа реакция.  Опозицията настоява за пълна информация по случая, както и за срещите на летището в Атина.  Очаква се премиерът да отговори защо Гърция е позволила кацане, след като другите европейски страни са отказали да го приемат. Неизвестна е също самоличността на пътниците.  Всички коментари свързват полета с официалната подкрепа към президента Мадуро от премиера Алексис Ципрас, което доведе до остра критика от европейските страни.  В интервю за телевизия „Скай“ венецуелският депутат от опозицията Хосе Гера изказа съмнение, че самолетът е пренасял злато, което нелегално се изнася от действащото правителство на Венецуела.  ", "date": "2019.03.06", "title": "Скандал в Гърция! Министър на Мадуро кацнал тайно на летището в Атина "}
{"url": "http://epicenter.bg/article/Srabski-vestnik---quot-Lavat-na-Putin-quot--debne-v-zashtita-na-Belgrad-/176852/7/51", "text": "Лидерът на Кремъл Владимир Путин е изпратил в Белград специално лице, натоварено със задачата да наблюдава ситуацията със сигурността на фона на заплахите за война от Прищина, твърди електронното издание на сръбския ежедневник Kurir, цитирано от Агенция \"Фокус\".  Става въпрос за лидер от Националната гвардия, чиито членове са по-известни като „Лъвовете на Путин“. Той разполага с властта да се противопоставя на действията на агентите на разузнавателните служби на САЩ, Великобритания и Германия, насочени срещу интересите на Сърбия и сръбския народ, твърди изданието.  „В редиците на ЦРУ, МИ-6 и Федералната разузнавателна служба е налице общо объркване, те се опитват неуспешно да разкрият самоличността на човека на Путин. ЦРУ, чието седалище за Европа се намира в Будапеща, след дълга оперативна работа, е констатирала факта, че това е лице от Националната гвардия на Русия, известна като „Лъвовете на Путин“, обяснява източник на изданието, пожелал анонимност. Всъщност Националната гвардия представлява преобразуваните Вътрешни войски на Руската федерация. „В условия, в които премиерът на Косово Рамуш Харадинай редовно заплашва с оръжие и въстание в северната част на Косово, където живеят предимно сърби, Путин е решил да изпрати човек, който да наблюдава събитията. Харадинай дори няма да се опита да влезе в Северно Косово. В противен случай руснаците ще поведат голям брой внимателно подбрани служители от разузнаването... за да запазят националните интереси на Сърбия и сръбския народ“, уверява източникът.   ", "date": "2019.03.06", "title": "Сръбски вестник: \"Лъвът на Путин\" дебне в защита на Белград "}
{"url": "http://epicenter.bg/article/Hvarliha-v-zatvora-dashteryata-na-bivshiya-lider-na-Uzbekistan/176854/7/0", "text": "Дъщерята на покойния узбекски лидер Ислам Каримов бе изпратена в затвора за предполагаемо нарушаване на условията на домашния ѝ арест, съобщи днес прокуратурата в централноазиатската страна, предаде АФП.  Гулнара Каримова (46 г.) - някога висш дипломат, певица, дизайнерка, която бе сочена за наследник на баща си, бе осъдена през 2017 г. на 10 години зад решетките по обвинения в измами и пране на пари.  Тогава обвинението заяви, че тя е член на организирана престъпна група, която контролирала активи за над 1,3 милиарда долара в 12 държави.  Миналата година присъдата ѝ бе смекчена на 5 г. домашен арест.  Узбекската Главна прокуратура съобщи днес, че Каримова е живеела в апартамент в Ташкент с дъщеря си Иман, но \"неколкократно е нарушавала наложени от съда условия\".  Въпреки предупрежденията тя използва множество средства на комуникация, включително интернет, напускала е дома си пред ноември и е отказала да компенсира държавата за нанесени щети, отбелязва БНР.  Във вторник съд постановил, че останалата част от присъдата ѝ ще бъде излежана в затвора. Швейцарският ѝ адвокат съобщи в Туитър, че тя е била задържана от полицаи в апартамента ѝ и отведена на неизвестно място.", "date": "2019.03.06", "title": "Хвърлиха в затвора дъщерята на бившия лидер на Узбекистан"}
{"url": "http://epicenter.bg/article/London-shte-nalozhi-mitnicheski-tarifi-pri-Brekzit-bez-sdelka-/176856/7/0", "text": "Британският бизнес министър Грег Кларк заяви в сряда, че Лондон ще формулира окончателната си тарифна политика в случай, че Великобритания напусне Европейския съюз без сделка.  Пред радио Би Би Си министърът подчерта, че износът на Обединеното кралство ще бъде изправен пред митнически тарифи от страна на ЕС в случай на Брекзит без сделка, което ще доведе до ответна реакция  на Лондон чрез подобни мерки. Грег Кларк също така прогнозира, че индустрията в Обединеното кралство ще се свие, ако влязат в сила митнически тарифи.   „Това ще се случи, само ако на 29-и март напуснем ЕС без  сделка\", подчерта британският министър. „Така че при тези обстоятелства продължава работата по разработването и финализирането на тези тарифни графици, но те ще бъдат публикувани веднага, след като разберем, че на 29 март си тръгнем от Европейския съюз без сделка“, посочи той.  По-рано днес отново се появиха информации в британските  медии, че Лондон ще трябва да отложи Брекзит, дори ако Камарата на общините даде зелена светлина на договореното от Тереза Мей споразумението с ЕС за оттегляне поради липсата на време за приемане на необходимото законодателство преди  насрочения за 29 март Брекзит.  Неназован висшестоящ министър заяви пред Sky News, че Обединеното кралство ще бъде принудено да отложи Брекзит, дори ако Парламентът одобри споразумението за оттегляне на премиера Тереза Мей. Според него крайният срок за Брекзит на 29 март не дава достатъчно време на британския парламент  да приеме необходимото за развода с ЕС. “Неизбежно е да има техническо удължаване. Малко вероятно е да бъде достатъчен един месец, вероятно ще са нужни два месеца, за да се приведе в ред необходимото законодателството. Това беше прието в рамите  на правителството и няма начин да се заобиколи“, посочи неназованият официален правителствен на британския кабинет.", "date": "2019.03.06", "title": "Лондон ще наложи митнически тарифи при Брекзит без сделка "}
{"url": "http://epicenter.bg/article/Ekshan-vav-frenski-zatvor---spetschengeta-razstrelyaha-bremennata-zhena-na-dzhihadist/176863/7/0", "text": "Бременна жена бе застреляна във френски затвор.  Екшънът се разигра в затвора край Конд сюр Сарт в Нормандия. 34-годишната жена била на свиждане на 27-годишния си мъж и признат за джихадист. Жената успяла да вкара керамичен нож, с който ранила двама от надзиратели. Един от тях е в тежко състояние. След това двамата се барикадирали в помещението за съпрузи и престояха там 10 часа преди спецотряд да ги щурмува.  При последвалата атака полицаите простреляли и двамата, като жената, която била бременна, издъхнала от раните си.  Френският министър на правосъдието Никол Белубе категорично окачестви нападението като терористична атака. Оказа се, че по време на нападението осъденият мъж е крещял \"Аллах Акбар\".  Той е Микаел Шиоло и изтърпява 30-годишна присъда, след като през 2014 г. уби 89-годишен мъж, оцелял от Холокоста. Междувременно се радикализирал в затвора и дори е осъден на още една година затвор заради това, че пропагандирал тероризъм и \"оправдавал\" нападението в зала \"Батаклан\" в Париж през 2015-а, при което бяха убити 90 души. Като мотив за съвмеството му нападение с жена му, пък изтъкнал \"отмъщение\" за убития терорист след атентата в Страсбург в края на миналата година.", "date": "2019.03.06", "title": "Екшън във френски затвор - спецченгета разстреляха бременната жена на джихадист"}
{"url": "http://epicenter.bg/article/I-Manfred-Veber-zaplashi-s-izklyuchvane-ot-ENP-partiyata-na-Orban/176871/7/0", "text": "Водещият кандидат на Европейската народна партия (ЕНП) за поста председател на Комисията Манфред Вебер заплаши с изключване политическата сила, водена от унгарския министър-председател Виктор Орбан – ФИДЕС, отбелязва  в европейската си редакция. „Всички опции са на масата, особено възможността за изключване и за бъдещия ни път без ФИДЕС“, заяви Вебер пред репортери в родния му град във федералната германска провинция Бавария.  От редакцията припомнят, че по-рано председателят на ЕНП Жозеф Дол съобщи, че партията ще вземе решение за изгонването на ФИДЕС в рамките на среща, която ще се проведе на 20 март. Съответното гласуване ще се състои, след като са внесени искания от 12 партии, представляващи девет страни, поясни Дол.  Mиналата седмица правителството в Будапеща започна кампания с полемични плакати срещу председателя на Европейската комисия Жан-Клод Юнкер. Будапеща го обвинява, че иска да задължи страните от ЕС да отслабят защитата на националните си граници. Поради противоречивата антиевропейска кампания партията Орбан - ФИДЕС, бе заплашена с изключване от ЕНП. Независимо от това, унгарският правителствен ръководител обяви още една антибрюкселска кампания, този път срещу заместник-председателя на Европейската комисия Франс Тимерманс. Той е водещ кандидат на Партията на европейските социалисти (ПЕС) на изборите през май и претендент за поста на председател на Комисията. На новите плакати нидерландският политик ще бъде изобразен редом до американския милиардер Джордж Сорос, подобно на постерите с Юнкер.  „Ролята на Сорос в европейската политика не може да бъде пренебрегвана и всеки има право да знае, че Тимерманс е негов съюзник\", увери Орбан.    Източник: Фокус", "date": "2019.03.06", "title": "И Манфред Вебер заплаши с изключване от ЕНП партията на Орбан"}
{"url": "http://epicenter.bg/article/Pentagonat-preporacha-da-ne-se-davat-iztrebiteli-F-35-na-Turtsiya-zaradi-dostavkite-na-C-400/176872/7/0", "text": "Европейското командване на американските въоръжени сили препоръча да не се прехвърлят американски изтребители F-35 в Турция, ако Анкара закупи противоракетни ракетни системи С-400 от Москва. Както каза главнокомандващият на Обединените сили на НАТО в Европа, американски генерал Къртис Скапароти, руските системи за противовъздушна отбрана са несъвместими със системите на НАТО, пише в. „Коммерсант“. „Вторият проблем - с F-35, това е проблем за всички наши самолети и, мисля, особено за F-35. От мен като военен човек най-добрият съвет е да не се сключи договорът с F-35, така че да не извършват бойни мисии, когато нашият съюзник използва руски системи, особено системи за противовъздушна отбрана“, каза Къртис Скапароти. Той изрази надежда, че Турция ще преразгледа решението си за закупуването на С-400, за да не загуби „много други системи“. За това, че Съединените щати могат да лишат Турция от изтребители, ако получи руски системи за противовъздушна отбрана, вече е съобщавано няколко пъти. На 2 март министърът на външните работи на Турция Мевлют Чавушоглу каза, че Анкара и Вашингтон отново са започнали преговори за закупуване на американски системи за противовъздушна отбрана на „Пейтриът“. В същото време той потвърди, че покупката на системата за противовъздушна отбрана С-400 е завършена и тези комплекси ще бъдат доставени на Турция тази есен. Договорът за доставка на четири системи C-400 в Турция в размер на около 2,5 млрд. долара беше подписан през юли 2017 г. Доставките бяха очаквани през март 2020 г., но по-късно Анкара и Москва се договориха да ускорят процеса и да започнат доставките през лятото на 2019 г.    ", "date": "2019.03.06", "title": "Пентагонът препоръча да не се дават изтребители F-35 на Турция заради доставките на C-400"}
{"url": "http://epicenter.bg/article/Kashtata-na-Skripal-v-Solsbari-se-prodava-za-blizo-400-000-evro/176880/7/0", "text": "Къщата на бившия агент от ГРУ Сергей Скрипал в Солсбъри е обяване за продан, след като е било щателно почистена от нервно-паралитичен химикал.  Това съобщава немското издание на Sputnik.  Обявата е публикувана в сайт за недвижими имоти Zoopla, където е отбелязано, че къщата на ул. Кристи Милър №47 се продава за 341 000 паунда. Това е повече от 396 000 евро. Няма информация за историята й и за предишния собственик.  Последната й продажба е от 2011 г., когато цената е били 260 00 паунда или 302 хиляди евро. Британският „Дейли мейл“ също пусна информация, че къщата на този номер е именно на Скрипал. Медии пък информираха наскоро, че домът на бившия агент е изцяло обеззаразен, което е отнело на експертите повече от 13 000 часа. Сега имотът отново можело да бъде обитаван.  de.sputniknews.com припомня, че Сергей Скрипал и дъщеря му Юлия бяха отровени на 4 март 2018 г. при все още неизяснени обстоятелства. Малко след това BBC информира, че двамата са се възстановили бързо след медикаментозна терапия. Оттогава не е известно къде се намират.   Според английските власти Сергей и Юлия Скрипал са отровени със смъртоносното вещество A234, станало известно като Новичок. Специалисти оценяват бързото им възстановяване като изненадващо.  Изданието припомня също, че правителството на Великобритания обвинява Русия за предполагаемия атентат. Москва отрича и настоява за независима експертиза.   Припомняме, че на 4 март тази година премиерът Тереза Мей посети Солсбъри. Освен къщата на Скрипал, бяха почистени пейката, където той бе намерен в безсъзнание, пицария, бирария и търговски център, които  той и дъщеря му посетили на тази дата през 2018 г. Източник de.sputniknews.com", "date": "2019.03.06", "title": "Къщата на Скрипал в Солсбъри се продава за близо 400 000 евро"}
{"url": "http://epicenter.bg/article/Amerika-predupredi-Turtsiya-za-S-400/176882/7/0", "text": "Държавният департамент на САЩ оповести, че ако Турция закупи отбранителните системи S-400 от Русия, Америка ще преразгледа решението си за продажба на военните самолети F-35.   САЩ предупредиха Турция и за налагане на санкции, ако бъдат закупени S-400 от Русия. В изявлението на държавния департамент на Съединените щати се посочва, че ако Турция закупи S-400 от Русия, то програмата за военните самолети F-35 между Турция и Америка отново ще бъде преразгледана.   „Ако Турция закупи от Русия системите S-400, нейното участие в програмата за F-35 ще бъде преразгледано и ние я предупредихме, че в бъдеще това ще постави под риск търговията с оръжия“, заяви в своето изявление говорителят на американския департамент Робърт Паладино.   Намерението на Турция, която е НАТО-вска държава да закупи отбранителни системи S-400 от Русия, която не е член на Алианса създава напрежение между Турция и САЩ.   В свое изявление главнокомандващият Обединените въоръжени сили на алианса в Европа американският генерал Къртис Скапароти заяви, че ако Турция закупи S-400 от Русия, САЩ не трябва да продават на Турция самолети F-35.   На 55-ата Мюнхенска конференция по сигурността вицепрезидентът на САЩ Майк Пенс реагира на намерението на Турция относно закупуването на системите S-400. „Ние открито заявихме, че няма да мълчим когато някои наши съюзници в НАТО купуват оръжие от нашите съперници.“, изтъкна Пенс. Той допълни, че докато съюзните държави в НАТО стават зависими от Изтока, Западът трябва да гарантира своята сигурност.   САЩ имат решение да продадат на Турция сто броя военни самолети F-35 от пето поколение, от които до момента са доставени само два. Миналата година американският конгрес реши да забави следващите доставки. „Deutsche Welle Türkçe“    ", "date": "2019.03.06", "title": "Америка предупреди Турция за S-400"}
{"url": "http://epicenter.bg/article/Manfred-Veber--Shte-prekratya-pregovorite-s-Turtsiya-po-prisaedinyavaneto-kam-ES--ako-oglavya-EK-/176884/7/0", "text": "Турция не може да стане член на Европейския съюз, заяви Манфред Вебер, водещият кандидат на Европейската народна партия (ЕНП) за следващ председател на Еврокомисията, цитиран от Ройтерс. Баварският евродепутат добави, че ако бъде избран на поста, ще прекрати преговорите за присъединяването на Турция.  Пред свои съпартийци в Пасау той отбеляза, че „всички желаят добри отношения с Турция, всички искат да работят тясно заедно“.  „Ако обаче аз стана председател на Комисията, тогава ще инструктирам централата в Брюксел да прекрати преговорите с Турция по присъединяването към ЕС“, каза Вебер на фона на възторжени аплодисменти.  „Турция не може да стане член на ЕС, нека това да е ясно“, допълни евродепутатът.  През октомври турският президент Реджеп Ердоган каза, че обмисля дали дългогодишната кандидатура на Турция за членство в ЕС да не бъде подложена на референдум.  ", "date": "2019.03.06", "title": "Манфред Вебер: Ще прекратя преговорите с Турция по присъединяването към ЕС, ако оглавя ЕК!"}
{"url": "http://epicenter.bg/article/-Putin--Neutralizirahme-deynostta-na-stotitsi-chuzhdi-shpioni-i-informatori-v-Rusiya/176887/7/0", "text": "Руският президент Владимир Путин съобщи днес, че спецслужбите неутрализирали дейността на стотици шпиони и информатори в страната през миналата година, предаде АФП, пише „Труд“.   В реч пред офицери от Федералната служба за сигурност, на която той бе шеф точно преди да стане президент в края на 1999 г., Путин заяви, че чуждестранните разузнавания са засилили дейността си в Русия.   „Благодарение на успешно проведени спецоперации, дейността на 129 шпиони и 465 информатори е спряна“ през 2018 г., подчерта той. И допълни, че чужди служби с всички възможни средства се стремят да получат политическа, икономическа, научна и технологична информация.   Руските агенции за сигурност и разузнаване рядко остават извън глобалния медиен поток през последните години. Москва е обвинена в намеса в чужди избори и в отравянето на бившия двоен агент Сергей Скрипал в английския град Солсбъри. Русия обаче отрича всички подобни обвинения.  ", "date": "2019.03.06", "title": "Путин: Неутрализирахме дейността на стотици чужди шпиони и информатори в Русия"}
{"url": "http://epicenter.bg/article/Medvedev-v-Lyuksemburg--Rusiya-e-gotova-da-uchastva-v-balgarskata-AETs--Belene-/176894/7/0", "text": "Русия е готова да участва в българския проект за атомна електроцентрала в Белене, ако се появи такава възможност. Това заяви руският премиер Дмитрий Медведев по време на посещението си в Люксембург, предаде агенция „Ройтерс“. След София Медведев е на двудневна визита в Люксембург.  „Имаме възможност да изпълним този проект, не по-малко от други страни“, казва още руският премиер, цитиран от \"Ройтерс\". Припомняме, че реализирането на проекта бе една от важните теми при визитата на Медведев у нас. Тогава той заяви следното след среща с премиера Борисов: „Готови сме да разгледаме участието си в изграждането на АЕЦ „Белене“. Говорихме за това нашата компания „Росатом“ да участва, тя има голям опит в реализацията на подобни проекти на територията на Европейския съюз“. Борисов от своя страна каза: „Какво ще бъде участието им, ще каже търгът, който подготвяме. Ръководителят на „Росатом“ даде прекрасна оценка за начина, по който той се подготвя.“ Преди посещението на Медведев в Люксембург най-тиражният вестник в страната \"Luxemburger Wort\" публикува интервю с премиера на Руската федерация. В него Медведев уверява, че Москва е готова да продължи да доставя транзитен газ през Украйна и след 2019 г., въпреки намерението да изгради газопровода \"Северен поток 2“ през Балтийско море към Германия и Западна Европа.", "date": "2019.03.06", "title": "Медведев в Люксембург: Русия е готова да участва в българската АЕЦ „Белене“"}
{"url": "http://epicenter.bg/article/Skrili-sa-diplomata-na-Donald-Tramp-ot-voennata-akademiya/176900/7/0", "text": "Дипломата на американския президент Доналд Тръмп от военната академия в Ню Йорк е скрита, написа в. Вашингтон пост.   Според бившия ректор на учебното заведение Ейвън Джоунс данните за оценките на бъдещия стопанин на Белия дом са били засекретени през 2011 г. \"Тогава членът на Съвета на настоятелите на академията Джефри Ковърдейл е получил искрена молба от много богати бивши възпитаници на образователната институция документът за техния приятел да не излиза в публичното пространство\", разказа Джоунс.   \"Аз сложих дипломата на сигурно място\", потвърди Ковърдейл.   Историята за скрития документ донякъде се покрива с думите на бившия му адвокат Майкъл Коен. Пред парламента във Вашингтон юристът заяви, че президентът на САЩ е заплашвал учебни заведения, ако огласят информация за неговите оценки.   Според официалната информация Тръмп е учил във военната академия в Ню Йорк от 1959 до 1964 г. Той твърди, е бил награждаван.  ", "date": "2019.03.06", "title": "Скрили са дипломата на Доналд Тръмп от военната академия"}
{"url": "http://epicenter.bg/article/Veber-pak-zaplashi-Orban--Budepashta-ne-davala-okurazhavashti-signali/176904/7/0", "text": "Водещият кандидат на ЕНП за председател на Европейската комисия Манфред Вебер заплаши Виктор Орбан с изключване от партийната фракция. Вебер е и председател на групата в Европейския парламент, където членуват и евродепутатите от партията на Орбан – ФИДЕС.  Вебер постави като условие за оставане на ФИДЕС във фракцията ясно признание от страна на Орбан за принадлежност към европейските ценности, предаде Ройтерс. „Можем да бъдем заедно, само ако Унгария също даде своя принос“, заявява Вебер в Пасау, цитиран от агенцията.  „Европейската народна партия изповядва ценности и принципи, затова Виктор Орбан трябва да подчертае, че подкрепя тези ценности“, смята Вебер.  „Всички опции са на масата“, потвърди Вебер.  По-рано днес, 6 март, изданието „Политико“ цитира същите думи на шпиценкандидата пред репортери в родния му град в Бавария.  Припомняме, че председателят на ЕНП Жозеф Дол съобщи, че съдбата на ФИДЕС – дали да остане в редиците на партията или да бъде изключена - ще се решава на среща, насрочена за 20 март. За изгонването на ФИДЕС са внесени искания от 12 партии, членки на ЕНП, от девет страни. ДСБ също изпрати такова писмо.  Кампанията срещу Орбан стартира, след като Будапеща обвини Жан-Клод Юнкер, че с политиката си иска за отслаби защитата на националните граници. На Орбан бе поставено условия да се извини на Юнкер.  Досегашните сигнали от Будепеща не са окуражаващи, твърди обаче Вебер в Пасау. По думите му ЕНП се е опитала да построи много мостове, но те не са били използвани от унгарска страна. „Очакваме от Орбан и от ФИДЕС да се извинят за щетите, причинени на ЕНП“, казва Вебер.  На този етап Орбан и ръководената от него партия не дават сигнал, че могат сами да напуснат Европейската народна партия. ", "date": "2019.03.06", "title": "Вебер пак заплаши Орбан, Будепаща не давала окуражаващи сигнали"}
{"url": "http://epicenter.bg/article/Tvorcheska-vecher-na-Aleksandra-Ivoylova-predstavya-Stolichna-biblioteka/176881/6/0", "text": "  Столична библиотека заедно с Българския П.Е.Н.-център започва поредица от представяния на своите членове в Литературния клуб на библиотеката. Заповядайте на една вечер с поезията на Александра Ивойлова на 11 март 2019 г. (понеделник) от 18:00 ч. Авторката ще бъде представена от Георги Цанков.   Александра Ивойлова завършва пиано в НМА „Проф. Панчо Владигеров“ в София. Специализира в Париж. Изучава и камерно пеене – като мецосопрано е издала компактдиск „Барокови арии и песни“ (2011, с пианистката Д. Андонова). Другият й диск – „Отражения / Reflets“ (2016) – е създаден от композитора Н. Добринов по едноименната й книга с хайку на български и френски.   Ал. Ивойлова участва в изложби, илюстрира литературни страници в печата. Показва 70 свои графики в първото у нас слайдшоу с органов концерт (с органиста С. Леви). Фотографска изложба „Светлини и сенки“ (фото хайга) подрежда в Американския център към Столична библиотека през 2017 г.   Публикува есета, фрагменти, поезия (вкл. за деца), литературна, музикална, художествена критика и др. Издала е осем книги, повечето с авторски графики: стихове, хайку, хайбуни, сентенции, поетични диалози (в съавторство), както и „Същината на Ботевото слово“ – полемични анализи. Автор на проекта, съставител и редактор е на първата хайку антология на градска тема – „Градът / La Ville“ (2012) – 103 български, френски и франкфонски поети. Сред съставителите е на българо-английската хайку антология „Отвъд думите / Beyond Words“ (2018), съвместно с Британското хайку общество.   Членува в Българския П.Е.Н.-център, в World Haiku Association, Rencontres Européennes – Europoésie, Български хайку съюз. Нейни хайку са публикувани в книжни и онлайн издания: Ginyu, Frog pond, Chrysanthemum, Blihte spirit, Ploc, Улитка, Хайкумена, Asahi Haikuist Network, Освит, Хаику новине, Haiku (Румъния) и др., в антологиите на WHA, Cоnstanca – 2013, Capoliveri – 2015, Haikuest – 2015 и др. В журито е на ежегодните национални конкурси на БХС – „Декември“, „Вишнев цвят“ (българска и международна секция), XV международен конкурс за детско хайку, организиран от фондация JAL – 2018. В редколегията е на сп. „Хайку свят“.   Творческият й актив включва рецитали – авторска поезия и музикални изпълнения. „Това е една твърде субективна поезия. (Коя ли поезия не е субективна!) Нейната субективност обаче е по-особена. Тя се изразява безспорно в личното авторско отношение към заобикалящия ни свят. Нейното присъствие се чувства, от друга страна, и в осезаемото метаморфозиране на Аза. Лирическият субект се раздвоява сякаш в две лица. Едното изследва душевните и мисловни територии на другото, дълбае в неговите вътрешни пластове, преодолявайки „бездна от време и разстояния“ в търсене на „брод“ „да достигне себе си“ (...). Получава се удвоена субективност. Азът застава лице в лице с другия свой Аз, изкушен от изкуството на самонаблюдението, от мъдростта на самопреценката и насладата от самовглъбяването“ (София Филипова, „Да достигнеш себе си“, в. „Словото днес“, ноември 2008 г.  ", "date": "2019.03.06", "title": "Творческа вечер на Александра Ивойлова представя Столична библиотека"}
{"url": "http://epicenter.bg/article/-Zhanet-45--izdava-stihosbirka-sreshtu-nasilieto-nad-zheni/176883/6/0", "text": "За 8 март, Световния ден на жената, издателска къща „Жанет 45“ започва кампания срещу насилието над жени с издаването на стихосбирката „¾ любов“.   Причината за започването на кампанията е стряскащата статистика за броя на жените, които са били жертви на домашно насилие – една на всеки четири българки. За да повдигне темата за този проблем, книгата използва един от символите на любовта – поезията. Чрез нея издателството иска да покаже как не трябва да изглежда любовта, затова и всяко 4 стихотворение в стихосбирката не е свързано с любов, а точно обратното – то показва болката и унижението, през което ¼ от жените в България са преминавали.   В книгата със свои творби участват българските поети Димана Йорданова, Димитър Кенаров, Иван Ланджев, Лили Йовнова, Петър Чухов, Надежда Радулова, Рене Карабаш и Георги Господинов.   Със стихосбирката издателска къща „Жанет 45“ иска да даде гласност на този проблем и на тази ужасяваща статистика, защото вярва, че единственият начин да я променим е първо всеки от нас да заговори за това.     Представянето на книгата ще бъде на  , където издателят Манол Пейков и авторите Димана Йорданова, Димитър Кенаров, Иван Ланджев, Лили Йовнова, Петър Чухов, Надежда Радулова ще говорят за каузата и за причината тази книга да бъде издадена.   Като партньори в кампанията се включват творческата агенция Huts J. Walter Thompson и пиар агенцията V+O.", "date": "2019.03.06", "title": "„Жанет 45“ издава стихосбирка срещу насилието над жени"}
{"url": "http://epicenter.bg/article/-Izvan-redovete----romanat-za-zhivota-i-tvorchestvoto-na-Yana-Yazova/176885/6/0", "text": "„Извън редовете“ е резултат от тригодишно проучване на мистерията около живота и творчеството на Яна Язова. Гласът на „поетката“ разказва от първо лице за личния ѝ път, белязан от професор Александър Балабанов. Талант, любов и скандали са в началото на тяхната история, последвана от творческата ѝ изолация след 9 септември 1944 г. Романите ѝ, отшелническият ѝ живот и загадъчната ѝ смърт пораждат разследване, в което главен герой е може би нейният собствен син.                    ", "date": "2019.03.06", "title": "„Извън редовете“ - романът за живота и творчеството на Яна Язова"}
{"url": "http://epicenter.bg/article/Prof--Boyan-Durankev--Ne-e-dostatachno-da-slushame-kakvo-kazvat-nachalnitsite--vreme-e-da-davame-idei/176866/11/0", "text": "„Еврото празнува 20 години и откакто го има, се натрупаха много проблеми и въпроси за бъдещето на Европейския съюз. Идеята, че може само с една валута и свободни пазари нещата да се подобрят, катастрофира през 2008 година с финансовата криза“.   Така проф. Боян Дуранкев, икономист и преподавател в УНСС, коментира авторската статия на френския президент Еманюел Макрон, в която той предлага реформи, които да доведат до европейски ренесанс, като идеята за социален щит за всеки работник в ЕС, минимална работна заплата в еврозоната.   Пред БНР проф. Дуранкев подчерта, че в цяла Европа има натрупано социално напрежение и даде за пример модела Германия, интересен след въвеждането на еврото там. „Повече от половината германци имат по-нисък жизнен стандарт, отколкото преди въвеждането на еврото. ЕС търсеше какво по-добро да направи от другите, но загуби компаса си. Нито Меркел, нито Юнкер успяха да го обединят с нови идеи“.   Според проф. Дуранкев    Проф. Боян Дуранкев припомни думите на Митеран, който навремето казал, че  „Както Брекзит подсказа, че има много сериозни проблеми както между страните, така и вътре в страните. С една валута без европейска федерация идват авторитарни управления, които заместват демократични институции. Идват най-различни екзити.  „Моделът, върху който се строеше ЕС в началото, е различен от този отпреди 20 години, когато влезе единната валута, но без европейска федерация. В момента се сменя парадигмата и то от Франция, която винаги е водела революционно в ЕС, докато Германия – еволюционно.   Какво ще се получи, ако дойде криза? Моделът личи – ще бъдем отново с Гърция, Ирландия, Португалия, Италия. Там хората имат чудесен достъп до кредити, но когато дойде кризата, се оказва, че взимат евро, купуват чужди стоки.  , коментира още икономистът.   По думите на проф. Дуранкев, ЕС се нуждае от една много по-силна координация, защото една валута не се оказва достатъчна за хармония, за развитие. „Това, което Макрон усеща е, че огромна част от парите в отделните държави се насочват към една страна – Германия. Ако продължат екзитите и Германия върне дойче марката, най-силното нещо ще бъде дойче марката. Стотици милиарди евро се насочват в Германия, оттам те отиват в други страни, защото там имат по-ниска рентабилност“.    Страните извън еврозоната постигат по-бързо развитие – Чехия, Полша, Унгария. Еврото облагодетелства Германия. Който влезе в еврозоната, губи богатства, а германските износители трупат богатства. Може и да се хвалим, че сме напред, но ако запазим същите темпове на икономическо развитие, нашите пра-правнуци евентуално ще достигнат средното на ЕС от 2018 година“.   Проф. Боян Дуранкев подчерта, че страната ни е нетен донор на ЕС: „Или ЕС ще върви към една повече Европа, или екзитите ще продължат. И   Не е достатъчно да слушаме какво казват началниците, време е да даваме идеи“.", "date": "2019.03.06", "title": "Проф. Боян Дуранкев: Не е достатъчно да слушаме какво казват началниците, време е да даваме идеи"}
{"url": "http://epicenter.bg/article/Prof--Nina-Dyulgerova--Poptodorova-i-Pasi-sa-glashataite-na-amerikanskite-yastrebi-u-nas-/176888/11/0", "text": "    – Посещението на руския премиер не може да бъде разглеждано еднозначно и не може да бъде окачествявано като нещо свръхестествено. Наистина, подобна поляризация на мнения се случва само и единствено, когато дойде правителствен ръководител от държава като Русия и това не е изненада. За пореден път сега се сблъскахме с тази традиция през последните години, която очертава мнението както на властта, така и на обществото. Няма да казвам фобите или филите са победители в този спор, защото отговорът е очеваден. Жалкото е, че не можахме за 30 години след промените да се научим да бъдем прагматични.    – Да, и именно заради това двата полюса веднага се очертаха. Първата позиция беше свързана с нихилизъм – от една страна отричане на Трети март като празник на българската държава и абсолютно елиминиране на каквито и да са положителни резултати от официалната визита на Медведев в България. Втората позиция имаше своя прагматизъм по отношение на посещението – голямата част от обществото посрещна със задоволство и надежда руския премиер като вложи и доза признателност към направеното от Руската империя преди 141 години за Освобождението на България. Така че политическите пристрастия и този път се проявиха.    – В интересна ситуация се намираме – първо, дойде генералният секретар на НАТО Столтенберг, а после и Медведев. Първата визита е доказателство за засиления интерес към България с искания да покажем, че сме лоялен член на Алианса. Това се изрази в позицията на Столтенберг за по-активно присъствие и подкрепа от страна на София за увеличаващата се роля на Алианса в Черно море. Намери място и в позициите на бившия външен министър Соломон Паси, че България трябва да купи изтребителите F-16. Втората страна на засилен интерес към България се прояви в руското присъствие с доста авторитетна делегация от страна на Русия – туризъм, икономика, енергетика, както и в последователната позиция, отстоявана от руския премиер по време на разговорите му както с премиера Борисов, така и с президента Радев. Основните тези бяха, че могат да се купуват всякакви изтребители, но енергетиката е постоянна величина. Второ, много ясно бе изразено желанието на руската страна „Росатом“ да участва в предстоящите разглеждания на оферти за строежа на АЕЦ „Белене“ и най-вече в ясно желание за бърза реализация на проекта.    – По-склонна съм да приема, че тук имаме два паралелни процеса, които не са отделни. Около посещението на Йенс Столтенберг би могло да се коментира най-вече ситуирането на НАТО и САЩ в Черноморския регион. Не може да се коментират отделни процеси. Така че тази визита я обвързвам все повече с влошаващите се отношения Анкара-Вашингтон и с решението за търсене на терен, където да се установят военни бази на САЩ. Без да забравяме, че НАТО е с водещо военно ръководство на САЩ. Затова съм по-склонна да обясня идването на Столтенберг в контекста на отношенията САЩ-Турция, отколкото в контекста на напрежението Русия-САЩ.    – Ооо, ние трябва да умеем да слушаме такива хора. Столтенберг каза една ключова фраза, която ми дава основание да коментирам по този начин. Фразата му беше: „България и Русия имат обща граница – Черно море, и връзките между двата народа са с дълбоки исторически корени“. Това означава, че тук не се търси конфронтация, а намиране на решение, в което основен да е диалогът. НАТО трябва да бъде единен по отношение на евентуална руска опасност и с апел Русия да не излиза от Договора за ракетите със среден и малък обсег на действие.    – Да, така е. Позицията на Столтенберг всъщност бе ориентирана към някакви компромиси в контекста на политическата реторика, и в търсене на диалогичност, а не на конфронтация. Но след като Русия излезе от договора, ще наблюдаваме интересни процеси. Преди дни излезе информация след анализ в Пентагона, че след съответни проучвания на изстрелването на руски ракети от най-висок клас, се е установило: тяхната бързина е толкова висока, че всяка една от противоракетните установки на територията на държава членка на НАТО в Европа, е невъзможно да бъде активирана така, че да неутрализира руските. Задава се големият въпрос – в какъв контекст САЩ ще може да реагира на такава скорост на руските ракети.    – Борисов никога не говори, ако няма някой, който да му даде смелостта да отстоява подобни позиции. Това означава, че има разнобой, но и нещо друго. Съгласно договора от Монтрьо – 1936 година, който е актуален и сега, в Черно море може да има кораб на извънкрайбрежните държави само в срок от 3 седмици. Втората теза на неговата позиция е, че нито Русия, нито Турция са съгласни за подобни промени в черноморската акватория. И трето, в политиката на САЩ се забелязват два възможни лагера – в единия са военни, които искат Черно море да се превърне в активно натовско. Но има и друга група в САЩ, която е адекватна на ситуацията и е със стремеж да не създава нова зона за ескалация на напрежението в региона.    – Именно, и тези опити все пак са във водещите европейски държави. Те засилват тенденциите да има къде гласен, къде задкулисен отпор на амбициите на Военно-промишления комплекс на Щатите, който не се свени да опитва дестабилизация на Европа със засилване на военното си присъствие в големия Черноморски регион. В него аз включвам не само Европа, но и Близкия Изток. Така че тук не можем да не отбележим смелостта на българския премиер, който казва: „Черно море е тясно за война, трябва да е само за туризъм и риболов“.    – В България за пореден път се сблъскаха позициите на настоящи и бивши политици като Соломон Паси (той дори не е действащ политик сега, можем да го наречем и представителна безотговорност) с позициите на официалната власт в лицето на премиера и президента. Едната е позицията на Борисов към намаляване на напрежението и в Черно море да има баланс, а диалогът да е на първо място. Позицията на Паси е представителна извадка на войнствената реторика и засилваща се активност на американските ястреби, които непрекъснато искат, готвят се и увеличават напрежението в посока на военен конфликт в широкия черноморски регион.    – Боже, каква безпросветност! Госпожа Поптодорова също е продължение на политиката на американските ястреби, където независимо от процесите, се повтарят едни и същи фрази, изпразнени от съдържание. Те могат да бъдат коментирани само като пропаганда и част от информационната война. Дмитрий Медведев дойде и повтори позицията, която от година време е официална на Кремъл: „Ние няма да започнем да реализираме нищо, което не е гарантирано от Еврокомисията. В резултат на което играта е в полето на Европа, не само на България. И когато коментираме газовия хъб „Балкан“ или диверсификационни газови проекти, те са свързани с един много важен факт, че в края на настоящата 2019 г. приключва договора между Русия и Украйна за транзит на руски газ към Европа.    – (Усмихва се.) Ето на този въпрос никой от тези като господата Паси и Поптодорова не могат да отговорят. Попитайте ги наистина големия въпрос: Когато през 2020 година спре кранчето на руския газ към България, какво следва? Искам да чуя всички тези политикани каква алтернатива дават за настоящето и бъдещето на българските и европейските потребители. Не е готов терминалът за втечнен газ в Александруполис, Хърватия и Полша, южният газов коридор ТАП (Трансадриатически газопровод) продължава да бъде един хубав проект, където се строят тръби и се отчита някакво движение, но на практика в момента нямаме алтернатива на украинската транзитна система. Така че нека политиканите, които са американските глашатаи тук, да спрат да говорят. Нихилизмът не е решаващ за бъдещото енергийно потребление както в България, така и в Европа.    – Миналата, а и тази година никой не отрича и официалните статистики дават конкретни резултати за увеличаващото се потребление на руски газ с 1/3. И още – няма варианти и никой досега не е представил реални конкретни резултати за диверсификация на руския газ. Тогава вече можем да коментираме за руска зависимост. Поптодорова и Паси са глашатаите на американските ястреби у нас. Реално единият говори за ракети и ескалации в Черно море, а другата говори за енергийна зависимост без да дава алтернатива. Добре, можем да нямаме руски газ, Русия е лошата, но засега не виждам нищо, което в момента да казва: спокойно, кранчето спира в края на декември 2019 г., но ние имаме алтернативата. Да, но я няма! Затова политици и неполитици да спрат да говорят неистини. А Бойко Борисов го каза: „Русия е стратегическият ни партньор за решаване на енергийните въпроси“.    – Президентът Радев каза нещо много важно, че отношенията между България и Русия допринасят за доверието между Русия и Европа. Така той постави акцентa, че взаимното уважение и приятелството на нашите две страни са гаранция за добри отношения между Европа и Русия. Изводът е следният: посещението на Дмитрий Медведев у нас е надежда, че диалогът ще бъде основен при решаването на въпроси от многостранен характер, както с България, така и чрез България в Европа. И само прагматизмът и желанието за сътрудничество може да бъде надежда, че утрешният ден няма да бъде обвързан със страхове от конфликти и то най-вече в черноморския регион.    – Прекаленото внимание, което отделяме на такива хора – те са една малка групичка, които с подобни тези просто се издържат, е грешка. А русофобството и русофилството от исторически термини се превърнаха в съвременни названия на процеси, изпълнени с повече негативизъм и измислени ситуации. Крайно време е да се спре със свободната журналистика, на която й се плаща да пише творения с въпиюща агресивна некомпетентност, каквито са тезите на Иво Инджев или Александър Йорданов. По-добре е да се остави българският народ да си следва традициите и да показва своята благодарност към подвига на всички, които са допринесли за свободата на България. Защото 3-и март 1878 г. през XIX век е началото на Третата българска държава, която продължава да съществува и до днес. А народ без памет е народ без бъдеще. ", "date": "2019.03.06", "title": "Проф. Нина Дюлгерова: Поптодорова и Паси са глашатаите на американските ястреби у нас!"}
{"url": "http://epicenter.bg/article/Angel-Dzhambazki--Manifestat-na-Makron-za-badeshteto-na-Evropa-ili-kak-da-zagasish-pozhar-s-benzin/176890/11/0", "text": "  През последната година станахме свидетели на една осезаема промяна в иначе тромавата реалност на европейската политика. Брекзит беше катализатор за започването на дебата относно бъдещето на Европейския съюз. Всички политически партии, лидери, а дори и страни-членки на ЕС започнаха да представят своите виждания.   Съвсем скоро всички тези виждания ще бъдат поставени на изпит пред европейските избиратели. Само че когато това се случи, нямайте съмнение, че политическите партии, проповядващи разумни политики, като суверенитет, защита на традиционните ценности и защита на външните граници, ще бъдат заклеймени като популисти, крайнодесни и какви ли още не.   В същото време обаче никой не заклеймява най-големия популист и радикал в европейската политика, а именно френският президент Еманюел Макрон. Вчера той представи мащабен план за бъдещето на ЕС, който европейските федералисти и розовите либерал-фашисти веднага приеха безропотно. В него прозира политическа и икономическа неграмотност, безпардонен протекционизъм и нагъл популизъм.   Първото нагло предложение е създаването на своего рода европейско Министерство на истината, което ще следи дали случайно не извършвате престъпление в интернет пространството. Разбира се, всичко е замаскирано като защита на демокрациите. Като по учебник. Като по Оруел.   Следващото предложение на Макрон е създаването на обща европейска служба за бежанците. За пореден път доказва неписаното правило в Брюксел, че винаги трябва да бъдеш нащрек. Идеята за солидарното преразпределяне на нелегални мигранти в ЕС е отхвърляна неведнъж от страните-членки. И все пак по друг начин, с други думи кликата на европейските либерал-фашисти, приели Макрон за свое знаме, се опитва да я наложи. Няма да стане.   Една от по-скандалните идеи на Макрон обаче е създаването на механизъм на минимална работна заплата в ЕС. Това не се опира на никаква икономическа логика, а единствено и само на популизма за вътрешна употреба. Аз съм съгласен, че стандартът на страните от източната част на ЕС трябва да бъде вдигнат. Ако френският президент толкова желае единна европейска минимална заплата, то нека проведе нужните разговори с г-жа Меркел. Може да ѝ предложи създаването на общ фонд, който да отива за изравняването на заплатите между Изтока и Запада.   Няма как да се случи обаче, тъй като самият той е под напрежение от \"жълтите жилетки\". И се опитва да ги задоволи чрез популистки мерки, които представя като защита на прогресизма в Европа. Популизъм par excellence. След това, манифестът на Макрон продължава с още приказки за неговата оригинална идея - Европа на две скорости - развита и мощна икономика на Запад и изкуствено беден извор на качествен труд на Изток. Няма да стане.   Ако има нещо, за което съм съгласен с френския президент, то това е, че европейската цивилизация ни обединява и защитава. Същата тази цивилизация обаче няма как да бъде съхранена чрез вноса на бежанци и нелегални мигранти от други континенти. Европейската цивилизация няма как да бъде съхранена чрез въвеждането на лишени от смисъл понятия като трети пол и еднополов брак. Европейската цивилизация няма как да бъде защитена с поругаването на достойнството на източноевропейците.   Напротив. Европейската цивилизация може и се защитава именно от родолюбците, патриотите, националистите. От тези страшни хора, които просто искат да защитят начина, по който живеят от векове. Тези, които знаят, че трябва да уважават миналото и да градят бъдеще, в което ще запазят традициите си. С макроновци това няма да се случи.   Затова бъдещето на Европа и на съюза не е в идеите на Макрон и нашите розови папагали от лявата т.нар. „градска десница“. Бъдещето на Европа и на ЕС е в изграждането на Европа на суверенните отечества. На Европа на нациите.   Трябва да се върнем назад, към корените на оригиналната европейска политическа идея, за да преодолеем ляво-либералната лудост и да продължим напред.    ", "date": "2019.03.06", "title": "Ангел Джамбазки: Манифестът на Макрон за бъдещето на Европа или как да загасиш пожар с бензин"}
{"url": "http://epicenter.bg/article/Shte-se-presekat-li-balgarskite-i-ruskite-energiyni-interesi-/176860/4/0", "text": "По време на двудневното посещение на руския премиер Дмитрий Медведев  у нас българският министър-председател Бойко Борисов потвърди интереса на София към доставки на руски газ за евентуалния хъб „Балкан“ и обеща прозрачен търг за АЕЦ „Белене“. Медведев пък потвърди интереса на Русия към енергийни проекти в България (на първо място АЕЦ „Белене“) и към газова тръба за „Турски поток“. Преговорите се състояха в отсъствието на третата страна, която може да гарантира реализирането на тези проекти - Европейската комисия.  Премиерът на Руската федерация го назова в прав текст: „За по-нататъшни стъпки по отношение на „Турски поток“ ще можем да говорим, когато ни бъдат дадени европейски гаранции - не от страна на България, а от Европейската комисия, че за този проект няма да има прегради“. Медведев добави, че се надява „българските колеги да разбират това и да работят по въпроса\".  Но двамата премиери назоваваха „въпроса“ по различен начин: докато Борисов говореше за хъб „Балкан“, който да продава руски газ на европейските пазари, Медведев приказваше за „Турски поток“, чиято втора тръба е спряла в момента до турския бряг в очакване накъде да поеме - към България и оттам през Сърбия и Унгария до Австрия или към турско-гръцката граница, като оттам газът ще се пренася през Гърция и инфраструктурата на Южния газов коридор до Италия.  Първата тръба ще доставя 15 млрд. куб. м. газ за Турция. Липсата на гаранции от страна на ЕК възпира Москва и Газпром да обявят накъде ще поеме втората тръба. А други пречки спират Белград и дъщерното дружество на Газпром в Сърбия - „Газтранс“, известно доскоро като „Южен поток Сърбия“, да започне строителството на сръбската ѝ отсечка - от границата с България до границата с Унгария.  Макар първите 300 млн. евро за тръбата да са осигурени, а сръбските власти да твърдят, че съвсем скоро всичко ще потръгне, от сръбската Газова асоциация смятат, че в следващите шест месеца до една година това едва ли ще се случи, тъй като „американците няма да го позволят“, съобщи през февруари изданието Eurаctive.  Назованите причини са две - базираната във Виена Европейска енергийна общност, чиято цел е разширяване на вътрешния енергиен пазар на ЕС в Югоизточна Европа и Черноморския регион, в 35 страници е препоръчала на Белград да осигури достъп до тръбата и на други доставчици. Независимо, че Сърбия още не е член на ЕС, изискванията на Третия енергиен пакет очевидно не могат да бъдат заобиколени. Посочено е какъв дял от капацитета трябва да бъде заделен за другите и на кои места да стане това - на границата с България, на границата с Унгария и на още три места в Сърбия.  Макар и София, и Белград да правят всичко по силите си, за да осигурят ново трасе за руския газ през Балканите към Европа, изобщо не е сигурно, че плановете им ще се увенчаят с успех. Въпреки това в София Медведев подчерта: „Изтребители винаги ще има, важно е да дойде газ и да има електроцентрали и ние, с нашите български партньори, трябва да работим за това“.  Заради напрежението с Украйна, от 2020 година Москва спира Трансбалканския газопровод, който транзитира природен газ през Украйна, Румъния и България към Турция и Гърция. Българските тръби остават празни, искаме си същите количества, подчерта Борисов и добави: „България ще участва в газопреноса, защото това ни се полага“. И наистина: по силата на дългосрочния договор до 2030 година, „Газпром“ е длъжен да осигури заместващ транзит - или да плати санкции.  Изявлението на Борисов, че България иска не повече от сегашния транзит, е отстъпление от заявените през май м.г. в Москва надежди за два пъти по-големи количества. Но премиерът си остава все така амбициран да търгува и разпределя руски газ през лелеяния хъб „Балкан“.  Според анализатори, Москва вече е променила схемата, за да не попадне под ударите на Третия енергиен пакет - за строителството и транзита да отговарят местни оператори, а руската страна да не се намесва. Държавната газова компания Булгартрансгаз е готова да поеме като дълг необходимите за строителството на газопровода до Сърбия 2,8 милиарда лева. Защото ако плаща за строителството и е съсобственик на тръбата, каквато беше схемата за „Южен поток“, Газпром попада под ударите на европейските регулации. Де юре Газпром няма да е и изпълнител, но в руското издание РБК се появи информация, че компания, която е негов подизпълнител - „Трубная металлургическая компания” на руския магнат Дмитрий Пумпянский, ще спечели търга, който Булгартрансгаз ще обяви през март. Излиза, че собственост на Газпром ще е „само“ синьото гориво в тръбата.  България се надява, че ако ЕК направи изключения за застрашения от американски санкции „Северен поток-2\", после ще стори същото и за „Турски поток“. Както стана ясно, допълнената газова директива на ЕС няма да спре руско-германския проект, но ще позволи на ЕК да преговаря с Русия за него от името на Общността.  От срещата Медведев-Борисов не произтича нищо ново и за АЕЦ „Белене“. Русия, чрез „Росатом“, все така заявява желание да участва, а българските власти все така повтарят мантрата за пазарните условия. Въпреки обещанията на властта процедурата за избор на стратегически инвеститор да бъде обявена през февруари, това ще стане чак в края на март или началото на април. Но който и да бъде избран, няма как да мине без „Росатом“ - той е конструктор на проекта, негови са реакторите. Големият въпрос е ще може ли да осигури необходимите 9 милиарда евро без никакви гаранции от държавата. Това обаче няма да се разбере преди началото на 2020 година - заради деветте етапа на процедурата.  Така че съдбата на тези енергийни проекти си остава неясна - въпреки ключовото им значение в руско-българските отношения.  Източник: Факти.бг", "date": "2019.03.06", "title": "Ще се пресекат ли българските и руските енергийни интереси?"}
{"url": "http://epicenter.bg/article/-Proizvedeno-v-Balgariya--vrachva-godishnite-nagradi--Zlatna-martenitsa--za-prinos-kam-biznesa-u-nas/176886/4/0", "text": "За 25-та поредна година сдружението „Произведено в България – съюз на малкия и среден бизнес” връчва наградите “Златна мартеница” на 6 март 2019 г. Победителите ще бъдат обявени на церемония в Гранд Хотел София, зала София от 18.00 часа в присъствието на родния държавен, политически и бизнес елит.   Наградата “Златна мартеница” е учредена от Съюз “Произведено в България”, за да подпомогне утвърждаването на българските производства и услуги и повишаването на тяхната конкурентоспособност у нас и на международния пазар. Призът се връчва ежегодно и е вдъхновен от уникалния български обичай Закичване с мартеница като пожелание за благополучие и здраве.   Наградите се изработват в Монетния двор на БНБ от благородните метали сребро и злато и са придружени с почетна грамота.   Според регламента членовете на Съюз “Произведено в България” и организациите, които имат отношение към проблемите на бизнеса у нас, номинират кандидати за приза “Златна мартеница” в различни категории. Управителния съвет на сдружението избира комисия, която посочва фаворитите за наградите. Окончателното решение взима Управителния съвет на “Произведено в България”.   Тазгодишните награди ще се връчват в 5 категории – за компания, наложила на пазара успешна търговска марка и завоювала доверието на българските потребители; за успешно стартирала компания с иновативно производство; за политик, отстояващ интересите на българския бизнес и с дългогодишен принос за подобряване на бизнес средата в България; за успешно женско предприемачество; за успешно стартиращо предприятие.   “Златните мартеници” ще бъдат връчени в присъствието на Президента на Република България Румен Радев. ", "date": "2019.03.06", "title": "“Произведено в България” връчва годишните награди “Златна мартеница” за принос към бизнеса у нас"}
{"url": "http://epicenter.bg/article/-quot-Vecherni-novosti-quot--Folksvagen-predpochete-Sarbiya-pred-Balgariya-za-noviya-si-zavod/176891/4/0", "text": "  Макар автомобилният гигант все още официално да не е направил своя избор за ново производство в Централна и Източна Европа, от изданието се позовават на свои източници, според които предприятието ще е в централната част на страната - Шумадия, без да дават повече подробности. България също е сред кандидатите за новия завод за 1.4 млрд. евро, като според източници на \"Капитал\" оглежданите локации тук са теренът на бившия завод \"Кремиковци\" и индустриална зона \"Раковски\" (част от \"Тракия икономическа зона\").   Според сръбския \"Вечерни новости\" най-големият конкурент на страната е била именно България, но от германския концерн все пак са предпочели Сърбия. Сред другите кандидати са сочени и Румъния и Турция. \"Румъния и България са членки на Европейския съюз и се очакваше да са най-напред в борбата за новата инвестиция. Въпреки това доброто представяне на сръбската икономика и навлизането на почти всички важни производители на автомобилни компоненти, както и добрите отношения на държавното ръководство с германското правителство са наклонили везните в наша полза\", коментира изданието.  Според други местни издания все още не е ясно къде точно в Шумадия може да бъде новият завод на Volkswagen. Един вариант е да бъде поето предприятието на FIAT в Крагуевац, чието производство през първите два месеца на годината е било едва 7000 коли, тоест около 30% от обичайния му капацитет. Италианската група дори спря производство за седмица до 5 март. Заводът прави модела 500L, чието търсене намалява и бъдещето му е неясно.  В официален отговор на запитване от местния таблоид \"Блиц\" от Volkswagen заявиха, че все още не е взето решение за производството в Източна Европа и се разглеждат различни възможности. \"Не коментираме плановете си за отделни държави\", казва пред изданието Марк Лангендорф от комуникационния отдел на Volkswagen.  ", "date": "2019.03.06", "title": "\"Вечерни новости\": Фолксваген предпочете Сърбия пред България за новия си завод"}
{"url": "http://epicenter.bg/article/Italiya-shte-se-prisaedini-kam-kitayskata-initsiativa--Edin-poyas--edin-pat-/176893/4/0", "text": "Италия се готви да стане първата държава от Г-7, която да се присъедини към глобалната инициатива на Китай „Един пояс, един път“, съобщава Инвестор.бг.   Решението ще доведе до нови трусове по оста Брюксел-Рим месеци преди изборите за Европейски парламент тази година. Италианските власти вече си навлякоха и критики на Белия дом, където китайския проект за възраждането на Пътя на коприната също не се радва на подкрепа.  Заместник-министърът по въпросите на икономическото развитие Микеле Гераки заяви пред в. Financial Times, че Рим подготвя подписването на меморандум за разбирателство в подкрепа на програмата до края на март по време на посещението на китайския президент Си Дзинпин в Италия.  „Преговорите още не са завършили, но е възможно да бъдат приключени навреме за посещението“, посочи Гераки в интервю. „Искаме да сме сигурни, че продуктите (с марката – бел. ред.) „Произведено в Италия“ могат да имат повече успех по отношение на износа в Китай, който е и най-бързо растящият пазар в света“, допълни той.  Решението на Рим вече бе разкритикувано от една от водещите сили в Г-7 – САЩ, според които проектът е малко вероятно да помогне икономически на Италия и може значително да влоши международния образ на страната.  Италианската подкрепа за „Един пояс, един път“ ще подкопае натиска, който Вашингтон се опитва да окаже на Китай по отношение на търговията, като същевременно ще затрудни опитите на Брюксел за намиране на общ подход към китайските инвестиции.  Си Дзинпин трябва да пристигне в Италия на 22 март, което ще е и първата му визита като президент в страната. По програма той има среща със своя колега Серджо Матарела, както и с премиера Джузепе Конте.  Китайската инициатива, обявена от Пекин като съвременен прочит на Пътя на коприната, цели да финансира и изгради инфраструктура в над 80 държави в Евразия, Близкия изток и Африка. Но САЩ и някои водещи европейски държави имат възражения, едно от основните от които е, че ще се даде предимство на китайски компании, реципиентите могат да попаднат в капана на дълга, като в същото време това е и възможност за разширяването на китайското стратегическо и военно влияние.  Няколко страни от Централна и Източна Европа (ЦИЕ), както и някои в Азия, Близкия изток и Африка, вече се съгласиха да подпишат двустранни меморандуми в подкрепа на проекта.  В същото време китайските инвестиции се превърнаха в един изключително противоречив въпрос за Европейския съюз. Представители на Брюксел и влиятелните западноевропейски столици многократно са изразявали притеснението си, че инициативата „16+1“, обединяваща страните от ЦИЕ и Китай – в която участие взимат 11 държави членки на ЕС, е Троянски кон, целящ да внесе разединение в блока.  От своя страна европейски страни като Германия и Франция вече предприеха мерки за по-строг надзор върху критериите за китайски инвестиции. Те настояват блока да приеме единна стратегия по отношение на Китай и китайските инвестиции и технологии.  Вчера Съветът на ЕС одобри програмата за наблюдение и оценка на преките чуждестранни инвестиции, която трябва да влезе в сила от април. В рамките на регламента Европейската комисия ще може да изразява мнение, когато според нея дадена инвестиция представлява заплаха за сигурността или публичните интереси на повече от една държава членка или когато инвестиция застрашава проект или програма на целия блок.  От своя страна страни като Гърция и Португалия, където китайски групи инвестираха милиарди евро от началото на финансовата криза насам, възприемат по-снизходителна позиция, откъдето се появява и противоречието в блока.  ", "date": "2019.03.06", "title": "Италия ще се присъедини към китайската инициатива „Един пояс, един път“"}
{"url": "http://epicenter.bg/article/Nov-skandal--NAP---s-neizpraven-sarvar--no-s-novi-iziskvaniya-za-kasovite-aparati/176895/4/0", "text": "НАП изненадващо постави нови, неочаквани изисквания към касовите апарати, с които шокира бизнеса. Финансовото министерство публикува проект за изменение на наредбата с ускорено обществено обсъждане от 14 дни, пише в. \"Сега\".   Това обаче става на фона на проблеми, свързани с новите касови апарати, коментират търговци. Вчера сървърът на НАП блокира по неясни причини. През това време търговците с касови апарати от нов тип получаваха предупредителни съобщения, че регистрацията на касовите бележки е неуспешна, защото \"системата е недостъпна\". Те са получили и предупреждението: \"Внимание! Възможно е блокиране на апарата след 21 ч. поради неизпратени документи\".   Работата е там, че според новите правила касовите апарати трябва да подават почти в реално време - в рамките на 5 минути, данни към НАП за всяка продажба, а върху касовата бележка да се отпечатва QR код, който при сканиране удостоверява, че покупката наистина е отчетена пред данъчните. Касовият апарат трябва да бъде програмиран така, че при липса на връзка с НАП да блокира след 24 часа.   Проблемът с връзката вчера е започнал към 15.00 часа, а в 18.00 часа от НАП увериха, че до час ще бъде отстранен. Възникналата ситуация подпали социалните мрежи. \"Част от касовите апарати спряха без предупреждение\", пишат потърпевши. Според БТВ информацията била потвърдена от Асоциацията за развитие на бизнес софтуер у нас.  Медията цитира приходната агенция, която посочва сред причините за проблема един от производителите на касови апарати.  В края на работния ден от НАП съобщиха, че проблемът е отстранен, предаде БТВ вчера. Според търговци проблемът обаче не е решен до днес.   В материала на \"Сега\" се посочва, че наред с удължените до 30 септември срокове за изпълнение на правилата за фискалните устройства и софтуера са включени допълнителни изисквания, които ще доведат да повторна преработка на вече сменените поне 50 000 касови апарата. Бързането е, за да се изпревари 31 март - крайния срок, до който регистрираните по ДДС фирми трябваше да съобразят с новите изисквания за фискалните си устройства и софтуерите за управление на продажбите. Неочакваните изисквания към касовите апарати ще създадат още работа на софтуерните разработчици и ще доведат до допълнителни разходи за бизнеса.  Приходната агенция въвежда изискване наред с дневния финансов отчет за продажбите да се отпечатва и служебен бон, който показва, че касовият апарат има връзка с мобилен оператор. Смисълът на това е неясен, но със сигурност налага преработване на софтуера на вече инсталираните касови апарати от нов тип.   Подобен е ефектът и от промяната в две от полетата в данните, които касовите апарати пращат към НАП. Заради тези новости 50-те хиляди подменени касови апарата, с които НАП се похвали, освен препрограмиране с нова версия трябва да минат и през повторно одобрение през Българския институт по метрология (БИМ). А това означава голяма част от търговците, които са ги инсталирали, да не успеят да спазят срока 31 март. Той остана да важи за търговците, регистрирани по ДДС, които не използват софтуер за управление на продажбите, а само обикновени касови апарати. Възможно е НАП да вземе решение, че не се налага повторно одобрение от БИМ, но това пък би означавало да се наруши законът.   Публикуваните примерни образци на касови бонове в проекта с най-новите промени в наредбата също изненадаха софтуерните специалисти и търговците. В тях времето, в което са отпечатани бележките, е зададено до секунди. В действащите технически изисквания към касовите апарати няма изискване касовият апарат да работи до ниво секунди, твърдят софтуерни специалисти. Затова и в новите програми на касовите апарати това не е съобразено и отново се налага преработка на софтуера.   В момента само един български производител поддържа фискални устройства, които печатат времето със секунди.   Възможно е НАП \"случайно\" да са взели за нагледен пример тяхна касова бележка, разсъждават търговци. За всички тези промени в мотивите към промените в наредбата не се споменава и дума. Там се набляга основно на предоставената възможност електронните магазини да издават електронна касова бележка и въведените в тази връзка функционални изисквания към фискалните устройства. \"С въвеждането на електронен фискален бон се цели облекчаване на дейността на икономическите оператори, извършващи търговска дейност в интернет, като им се предоставя възможност за генериране и изпращане на електронна касова бележка на електронния адрес на купувача\", се посочва в мотивите.   Според онлайн търговците обаче, въпреки че се въвежда електронна касова бележка, тя трябва да бъде издадена от реален физически касов апарат. \"Изкуствено се поставя устройство с бутони и екран, което няма да печата касови бележки, а просто ще стои между електронните системи на бизнеса и сървърите на НАП. Това е стара технология. Нормалното решение е електронните системи на бизнеса да подписват и да криптират бележката и да я подават директно към сървъра на НАП. Това е модерна алтернатива на касовите апарати и модерна система за управление на фиска, в която ще има и генериране на уникален номер на продажбите, и граждански контрол с QR код\", посочиха от Българската асоциация за развитие на бизнес софтуер.   От Българската е-комерс асоциация също изразиха недоволство и не подкрепят издаването на електронни касови бележки през физическо фискално устройство. От асоциацията твърдят, че многократно са поставяли въпроса за изграждане на директна връзка със сървъра на приходната агенция - начин, по който работят електронните магазини в повечето европейски държави. Отговорът оттам засега е, че темата ще започне да се обсъжда в края на годината.    ", "date": "2019.03.06", "title": "Нов скандал! НАП - с неизправен сървър, но с нови изисквания за касовите апарати"}
{"url": "http://epicenter.bg/article/Zle-programirani-kasovi-aparati--saborili--sarvarite-na-NAP/176906/4/0", "text": "С по 240 000 заявки са били натоварени сървърите на НАП от касовите апарати на определен производител вчера, като това довело до временен срив на системата за отчитане в реално време. За това признаха данъчните на брифинг днес. От НАП бяха категорични – за хакерска атака не може да става дума.  По думите на говорителя на НАП Росен Бъчваров сървърите са били неработоспособни между 13:30 ч. и 15:40 ч. И след това обаче проблемните фискални устройства, които са на един конкретен производител, са продължили да дават съобщения за грешка.  „Вграденият софтуер на фискалните устройства реагира по начин, който не е нормативно описан в наредбата. Очаква се, че устройството не „пита” сървъра само в определени случаи, а 240 000 пъти. Получило се това, че е бил бомбардиран сървърът с изключително голям обем заявки”, обясни Бъчваров, цитиран от БТВ.  Той отбеляза, че преди не е имало начин да се разбере, че има проблем с връзката, докато сега това става ясно на търговеца на шестата минута. Говорителят посочи, че даже да се изпише грешка, това не означава, че апаратът не работи – в следващите 24 часа той може да се използва и чак тогава, ако връзката не бъде възстановена, ще се наложи писането на бележки на ръка.  В НАП ще бъдат привикани програмистите от всички производители на касови апарати, за да се потърси начин подобни проблеми да не се случват отново. Данъчните предупредиха, че вече се засичат практики свързаният с НАП софтуер да се заобикаля с паралелното инсталиране на програми на таблети и телефони, с които да се прави двойно счетоводство – и при констатиране на такова нарушение последиците ще са за търговеца, а не за софтуерната компания, която му е предложила вариант за прескачане на правилата.  По повод опасенията на горивния бранш, че новите изисквания за ДДС, акцизна и ценова информация върху касовите бележки ще доведат до затваряне на бензиностанциите, Росен Бъчваров подчерта, че към момента НАП не вижда основание за отсрочка. „Тези промени не изискват повторно изпитване или минаване на тези системи през Българския институт по метрология”, посочи той. По думите му има \"изкушение\" да се крият данъци от горива, защото те формират около половината от цената.", "date": "2019.03.06", "title": "Зле програмирани касови апарати „съборили” сървърите на НАП"}
{"url": "http://epicenter.bg/article/800-malki-benzinostantsii-pred-falit-zaradi-novite-iziskvaniya-za-kasovi-belezhki-/176910/4/0", "text": "Опасност от криза на пазара с горивата. Според бизнеса е възможно много бензиностанции да не отворят на първи април, предаде бТВ.  Според Петролната и газова асоциация, браншът не е готов да издава касови бележки по новите изисквания, които влизат в сила след 25 дни. Цените на устройствата са от 5000 лв. до 8000 лв. От НАП отказаха да отстъпят от поставения срок.  Собствениците на малка бензиностанция в Смолян, която работи от 23 години казват, че най-вероятно ще затворят, защото пари за нови фискални устройства нямат.   „Цените просто са непосилни, от порядъка на 4-5 хил. лв. на обект. При два обекта – 10 хил. лв. При тези малки маржове, ние едвам си работим за заплатите”, коментира Милена Иванова, управител на бензиностанция, Смолян.  Сдружението на средните и малки бензиностанции прогнозира, че ще се стигне до фалити на близо 800 бензиностанции.   „С тези нови изисквания това е целта, ние да изчезнем от пазара и да останат големите”, посочи Дойчин Лазаров, съпредседател на Сдружението на средни и малки бензиностанции в България.  Шофьорите са притеснени, че горивата ще поскъпнат, ако от пазара изчезнат малките играчи.  Големите вериги, обединени в Петролната и газова асоциация, настояват за отсрочка от два месеца преди въвеждане на новите изисквания.  „Ако трябва да направим една касова бележка, с всички разходи, тя сигурно ще бъде един метър дълга. Една стотинка за заплата, две стотинки за ток, осем стотинки за държавен резерв – т.е потребителят няма да получи нищо”, каза Светослав Бенчев от БПГА.  От приходната агенция обясниха, че изискването е в касовия бон да има размера на ДДС-то, акциза, както и доставната и продажната цена на горивото.  „Целта на тази промяна е по повод големия дял недеклариран и неплатен данък в търговията с горива, тъй като приблизително половината цена от литър гориво е данъци – ДДС и акциз, се въвежда допълнително изискване, в което потребителите могат да видят ясно, колко е ДДС, колко е акциз”, посочи Росен Бъчваров, говорител на НАП.  Данъчните не планират отсрочка, а от Министерството на финансите припомнят, че за новите касови апарати се знае още от декември миналата година.   ", "date": "2019.03.06", "title": "800 малки бензиностанции пред фалит заради новите изисквания за касови бележки "}
{"url": "http://epicenter.bg/article/Dete-e-s-implant-v-okoto-sled-zhestok-poboy-v-uchilishte/176834/3/0", "text": "Десетокласник напада седмокласник в Луковит. По-малкият ученик е със сериозни наранявания, като най-тежко е пострадало окото му. Разправията между двете момчета е станала точно преди 1 месец.   Ден преди случая двамата тийнейджъри се спречкват на футболния терен.   „Другото момче се ядосало, че синът ми го финтира, заплашва го. После синът ми отива на тренировка и пред приятели казва, че е ударил шамари на по-големия ученик. Това не е вярно”, разказа пред Нова телевизия - Надежда Колева, майка на пострадалото момче. На следващия ден през голямото междучасие по-големият ученик напада по-малкия. Пострадалият получава черепно-мозъчна травма, а в последствие лекарите откриват и сериозни наранявания на окото.   „Сложиха му имплант в окото в София. Лечението продължава. В момента няма вертикално движение на окото. Лекарите много се надяват до половин година това да отшуми”, разказа още Надежда Колева.   Зам.-директорката на училището Росица Георгиева обясни, че нападателят ще бъде преместен в друго училище и процедурата вече е задействана. Досега той не е имал провинения, няма дори отсъствия. Родителите му живеят в чужбина, а момчето живее при баба си и дядо си. В училището се е явил вуйчо му.   „Ние ще накажем насилника, но това какво ще породи? Преместването ще натрупа срам, вина, злоба, гняв. Момчето е извършило това, защото няма родители, с които да споделя. Институциите преди това не са си свършили работата. Има програми за управление на гнева, учителите трябва да бъдат обучавани как да се справят с конфликтите”, коментира училищният психолог Младен Владимиров.", "date": "2019.03.06", "title": "Дете е с имплант в окото след жесток побой в училище"}
{"url": "http://epicenter.bg/article/Maykata-na-obvineniya-v-ubiystvo-saprug--Kremena-imashe-samo-malka-rana-na-ustnata/176838/3/0", "text": "Варненският апелативен съд остави за постоянно в ареста 41-годишния Борислав Николов, обвинен в убийството на съпругата си Кремена. Пред bTV проговори майката на Борислав – Силва, която му е помогнала да се изнесе от жилището във фаталната вечер.   Тя твърди, че е отишла в квартирата на сина си и неговата съпруга около час след скандала между двамата, за да му помогне да си изнесе вещите.   \"Взехме дрехите. Тя през цялото време беше толкова агресивна към мен. Посрещна ме в коридора на квартирата. През цялото време ми говореше, че не съм желана в тази къща”, разказа жената.   Силва Ангелова свидетелства, че Кремена имала само малка рана на горната устна.   \"Имаше кръв на горната устна под ноздрите. Но това не значи, че е в безпомощност, след като разговаря с мен. Ние тръгнахме, тя блъсна външната врата и се заключи\", каза още майката на Борислав.   Заключението на експертите е, че Кремена е починала заради масивен кръвоизлив в мозъка.   \"Кремена беше абсолютно адекватна. Заклевам ви се в най-святото – в сина си. Защото казаха, че едва ли не аз съм я прескочила и съм излязла\", каза още Силва.   Тя твърди, че със сина си се завърнала в своя апартамент около 21.20 ч. във фаталната вечер, а впоследствие Кремена му се обадила по телефона. Майката на Борислав разказва, че синът й е прекарал вечерта при нея.     \"На 25-и сутринта правя си кафе, направих и на него. Тогава той ми каза – цяла нощ е звъняла от чужд телефон\", споделя Силва Ангелова.   Тя допълва, че не знае друг път сина й да е посягал на своята съпруга. Разбрала за бракоразводното дело едва десетина дни преди фаталната вечер, а пред нея никога не било имало конфликти между двамата. ", "date": "2019.03.06", "title": "Майката на обвинения в убийство съпруг: Кремена имаше само малка рана на устната"}
{"url": "http://epicenter.bg/article/Dve-momcheta-vandali-v-koma-sled-bezchinstva-i-gonka-s-politsiyata/176859/3/0", "text": "Три момчета пострадаха при катастрофа в лознишкото село Ловско (област Разград), станала около 02.00 часа на 6 март. Преди пътнотранспортното произшествие те безчинствали в град Лозница, съобщават от ОДМВР-Разград.   Патрул на Районното управление се отзовал на сигнал, че трима младежи чупят стъкла и огледала на автомобили, паркирани по главната улица на Лозница. След като не успели да ги установят на място, полицейските служители започнали издирване на заподозрените. При обходите в село Ловско видели автомобил, движещ се в посока Лозница – село Студенец. Опитали да го спрат, посочвайки на водача къде да отбие. Първоначално 19-годишният шофьор намалил, а след това рязко увеличил скоростта на управляваното от него БМВ и подминал полицейския пост. На около километър по-нататък колата поднесла на мокрия асфалт и се ударила странично в крайпътно дърво. Пристигналите на местопроизшествието екипи установили, че момчетата са в безсъзнание. Откарани са в МБАЛ-Разград.  19-годишният водач от Ловско и возещият се на предната седалка 17-годишен тийнейджър от село Гороцвет са в кома, с опасност за живота. Возещият се отзад 18-годишен младеж от Ловско е с комоцио.  На тримата са взети кръвни проби за изследване. Води се досъдебно производство по чл.343, ал.1, Б във връзка с чл.342 от НК.  ", "date": "2019.03.06", "title": "Две момчета вандали в кома след безчинства и гонка с полицията"}
{"url": "http://epicenter.bg/article/Zhena-dade-blizo-50-000-leva-na-telefonni-izmamnitsi/176868/3/0", "text": "Нова голяма телефонна измама е станала в София. 65-годишна жена дала близо 50 000 лева на измамници под предлог, че съдейства на полицията.   Жената е подала сигнала за измамата на 1 март в полицията в София. Тя обяснила, че е давала парите на няколко пъти, като ги е оставяла на различни места. В единият от случаите измамената е оставила близо 30 000 лева, съобщава БНР.   Схемата на измамниците отново е добре позната от случаите в последните месеци - съдействие на полицията.   Случаят се разследва от СДВР. Извършителите се издирват.", "date": "2019.03.06", "title": "Жена даде близо 50 000 лева на телефонни измамници"}
{"url": "http://epicenter.bg/article/Svideteli-s-vnezapna-amneziya-po-deloto-sreshtu-Traykov--Dyankov-i-Prokopiev-/176909/3/0", "text": "Четирима свидетели бяха разпитани днес по делото срещу Симеон Дянков , Трайчо Трайков и бизнесмена Иво Прокопиев. Сред тях бяха и двама заместник-директори на Агенцията по приватизация, предаде Канал 3.  Обвинението е за продажбата на държавния дял от 33% на EVN на занижени цени, а според прокуратурата държавата е била ощетена с 28 милиона.  В съдебната зала двамата бивши заместник директори в Агенцията по приватизацията Стефка Граматикова и Митко Симеонов показаха слаба памет за важни детайли около продажбата на държавния дял от EVN.  Отговорите им на голяма част от въпросите на прокуратурата бяха, че не си спомнят или не са наясно. Затова от държавното обвинение поискаха да се прочетат показанията им, давани през 2015 година. В показанията си тогава Граматикова посочила, че е чула телефонен разговор между тогавашния ръководител на Агенцията и министър, за когото имала съмнение, че е Дянков или Трайков. Това оставило в нея впечатление, че за оказван натиск от страна на един от подсъдимите бивши министри.  А от разпита на Митко Симеонов стана ясно, че двама от членовете на надзорния съвет по онова време са били против продажбата на държавния дял на EVN. Свидетелят все пак си спомни, че е участвал в срещи с Доротея Пандова, за която икономическият министър Емил Караниколов вчера съобщи, че открито е лобирала инвестиционен посредник по сделката да стане „Булброкърс“.  Друг от свидетелите, Ирена Сярова, която също е работила в Агенцията запази мълчание и не отговори дали Пандова, която по онова време е човек за връзка между Дянков и Прокопиев, е оказвала натиск за приватизационната сделка.  Според прокуратурата Дянков нарежда на Агенцията по приватизацията да възложи оценката по сделката да се извърши от фирмата „Булброкърс”, контролирана от Иво Прокопиев. Той пък е сочен от държавното обвинение за помагач, при реализирането на схемата. Делото срещу бившите министри Симеон Дянков, Трайчо Трайков и бизнесмена Иво Прокопиев тръгна в спецсъда вчера.  ", "date": "2019.03.06", "title": "Свидетели с внезапна амнезия по делото срещу Трайков, Дянков и Прокопиев "}
{"url": "http://epicenter.bg/article/Dimitar-Abadzhiev-pristigna-v-Riad-kato-parviyat-ni-poslanik-v-Sauditska-Arabiya-/176875/2/0", "text": "Новоназначеният извънреден и пълномощен посланик на Република България в Кралство Саудитска Арабия Димитър Абаджиев пристигна в Рияд, съобщиха от МВнР.  Двете страни имат дипломатически отношения от 1995 г., но досега нямаше българско дипломатическо представителство в Рияд. Димитър Абаджиев е първият български посланик, който ще изпълнява задълженията си от саудитската столица. Очаква се следващата седмица посланик Абаджиев да връчи копия от акредитивните си писма в саудитското министерство на външните работи.  Намеренията на страната ни да открие посолство в Рияд бяха заявени от министър-председателя Бойко Борисов по време на посещението му в Саудитска Арабия през ноември 2017 г. През следващата година бе стартирана процедурата по откриване на посолството ни в Рияд, а Димитър Абаджиев, който представляваше страната ни в Словения, бе предложен за посланик в Саудитска Арабия през септември 2018 г. Последната среща между министър Екатерина Захариева и нейния саудитски колега Абел ал-Джубейр бе в началото на февруари в Брюксел. Тогава българският вицепремиер даде положителна оценка за плановете за икономическа диверсификация на Саудитска Арабия. Екатерина Захариева отбеляза, че българските фирми са заинтересовани да участват в изпълнението на нови инженерни и строителни проекти в страната. Министърът допълни тогава, че откриването на посолството ни в Рияд ще допринесе значително за развитието на сътрудничеството в области от взаимен интерес. Година по-рано министър Ал-Джубейр гостува на Екатерина Захариева в София. Двамата са се срещали още два пъти. В рамките на засиления диалог между двете страни в България бяха осъществени редица посещения на представители на саудитски министерства и агенции - Министерството на околната среда, водите и селското стопанство, Саудитския фонд за публични инвестиции, Агенцията за инвестиции в селското стопанство и животновъдството. За първи път България взе участие в Международното изложение „Saudi Agro Food 2018” в Рияд през октомври 2018 г. Двете страни работят за създаването на смесена компания, която ще реализира проекти в производството на фуражи и износа на месо от България за Саудитска Арабия.", "date": "2019.03.06", "title": "Димитър Абаджиев пристигна в Риад като първият ни посланик в Саудитска Арабия "}
{"url": "http://epicenter.bg/article/Pravitelstvoto-predlaga-kosmonavta-Aleksandar-Aleksandrov-za-orden--Za-voenna-zasluga--I-stepen-/176877/2/0", "text": "Правителството предлага космонавта Александър Александров за орден „За военна заслуга“ I степен. O. р. генерал-майор Александър Александров e предложен за удостояване с високото отличие, съобщи пресслужбата на Министерския съвет.  \"Министерският съвет предлага на Президента на Република България да издаде указ, с който да награди о. р. генерал-майор Александър Панайотов Александров с орден „За военна заслуга“ I степен за големите му заслуги за развитието и укрепването на въоръжените сили, за дългогодишна и безупречна служба и принос за националната сигурност в Република България.  О. р. генерал-майор Александър Александров е вторият български космонавт, летял на борда на космическия кораб „Съюз ТМ-5“. Мисията продължава от 7 до 17 юни 1988 година. По време на полета той извършва над 50 успешни научни експеримента, включително изпитание на български храни за космонавти. Удостоен е с орден „Стара планина“, се казва още в съобщението на правителствената информационна служба.  ", "date": "2019.03.06", "title": "Правителството предлага космонавта Александър Александров за орден  „За военна заслуга“ I степен "}
{"url": "http://epicenter.bg/article/Vizhte-resheniyata-na-Ministerskiya-savet-/176878/2/0", "text": "Правителството одобри промени в постановлението за създаване на Националния съвет по демографска политика към Министерския съвет. Те са във връзка с измененията в името и структурата на звеното в състава на Министерството на труда и социалната политика, изпълняващо функциите на Секретариат на Съвета.  Националният съвет по демографска политика е консултативен орган за осъществяване на сътрудничество и координация между държавните органи и институции, органите на местното самоуправление и неправителствени организации регистрирани в обществена полза при разработването, планирането, програмирането, идентифициране на ресурсното осигуряване, наблюдението и оценката на изпълнението на държавната интегрирана хоризонтална междусекторна демографска политика.  Министерският съвет предлага на Президента на Република България да издаде указ, с който да награди о. р. генерал-майор Александър Панайотов Александров с орден „За военна заслуга“ I степен за големите му заслуги за развитието и укрепването на въоръжените сили, за дългогодишна и безупречна служба и принос за националната сигурност в Република България.  О. р. генерал-майор Александър Александров е вторият български космонавт, летял на борда на космическия кораб „Съюз ТМ-5“. Мисията продължава от 7 до 17 юни 1988 година. По време на полета той извършва над 50 успешни научни експеримента, включително изпитание на български храни за космонавти. Удостоен е с орден „Стара планина“.    Председателят на Държавна агенция „Електронно управление“ поема функциите на национален координатор по Информационната система за вътрешния пазар. Това реши правителството като прие промени в свое Решение № 290/2011 г. за определяне на национален координатор и делегиран координатор в сферата на услугите на вътрешния пазар по Информационната система на вътрешния пазар. Актуализира се също така и Списъкът на компетентните органи, които подлежат на регистрация в системата в сферата на услугите.  Информационна система за вътрешния пазар (ИСВП) е електронна система, разработена и поддържана от Европейската комисия, предназначена за обмен на информация между администрациите на държавите-членки на ЕС. ИСВП е достъпна на всичките официални езици на ЕС и осигурява по-бърз, по-добре структуриран, по- надежден и защитен обмен на информация между компетентните органи на държавите-членки на ЕС.  Системата ИСВП поддържа повече от 50 процедури за административно сътрудничество като се използва за обмен на информация в следните законодателни области: дейностите по предоставяне на услуги на вътрешния пазар; признаването на професионални квалификации; командироването на работници в рамките на предоставянето на услуги; упражняване на правата на пациентите при трансгранично здравно обслужване; специализираното трансгранично транспортиране на евро в брой по шосе между държавите-членки в еврозоната; връщане на паметници на културата, които са незаконно изнесени от територията на държава-членка; използване на мрежата „SOLVIT“ за решаване на проблеми в рамките на вътрешния пазар.  Благодарение на използването на системата е подобрено трансграничното административно сътрудничество между органите на държавите-членки в полза на гражданите и бизнеса, които могат да се възползват по-пълноценно от предимствата на единния пазар в ЕС.    С решение на Министерския съвет Комисията за противодействие на корупцията и за отнемане на незаконно придобитото имущество получава за управление имот с площ 288 кв. м в град Варна, включващ част от партерен етаж и целия надпартерен етаж от сградата на ул. „Хан Аспарух“ № 1. До момента имотът е управляван от Висшия съдебен съвет, но е с отпаднала необходимост за съдебната власт. Той ще се използва за изпълнение на функциите Териториалната дирекция на КПКОНПИ в град Варна.  Съгласно друго правителствено Решение се учредява безсрочно възмездно право на строеж върху поземлен имот в горска територия - публична държавна собственост, в землището на гр. Мелник, община Сандански. Имотът с площ 400 кв. м се намира в района на дейност на Териториално поделение „Държавно горско стопанство Сандански“ към ДП „Югозападно държавно предприятие“ - Благоевград. Той ще бъде използван за изграждане на стълб за телекомуникационно оборудване и съоръжения на техническата инфраструктура към него на обект: „Базова станция № 2142“. „Теленор България“ ЕАД ще заплати по сметка на ДП „Югозападно държавно предприятие“ - Благоевград цена за учредяване на право на строеж в размер на 4 488 лв. и цена за компенсационно залесяване на стойност 453,60 лева. По сметката на Изпълнителна агенция по горите ще бъдат заплатени режийни разноски на стойност 89,76 лева, а по сметка на община Сандански ще бъде заплатен данък за придобиване на ограничено вещно право в размер, определен от общинския съвет.    Правителството прие решение за денонсиране на многостранна Спогодба за мултимодални превози между Армения, България и Грузия.  Спогодбата е подписана пред 2003 г. и до момента не е влязла в сила. Извършеният анализ на текстовете на документа след приемането на България за член на Европейския съюз, показа редица несъответствия с правото на ЕС.  С денонсирането от българска страна на Спогодбата отпада необходимостта от изменение на текстовете, които са в противоречие с правото на ЕС.    Министерският съвет одобри проект на споразумение между правителствата на България и Унгария за уреждане на въпросите относно недвижимите имоти за нуждите на дипломатическото ни представителство в Будапеща.  Приетият проект трябва да послужи като основа за водене на преговори и за сключване на споразумение при условията на последваща ратификация. По силата на междуправителствена спогодба, сключена между Унгария и България през 1980 г., на българската държава са предоставени право на ползване и право на строеж върху пет имота в гр. Будапеща, Унгария.  Въз основа на горепосочената спогодба българската държава е придобила право на собственост върху построените сгради и право на ползване върху парцелите, докато върху тях съществуват сградите.    Правителството одобри позицията на страната ни за заседанието на Съвета на ЕС по икономически и финансови въпроси (ЕКОФИН), което ще се проведе на 12 март в Брюксел. Очаква се Съветът да постигне общ подход по директивата за общия режим на облагане с акциз, по регламента за административното сътрудничество по отношение на съдържанието на електронните регистри и по директивата за структурата на акцизите върху алкохола и алкохолните напитки. Финансовите министри ще обменят мнения по общата система на данък върху цифровите услуги и ще обсъдят предложението за създаването на програмата InvestEU. В рамките на Европейския семестър Европейската комисия ще представи докладите по държави и задълбочените прегледи за 2019 г. и министрите ще обсъдят изпълнението на специфичните за всяка държава препоръки с акцент върху инвестициите. Очаква се да бъдат одобрени и заключенията на Съвета за ревизирания списък на ЕС с юрисдикции, неоказващи съдействие за данъчни цели. На 7 и 8 март в Брюксел предстои да заседава Съветът на  ЕС „Правосъдие и вътрешни работи“. В част „Правосъдие“ ще се обсъди постигането на общ подход по предложението за Директива относно установяването на хармонизирани правила за определянето на представител за целите на събирането на доказателства в наказателния процес. Ще бъдат разгледани и препоръките за Решение на Съвета за предоставяне на мандат за преговори за споразумение между Европейския съюз и Съединените американски щати относно трансграничния достъп до електронни доказателства при съдебно сътрудничество по наказателноправни въпроси и за преговори по Втория допълнителен протокол към Конвенцията на Съвета на Европа за престъпления в кибернетичното пространство. В част „Вътрешни работи“ ще се обсъдят теми, свързани с борбата срещу тероризма, миграцията и перспективите за политиките в областта на вътрешните работи. Правителството одобри и резултатите от българското участие в неформалното заседание на Съвета на ЕС „Правосъдие и вътрешни работи“, което се проведе на 7 и 8 февруари в Букурещ. В част „Вътрешни работи“ бяха дискутирани темите за борбата с тероризма, полицейското сътрудничество, въпросите на миграцията и убежището, както и функционирането на Шенген. В част „Правосъдие“ бяха обсъдени начините за по-нататъшно развитие на съдебното сътрудничество, като прилагането на съществуващото европейско законодателство и необходимостта от предприемане на нови законодателни инициативи на ниво ЕС по граждански и търговски въпроси.   Министрите на правосъдието взеха отношение и по поставените от Румънското председателство въпроси за бъдещето на съдебното сътрудничество по наказателноправни въпроси в рамките на общото съдебно пространство на Европейския съюз.  Неформално предстои да заседават министрите на външните работи от ЕС и държавните секретари по европейските въпроси. На 11 и 12 март в Букурещ те ще обменят мнения по Многогодишна финансова рамка 2021-2027 г. и по бъдещия Стратегически дневен ред на ЕС.    Правителството одобри позицията и състава на българската делегация за Осмото заседание на българо-арменската междуправителствена комисия за икономическо и научно-техническо сътрудничество. То ще се проведе в периода 12-13 март в Ереван.  На заседанието се предвижда да бъдат разгледани актуални въпроси в областта на търговията и инвестициите, информационните и технологии и съобщенията, електронното управление, транспорта, туризма, селското стопанство, образованието и науката, културата, отбраната, регионалното развитие и благоустройството, архивите, енергетиката, труда и социалната политика.  Министерският съвет одобри проект на Закон за признаване, изпълнение и изпращане на съдебни актове за налагане на наказание лишаване от свобода или мерки, включващи лишаване от свобода.  Със законопроекта се цели да бъдат въведени в българското законодателство изискванията на Рамково решение 2008/909/ПВР на Съвета от 27 ноември 2008 година за прилагане на принципа за взаимно признаване към съдебни решения по наказателни дела, с които се налагат наказания лишаване от свобода или мерки, включващи лишаване от свобода, за целите на тяхното изпълнение в Европейския съюз, изменено с Рамково решение 2009/299/ПВР на Съвета от 26 февруари 2009 година за изменение на рамкови решения 2002/584/ПВР, 2005/214/ПВР, 2006/783/ПВР, 2008/909/ПВР и 2008/947/ПВР, с което се укрепват процесуалните права на лицата и се насърчава прилагането на принципа за взаимно признаване на решения, постановени в отсъствието на заинтересованото лице по време на съдебния процес. С него се укрепват процесуалните права на лицата и се насърчава прилагането на принципа за взаимно признаване на решения, постановени в отсъствието на заинтересованото лице по време на съдебния процес.  Големият обем на материята, уредена в рамковото решение, както и възприетата практика при въвеждането на актове на вторичното право на Европейския съюз в областта на сътрудничеството по наказателноправни въпроси изискват създаването на отделен закон.  В проекта на закон се установява уредба за трансфер на осъдени лица между държавите-членки на ЕС, която ще замени режима, установен с Конвенцията за трансфер на осъдени лица от 1983 г. на Съвета на Европа. Така сътрудничеството вече ще се осъществява на принципа на директната комуникация между компетентните органи на държавите-членки, а производството по признаване и изпълнение следва да приключи в срок от 90 дни, което значително ще съкрати продължителността му в сравнение с тази на досегашния ред за извършване на трансфер на осъдени лица по Наказателно-процесуалния кодекс (НПК).  За компетентен орган по признаване и изпълнение на чужди съдебни актове законопроектът определя окръжния съд по местоживеенето или обичайното местопребиваване на лицето, на което е наложено наказанието или мярката включваща лишаване от свобода. Ако местоживеенето на лицето в страната е неизвестно или то не живее в страната, компетентен да признае акта е Софийският градски съд.  За гарантиране на изпълнението на признатия съдебен акт е предвидена възможността за временно задържане на лицето при условията и реда на НПК.  В съответствие с изискванията на Рамковото решение на съда се предоставя възможност да адаптира наказанието, наложено от издаващата държава-членка, като го приспособи към най-близкото по вид и характер наказание, предвидено за подобни деяния по българското законодателство. Наказание лишаване от свобода или мярка, включваща лишаване от свобода не могат да бъдат заменени с глоба или друга форма на парична санкция.  В законопроекта се предлага опростена процедура за трансфер на осъдени лица. Предвижда се предаването на лицето да се осъществява на предварително уговорена дата между двете държави-членки, но не по-късно от 30 дни от постановяване на окончателното решение. Регламентирани са и случаите за предаване на основание Европейска заповед за арест и транзит през територията на Република България на лице, което подлежи на трансфер в изпълняваща държава-членка.    Правителството одобри проект на договор между Министерство на културата на Република България и Министерство на културата на Република Северна Македония за организиране на съвместна изложба „100 години Требенище“ в гр. Скопие. Изложбата ще бъде експонирана в периода 14 март - 15 септември в гр. Скопие и ще представи находките от богатия и впечатляващ некропол при с. Требенище, Република Северна Македония.  Експозицията се организира съвместно от Националния археологически институт с музей при Българската академия на науките - гр. София и от Националния институт Археологически музей на Македония - гр. Скопие и е посветена на 100-годишнината от откриването на некропола.  Изложбата в гр. Скопие има изключително значение, тъй като за първи път ще бъдат представени почти всички находки от този важен в историческо отношение некропол. Предметите са от постоянната експозиция на НАИМ при БАН в София, от Народния музей на Белград и Музея в гр. Охрид.  Освен художествения си и исторически принос, изложбата представлява един положителен акт за развитието и задълбочаването на сътрудничеството в областта на културата между трите балкански държави - Република България, Република Северна Македония и Република Сърбия.    Министерският съвет одобри допълнителни разходи по бюджета на Министерството на туризма в размер на 0.1 млн. лв. и допълнителни трансфери по бюджета на община Чепеларе в размер на 0,4 млн. лв.  Ресурсът е предназначен за обезпечаване на част от разходите по организацията и провеждането на международния форум на световната организация на ски учителите „Интерски конгрес 2019“.  Допълнителните средства се осигуряват за сметка на преструктуриране на разходите и/или трансферите по централния бюджет за 2019 година.  ", "date": "2019.03.06", "title": "Вижте решенията на Министерския съвет!"}
{"url": "http://epicenter.bg/article/Kmetat-Fandakova-se-sreshtna-s-prezidenta-na-ENP-Zhozef-Dol/176879/2/0", "text": "„София е голям град и всичко, което кметът Фандъкова е направила се вижда. Хората виждат с очите си метрото и промяната на града\", каза Жозеф Дол – президент на Европейската Народна Партия. По думите му кметът Фандъкова защитава за София европейски средства и проекти, които развиват града. Това каза президентът на ЕНП днес на среща с кметът на София Йорданка Фандъкова в Брюксел. Новината съобщи пресцентърът на столичната община. \"През предходния програмен период 2007 – 2013г. защитихме и привлякохме за София 1.5 млрд.евро, от тях 1 млрд евро са безвъзмездни европейски средства. С тях са изпълнени 89 проекта.  През настоящия програмен период 2014 – 2020 г. защитихме около 930 млн.евро европейско финансиране, с които изпълняваме 48 проекта\", каза кметът Фандъкова.  Голяма част от проектите са насочени към обновяване на градската среда, подобряване на транспорта, качеството на въздуха и по-добри условия за живот на хората и развитието на бизнеса.  Метрото на София, което разширяваме в момента с нов трети лъч с 12 км, има над 40 км метролинии, 35 станции и заема 34% дял в системата на градския транспорт. Първите 8 км от третия лъч, който изграждаме ще бъдат пуснати в експлоатация до края на годината, каза кметът Фандъкова.  Кметът Фандъкова има пълната наша подкрепа за всички проекти на София, каза също Дол.  ", "date": "2019.03.06", "title": "Йорданка Фандъкова се срещна с президента на ЕНП Жозеф Дол"}
{"url": "http://epicenter.bg/article/Iliyana-Yotova-shte-uchastva-v-zaklyuchitelnoto-sabitie-na-initsiativata--Poslanik-za-edin-den-/176896/2/0", "text": "На 7 март, четвъртък, в 11.00 часа, в София Ивент център, вицепрезидентът Илияна Йотова ще участва в заключителното събитие на високо ниво на инициативата „Посланик за един ден“. Това съобщиха от прессекретариата на държавния глава.   Илияна Йотова ще направи ключовото изказване и ще връчи сертификати на момичетата победителки.   „Посланик за един ден“ се организира от посолството на Великобритания в България. Поводът за нея е Международният ден на жената 8 март. Победителките – на възраст от 15 до 19 години, са селектирани след конкурс с есе на тема „Как бих използвала силата си на личност, за да променя света“. Тази година вицепрезидентът се включи в инициативата като избра своя победителка, с която заедно имаха общи дейности.", "date": "2019.03.06", "title": "Илияна Йотова ще участва в заключителното събитие на инициативата „Посланик за един ден“"}
{"url": "http://epicenter.bg/article/Tsvetan-Tsvetanov-obyasni-zashto-darzhavata-shte-oprosti-8-mln--lv--dalg-na-myuftiystvoto/176897/2/0", "text": "Според Цветанов със закона, приет в края на 2018 г., се дава възможност вероизповеданията да получават субсидия, с която да плащат заплатите и осигуровките на свещенослужителите.   Православната църква получила субсидията, мюфтийството - не, защото ако вземе парите, те ще отидат за покриване на натрупани задължения, обясни в кулоарите на парламента Цветанов. Затова според зам.-шефа на ГЕРБ проблемът налагал промени в Закона за вероизповеданията. „Това е въпрос, който е поставян, обсъждан и е взето и съответното политическо решение, което ние сме консолидирали от изводите на Консултативния съвет, които са направени и сме преминали към конкретни действия с приемане на законодателство, свързано със Закона за вероизповеданията. Това, което сме направили като предложение, аз не бих искал страната ни да се превърне на противопоставяне на етническа основа.   за да може да получават съответните заплати и да имат съответните осигуровки.  “, бяха точните думи на Цветанов пред медиите.   „Доколкото знам, говорим някъде за около 8 милиона лева общо. Просто чакам разчетите, които ще бъдат представени от Министерство на финансите в утрешния ден, когато ще бъде точка от седмичната програма и от дневния ред на заседанието на Комисията по вероизповедания“, добави той.   Изказването му бе предизвикано от изявление на лидера на БСП Корнелия Нинова по-рано през деня. Според Нинова е налице сделка ДПС - ГЕРБ: движението подкрепя ГЕРБ за отхвърляне на ветото на президента Радев по Изборния кодекс, а властта опрощава дълговете на Мюфтийството.    ", "date": "2019.03.06", "title": "Цветан Цветанов обясни защо държавата ще опрости 8 млн. лв. дълг на Мюфтийството"}
{"url": "http://epicenter.bg/article/Voennomorskite-sili-sa-unishtozhili-opasen-boepripas--nameren-mezhdu-selata-Vresovo-i-Ruen/176899/2/0", "text": "Военноморските сили са унищожили опасен боеприпас, намерен между селата Вресово и Руен, съобщиха от пресцентъра на ВМС.   На 6 март 2019 г. дежурният в Районно полицейско управление-Руен подава сигнал за намерен боеприпас между село Вресово и село Руен. След разпореждане от началника на отбраната, със заповед на командира на Военноморските сили контраадмирал Митко Петев, е сформирана група за разузнаване, транспортиране и унищожаване на невзривени боеприпаси.   За ръководител на групата, съставена от военнослужещи от флотилия бойни и спомагателни кораби, е назначен капитан ІІІ ранг Красимир Иванов. Групата извършва преход до района, където е открит боеприпаса. При огледа е установено, че боеприпасът е 76 мм. осколъчно – фугасен снаряд с взривател и е силно корозирал. В следобедните часове опасният боеприпас е унищожен на място, с отцепване на района и при стриктно спазване на мерките за безопасност.", "date": "2019.03.06", "title": "Военноморските сили са унищожили опасен боеприпас, намерен между селата Вресово и Руен"}
{"url": "http://epicenter.bg/article/OP-predlaga--Bezraboten-vdiga-pishtna-svatba---otnemat-mu-pomoshtite/176901/2/0", "text": "Агенцията за социално подпомагане да праща проверки на онези социално слаби, които демонстрират охолен начин на живот, а в същото време се водят безработни и официално разчитат на помощи от държавата. Такива поправки в Закона за социално подпомагане внесоха от Обединените патриоти като една от мерките за интеграция на ромите, предаде Канал 3.   В проекта на ВМРО, подкрепен от НФСБ, е записано, че има недобросъвестно получени социални помощи, когато получателят им притежава имущество, несъответстващо на доходите му, или пък организира прояви, които финансира с пари, надхвърлящи неговия доход.   Депутатът Александър Сиди разясни текста, като даде за пример безработен да вдигне пищна сватба със 100 до 300 гости. Той трябва да бъде питан откъде има пари за тържеството, смята Сиди.   \"Циганските сватби ще си ги проверява МВР по сигнал на съответно пострадалите околни живущи, но документът, който МВР издаде, ще бъде основание за Агенцията за социално подпомагане да извърши съответните действия, за да прекрати плащанията към тези хора\", разтълкува зам.-председателят на групата Искрен Веселинов.   Професията \"трайно безработен\" и \"самотна майка\" източват социалната система и са в огромна тежест на данъкоплатците, изтъкват в мотивите си вносителите.   Според ОП няма достатъчен контрол над сегашните мерки за повишаване на образоваността на тази общност, както и на придобиването на професионална квалификация на подпомаганите от държавата.   Затова обвързват получаването на помощите с участие в програми за ограмотяване, полагане на общественополезен труд. Трайно безработните, които получават помощ всеки месец, ще минават на изпит всяка година пред АСП.   Социалните ще поставят различни задачи за изпълнение, а ако изпитваният се справи, помощта ще продължи да му се изплаща. Ако се провали два пъти подред - месечното подпомагане му се намалява наполовина за следващите 12 месеца.", "date": "2019.03.06", "title": "ВМРО предлага: Безработен вдига пищна сватба - отнемат му помощите"}
{"url": "http://epicenter.bg/article/Naprezhenie-v-Plovdiv-zaradi-deloto-za-nezakonnite-romski-kashti-vav-Voyvodinovo/176903/2/0", "text": "В Пловдивския административен съд стартира първото дело по жалба на жители от ромската махала на село Войводиново срещу събарянето на дома им, съобщава БТВ.  Междувременно недоволни жители на селото се събраха пред съда и се заканиха да има нови протести, ако незаконните ромски къщи не бъдат бутнати.  Минути преди заседанието пред съдебната сграда се събраха хора от Войводиново и двама от прогонените от селото роми с адвоката им.  53-годишният Васил твърди, че е болен от диабет с два сърдечни стенда и е принуден да живее в една стаичка с още 10 свои роднини в Столипиново.  \"Това не е човешко. Ако съдът прецени, сме готови да се върнем. Поне други жилища под наем да ни предложат\", жалва се Васил. Той признава, че никога не е плащал данъци за тухлената си къща.  Мъж с националния флаг в ръка попита: \"Тези да не са с нещо по-специални, че да им дават наготово жилища\".  Хората от Войводиново са категорични, че ще има нови протести, ако незаконните къщи не бъдат бутнати.  Административният съд трябва да се произнесе в едномесечен срок. До началото на април ще бъдат гледани общо 17 жалби на обитатели на незаконни постройки във Войводиново.  Напрежението в селото избухна в началото на януари, след като двама жители от ромската махала нападнаха командоса Валентин Димов.  ", "date": "2019.03.06", "title": "Напрежение в Пловдив заради делото за незаконните ромски къщи във Войводиново"}
{"url": "http://epicenter.bg/article/Prof--Mihail-Konstantinov--Kak-da-vyarvame-na-edin-chovek--koyto-nastroyna-mashina-s-flashka-/176907/2/0", "text": "Защо не вярваме на избирателна секция, в която има 9 души от различни партии, а вярваме да един човек, който настройва машина с флашка? Този въпрос постави математикът и специалист по изборни системи проф. Михаил Константинов в предаването \"Всичко коз\" по \"Канал 3\". Темата на разговора в студиото бе преодоляването на ветото на президента Румен Радев по Изборня кодекс.   Защо машините да донесат доверие в изборите, риторично попита проф. Константинов? И посочи, че ако се въведе повсеместно машинно гласуване, ще възникнат много проблеми. \"12 500 секции, някои с труден достъп и някои неграмотни комисии и с това планираме да съсипем едни избори. Защо казваме, че не вярваме на 9 човека комисия от различни партии, но вярваме на един човек, който настройва машините с една флашка\", каза той.   \"Искам да поздравя България, че ще бъде първата с изцяло машинно гласуване. Вече ми омръзна да повтарям едно и също нещо - ако нещо беше хубаво, дали щяхме да сме единствени. Доклад на ЦИК имаше, в който се казва, че капацитетът на машинното гласуване е 200 човека на ден, а има секции с по 700 гласуващи. Ще им се случи случка. Едва ли не ще трябва да има по 3 машини в секция, което започва да става около 150 милиона. Който имаше машинно гласуване, го премахна\", каза още в студиото на \"Канал 3\" професорът.   Според него преференциите не са конституционен въпрос. \"Дали ги има или ги няма е въпрос на закон. Идеята е да не се блокира работата на ЦИК по въпроса с мнозинствата. Аз чух мотивите на председателя на Върховния административен съд. Аз смятам, че ще бъдат върнати преференциите и ще се вземе едно разумно решение. Сега ще видим поправки в преференциите\", каза още проф. Михаил Константинов.   ", "date": "2019.03.06", "title": "Проф. Михаил Константинов: Как да вярваме на един човек, който настройва машина с флашка?!"}
