{"url": "http://epicenter.bg/article/Treta-poredna-vecher-na-protesti-v-Gabrovo-/180049/2/0", "text": "За трета поредна вечер Габрово излезе на протест срещу престъпността и беззаконието след побоя на служител на магазин от трима роми, предаде Канал 3.  Броят на протестиращите днес е по-малък, отколкото вчера. В шествието участват около 500 души. Днес обаче и времето е значително по-лошо, като вали и дъжд.  За момента ситуацията е спокойна. В града има засилено полицейско присъствие. Жандармерия и полиция следят за спазването на реда, след вчерашната вечер на напрежение и сблъсъци, при която имаше арестувани и ранен полицай.  Жителите на града приветстваха оставката на директора на местната полиция. Протестиращите настояват за \"малко повече толерантност към българите, а малцинствата да спазват законите\".  ", "date": "2019.04.12", "title": "Трета поредна вечер на протести в Габрово "}
{"url": "http://epicenter.bg/article/Borisov--Partnyorstvoto-mezhdu-ES-i-Kitay-e-faktor-na-mira--prosperiteta-i-ustoychivoto-raazvitie/180009/2/0", "text": "„За всички нас, които принадлежим към голямото европейско семейство на страни-членки или такива, които вървят по пътя към ЕС, е от особено значение задълбочаването на всеобхватното стратегическо партньорство между ЕС и Китай като фактор на мира, просперитета и устойчивото развитие“. Това заяви министър-председателят Бойко Борисов в речта си по време на пленарното заседание на Осмата среща между държавните и правителствените ръководители на страните от ЦИЕ и Китай в Дубровник, съобщи Правителствената информационна служба.  Пред участниците в Срещата на върха българският премиер Борисов отбеляза ползотворната роля и резултатите от форума „16+1“ миналата година, който беше домакинстван от България.  „На срещата беше потвърдено и общото ни разбиране, че „16+1“ може да се развива успешно само като допълнение към стратегическото партньорство ЕС-Китай, спазвайки принципите на откритост, реципрочност, равно третиране и върховенство на закона“, заяви министър-председателят Бойко Борисов и отбеляза като важен резултат решението, взето в София, за създаването на Глобалния център за партньорство.  Българският премиер посочи и други резултати в практическото сътрудничество между България и Китай - изпълнението на споразумението на стойност 1,5 млрд. евро между банките за развитие, участието на китайски компании в търгове за инфраструктурни и транспортни проекти, предстоящото откриване на изнесени визови центрове в 15 китайски града.  В изказването си по време на пленарното заседание премиерът Бойко Борисов информира, че по време на Срещата на местните лидери на „16+1“ в София развитие получиха демонстрационната база и павилионът за електронна търговия на селскостопански продукти в Пловдив. Министър-председателят посочи още, че в София и други градове вече се движат доставени от Китай дизелови и електрически автобуси, които се приемат добре у нас.  Пред участниците във форума българският премиер Борисов обърна внимание и на въпроса за ограничения обхват на изнасяните стоки за Китай.  „Разчитаме на подкрепата на китайското правителство за набелязване на конкретни мерки за разширяване и улесняване достъпа до китайския пазар, както и за ускоряване на процедурите за разрешения за внос“, заяви министър-председателят. По думите на Борисов китайските инвестиции следва да са в унисон с правилата на ЕС и без държавни гаранции, чрез концесии, модернизиране на съществуващи производства, участие в индустриални и логистични паркове, смесени проектни компании.  „Придаваме голямо значение на свързаността на региона в инфраструктурата, енергетиката, дигиталната сфера, туризма, където Китай може да намери своето място и значимо присъствие“, отбеляза премиерът Борисов.  В тази връзка българският министър-председател посочи за пример инициативата „Един пояс, един път“ и изрази надежда, че тя ще продължи да се развива съобразно Стратегията на ЕС за свързаност между Европа и Азия, Транс-европейската транспортна мрежа и Платформата за свързаност ЕС-Китай. Като крайна цел на инициативата премиерът Бойко Борисов каза, че очаква и реализирането на конкретни проекти и на българска територия.  В края на речта си пред участниците в Осмата среща на държавните и правителствените ръководите на страните от ЦИЕ и Китай премиерът Бойко Борисов заяви, че се надява на увеличаване на пътуванията на китайски туристи в България и страните от региона и за засилване на обмена в образованието, културата, науката и технологиите, иновациите и електронната търговия.  ", "date": "2019.04.12", "title": "Борисов в Дубровник: Разчитаме на китайското правителство за улесняване достъпа до китайския пазар"}
{"url": "http://epicenter.bg/article/Prof--Rumen-Gechev--Borisov-lazhe--che-shte-vlezem-v-chakalnyata-na-evrozonata-prez-yuli-/180010/2/0", "text": "Премиерът Бойко Борисов лъже, че България ще влезе в чакалнята на еврозоната през юли. Това заяви народният представител от \"БСП за България\" проф. Румен Гечев.   Той беше гост на Дискусионен клуб \"Политика 21\" към БСП - София, а темата, по която говори, беше \"Новият икономически ред\" в контекста са предстоящите европейски избори.  \"Премиерът и управляващите лъжат, защото няма как стрес-теста, провеждан от Европейската централна банка и обхващаш шест от водещите ни банки, да бъде завършен в края на юни, а веднага през юли да бъдем приети в чакалнята на еврозоната, обясни проф. Румен Гечев. - Чисто технологично е невъзможно да се случи.   Очевидно е, че управляващите правят тези техни изявления заради предстоящите евроизбори. От друга страна - дори и да влезем в чакалнята на еврозоната, минимумът за престой там е две години. А максимум няма. Което означава, че една държава може да стои в тази чакалня много години.   А тук има един много важен принцип на Банковия съюз, който заслужава особено внимание. България към момента има около 24 милиарда евро валутен резерв в БНБ. Ако влезем в Паричния съюз, а това е задължително условие и за членство в Еврозоната, по-голямата част от този валутен резерв може да се използва в случай на криза в банковата система на някоя от страните-членки.   Всъщност, към днешна дата, по данни на самата ЕЦБ, натрупаните резерви на Паричния съюз за реакция при евентуална нова криза са крайно недостатъчни. Като се имат предвид прогнозите, че опасността от нова криза през близките години е реална, можем да приемем, че ще се наложи ползването на тези валутни резерви.   С други думи, трупането на валутни резерви у нас и то при политики на \"затягане на коланите\", може да се окаже полезно за други страни\".  Проф. Румен Гечев добави, че е възможно да има някои неприятни изненади, когато бъдат обявени резултатите от проверките на българската банкова система.   \"Но тази проверка е необходима и тя би могла да има редица позитивни ефекти, особено по отношение на доверието към водещите ни банки, коментира той. - Защото, уви, сагата около банка КТБ ни показа, че българските надзорни, регулаторни и контролни органи не са на висотата на европейските стандарти.   Така че, текущата проверка на тези шест банки е стъпка в правилна посока, защото всички искаме да сме сигурни, че банковата система в България и вътрешният надзор, който прави новото ръководство на БНБ, отговарят на международните стандарти\".  Според професора по икономика и народен представител от \"БСП за България\", правителството трябва да бъде много внимателно при преговорите за влизане в чакалнята на еврозоната.   \"Правилно е България да проявява интерес към членство в еврозоната и да води преговори. Но не е правилно България, в лицето на правителството на ГЕРБ и неговите коалиционни партньори, да взима чисто политическо решение, без да има никакви разчети, коментира проф. Румен Гечев. - Много е притеснително една държава да влиза в Еврозоната, без да е наясно за това какви ще бъдат ефектите от него върху нейния износ, внос, върху инвестициите - външни и вътрешни, върху конкурентоспособността й и покупателната способност на населението, при какъв обменен курс на лева към еврото и т.н.?   Моето отношение е позитивно, но напълно споделям тревогата на много икономисти в България и извън нея, че на тези ключови въпроси още нямат отговори. Затова и не бих се подписал под писмо за влизане в чакалнята на еврозоната, без да съм видял всички разчети за ефектите върху България\". ", "date": "2019.04.12", "title": "Проф. Румен Гечев: Борисов лъже, че ще влезем в чакалнята на еврозоната през юли "}
{"url": "http://epicenter.bg/article/Sergey-Stanishev--Balgariya-ima-shans-da-privleche-novata-Evropeyska-agentsiya-po-truda/180021/2/0", "text": "„България има шанс да привлече новата Европейска агенция по труда, като предложи седалище в София. Така у нас ще има европейска структура с бюджет от 52 млн. евро годишно и 150 работни места\". Това каза българският евродепутат и президент на ПЕС Сергей Станишев, съобщиха от пресофиса му.  „Работа на правителството е да представи кандидатурата ни подобаващо, за разлика от предния път с Европейската агенция по лекарствата. Другата седмица в Страсбург ще се гласува регламентът за създаване на Агенцията, кандидатури се подават до 6 май, а финалното гласуване в Съвета ще се проведе на 13 юни в Люксембург. Кипър, Латвия и Словакия вече работят по въпроса. Би било жалко, да пропуснем и тази възможност. Още повече, че България има традиции в социалната политика и законодателство, а като най-бедната страна-членка на ЕС въпросът за трудовите права стои с особена важност\", добави той.  „Ето защо, настоятелно призовавам българското правителство да подходи сериозно и да кандидатства за седалище на тази нова европейска агенция – не само чрез издържани документи, но и със сериозна дипломатическа офанзива за осигуряване на подкрепа от останалите държави-членки“, заяви българският евродепутат.  „Тази седмица, в неформални разговори с леви премиери аз вече поставих въпроса седалището на новия Европейски орган по въпросите на трудовия пазар (European Labour Authority, ELA) да бъде в България. Създаването на посочената агенция беше един от основните елементи на извоювания от социалистите Европейски стълб на социалните права. Тя ще има за задача да осигурява справедлива мобилност в рамките на единния пазар, т.е. да се бори със злоупотребите и да организира съвместен контрол, да следи за безопасните и здравословни условия на труд и да противодейства на нерегламентирания труд“, коментира президентът на ПЕС.  По думите му този въпрос е важен за ЕС. Над 16 милиона европейци живеят и работят в държава-членка, различна от тази, на която са граждани. Това е двойно повече, отколкото преди 10 години. Всеки ден 1.7 милиона европейци пътуват до работни места, намиращи се в друга държава-членка. Важно е и за хилядите българи, които всяка година заминават за друга страна-членка на ЕС като сезонни работници, например.  „Всички сме чували за крещящи случаи на злоупотреби, ниско заплащане, унизителни условия на труд и настаняване, изземване на паспорти и т.н. Тази нова агенция ще координира усилията на европейско ниво, за да се сложи край на такива практики сред работодателите, а държавите да прилагат по-стриктно европейското трудово законодателство“, коментира той.  „В момента тече процедурата за избор на седалище на тази нова европейска агенция. България е сред петте страни, където все още няма европейска институция или агенция, след предишния неуспешен опит за новото седалище на Европейската агенция по лекарствата. Тогава страната ни представи кандидатурата си в едва четири страници - подобен несериозен подход рязко контрастира със 70-те страници кандидатура на Холандия, с подробни анализи и разчети. В крайна сметка Амстердам спечели гласуването в Съвета\", посочи Станишев.  ", "date": "2019.04.12", "title": "Сергей Станишев: България има шанс да привлече новата Европейска агенция по труда"}
{"url": "http://epicenter.bg/article/Premierat-Borisov--Ne-se-mesya-v-sdelkata-za-iztrebitelite-i-sam-zabranil-da-mi-dokladvat/180024/2/0", "text": "До юли трябва да е приключила финансовата рамка за сделката за изтребителите. Това каза министър-председателят Бойко Борисов пред журналисти в Дубровник, предаде Агенция „Фокус“.   „ В самата сделка за изтребителите не само че не се меся, но и съм забранил да ми докладват. За рамката отговарям аз“, заяви той.    „ На КСНС преди година на президента Радев съм обещал, че ще достигнем до 2% от БВП, което вече е факт“, посочи Борисов. „На военновъздушните ни летци съм обещал най-добрите възможни самолети, които да издигнат на друго равнище във всички програми на НАТО българската военна авиация“, допълни той.    „ Парите сме отделили и в момента, в който стане факт сделката, тогава влизаме веднага, актуализираме бюджета с тази сума и плащаме. Така че кога, колко и как – аз съм обещал да бъде бързо, да не протакаме и затова моето разбиране е, че преди парламента да излезе във ваканция – независимо, че някои са във ваканция доста време и не работят, да приключим и да дадем на нашите летци, най-доброто“, заяви министър-председателят.    „ Говоря си с много колеги, които си купиха стари самолети, и сега им берат ядове. Ние искаме най-доброто и ново“, подчерта министър-председателят.    „ Затова в сряда на Министерски съвет взехме решение да възстановим и Военновъздушното училище в Долна Митрополия, за да можем да дадем и най-добрата подготовка и обучение и на наземен, и на летателен, и на всякакъв състав“, посочи Бойко Борисов.    „ Аз отговарям за тази рамка и се надявам тя до юли да е приключила. Оттам нататък съответните длъжностни лица ще отговарят пред мен, когато завършим сделката“, коментира Борисов.   На въпрос, ако на българската страна й се наложи да направи компромис в сделката, какъв би бил той, премиерът отговори, че и САЩ, и България правят много компромиси. „Целта е ние да имаме най-добрия самолет на най-добрата цена“, посочи той.  „ Когато дойде да говоря аз с президента Тръмп ще кажа какъв компромис съм готов да направя и какъв - не“, обясни Бойко Борисов.   С румънския министър- председател Виорика Дънчила се разбрахме до десетина дни да започне изграждането на втори мост Свищов – Зимнич, каза още Борисов.    „ Решението, което взехме в София за глобалния център на „17+1“, днес го отваряме символично тук, в Дубровник. Тогава го предложихме, одобри се от китайска страна и центърът ще е в София. Това ще е мозъчният тръст на тази инициатива „17+1“, коментира Борисов.    Той посочи, че са се подписали договори за логистични пристанища, за електронна търговия, за земеделски стоки, за туризъм. „Взе се решение догодина срещата да е в Китай. С колегата Алексис Ципрас сега говорихме, както и с китайския премиер Ли Къцян по тези проекти, за които търсим и Жан-Клод Юнкер за европейско финансиране. За да може по модела на хърватския мост да се направи подобно със съответните пристанища и жп линии – Солун, Кавала, Бургас, Варна, Александруполис, Букурещ, Белград“, посочи премиерът.    „ Едно птиченце ми подсказва, че догодина Берлинският процес пак ще е в София. Не казвам да знам, просто така смея да твърдя, че нашето европредседателство на фона на останалите, с резултатите, които даваме в момента, се отчита от всички“, коментира Бойко Борисов.    На въпрос дали е говорено за средствата, които Китай е готова да вложи в балкански жп проекти, той отговори, че това са заемни пари. „Въпросът не е за парите, въпросът е за лихвите – това се плаща. В момента сме една от държавите с най-нисък дълг. Затова искаме да ги включим в партньорство, където самите компании да имат интерес да стоят в България“, обясни министър-председателят.    „ Пари имаме да инвестираме, колкото искате, но те са с лихви. Така че затова сега и с премиерите на Гърция и Китай да търсим от три места инвестиране, за да имаме интерес да ги пълним тези пристанища с товари, тези жп линии да са натоварени и да изплатят парите, които са вложени“, заяви премиерът.  ", "date": "2019.04.12", "title": "Премиерът Борисов: Не се меся в сделката за изтребителите и съм забранил да ми докладват"}
{"url": "http://epicenter.bg/article/Firmata-izpalnitel-iska-da-se-udalzhi-sas-115-dni-remontat-na-ul---quot-Graf-Ignatiev-quot-/180025/2/0", "text": ", пише на информационата табела на площад \"Славейков\". В момента обаче тепърва започва полагане на настилката на площада в зоната пред Френския културен институт. \"Беше готова, но не я харесаха и сега отново я нареждаме. В понеделник отваряме тази улица\", сочи към ул. \"Дякон Игнатий\" работник на фирмата изпълнител \"Джи Пи груп\".   Днес се разчиства и мястото на премахнатата черна каменна стена на площад \"Гарибалди\". Кметът Йорданка Фандъкова препоръча да не се слага нищо на нейно място.   Експертен съвет начело с главния архитект на София Здравко Здравков избра те да са чугунени колчета, високи 60 см, тип боларда.   Общо 300 дни е договорената продължителност на работата, считано от 8 май м.г., според договора между Столична община и фирмата изпълнител.    \"Над 115 дни поискаха, но надзорникът на ремонта изиска да се удостовери с документ от Института по метеорология колко дни в този период са били наистина дъждовни.   Затова не можем да кажем точно кога е тя\", обясниха от пресцентъра на Столична община.     Източник: Дневник", "date": "2019.04.12", "title": "Фирмата изпълнител иска да се удължи със 115 дни ремонтът на ул. \"Граф Игнатиев\""}
{"url": "http://epicenter.bg/article/Zaharieva--Polititsite-se-okazaha-po-smeli-ot-istoritsite-na-Balkanite--da-promenim-i-uchebnitsite/180026/2/0", "text": "\"На Балканите политиците се оказаха по-смели от историците. Сега е време да променим и учебниците, защото трябва да казваме истината на младите хора, а не да пренебрегваме общата си история и да ги учим на национализъм.\" Това послание отправи вицепремиерът и министър на външните работи Екатерина Захариева във Варшава на срещата на външните министри от Берлинския процес.  Форумът има за цел да подготви Срещата на върха на Берлинския процес за Западните Балкани през юли в Познан, като министрите обсъдиха и двустранните въпроси в региона в честен и откровен разговор, съобщават от пресслужбата на Министерството на външните работи.  Българският първи дипломат се фокусира на актуалните двустранни отношения с Република Северна Македония, тъй като по общо признание на всички нейни колеги точно те се оказаха стимул за европейската интеграция на целия регион.  \"Всички на Балканите сме много емоционални хора и така беше по време на преговорите за Договора за приятелство, добросъседство и сътрудничество с Република Северна Македония, но накрая постигнахме положителни резултати. Крайъгълният камък в двустранните ни отношения е общата история. Една трета от българите всъщност имат корени от географската област Македония и във всяко семейство има поне един прародител, който е пролял кръвта си за Освобождението на Македония\", изтъкна Захариева.  Българският вицепремиер констатира: \"Увеличиха се стокообменът и туристите. Ние бяхме едни от едни от първите, които ратифицирахме договора на Република Северна Македония за членство в НАТО. Хората от двете страни на границата искат да се свързват. Но има още много път да се извърви по отношение на общата ни история - направихме двустранна мултидисциплинарна комисия, но понякога виждам повече воля от правителствата, отколкото от членовете на тази комисия от македонска страна.\"  \"Първо решихме отворения си въпрос с нашите съседи от София, след това с Атина. С Катя работихме много, тъй като регионът е много богат на история, но понякога не успяваме да я използваме, за да гледаме в бъдещето\", каза на свой ред министърът на външните работи на Република Северна Македония Никола Димитров.  \"Взаимното доверие е много важно и мисля, че успяхме да постигнем това с Катя. По време на преговорите с България разбрах, че трябва да се отчита интересът и на съседа, и двете страни трябва да бъдат доволни, не някой да победи. Преговорите са трудни, приложението на договора. - също\", добави Димитров.  Първите дипломати на страните от Берлинския процес и от Западните Балкани бяха единодушни, че Договорът между София и Скопие е бил първото политическо действие, което ускори процесите по евроатлантическа интеграция на целия регион.  \"Договорът с България бе истинско вдъхновение за региона. Сега очакване махането на роуминга и работа по свързаността\", каза полският външен министър Яцек Чапутович, чиято страна председателства в момента Берлинския процес.  \"Ние и България сме били в конфликти много по-дълго от Германия и Франция, но сега сме отличен пример за добросъседство\", констатира и външният министър на Гърция Йоргос Катругалос.  Берлинският процес е дипломатическа инициатива, лансирана лично от канцлера на Германия Ангела Меркел през август 2014 г. Участници в процеса са страните от Западните Балкани - Сърбия, Република Северна Македония, Босна и Херцеговина, Косово, Черна гора и Албания, както и държавите членки на ЕС - Германия, Франция, Австрия, Италия, Хърватия, Словения, Полша, Гърция и България.  ", "date": "2019.04.12", "title": "Захариева: Политиците се оказаха по-смели от историците на Балканите, да променим и учебниците"}
{"url": "http://epicenter.bg/article/Karakachanov--V-situatsiyata-v-Gabrovo-nyama-myasto-za-samorazpravi-i-za-sazdavane-na-izlishno-naprezhenie-/180030/2/0", "text": "В ситуацията в Габрово няма място за саморазправи и за създаване на излишно напрежение. Това каза в отговор на журналистически въпрос вицепремиерът и министър на отбраната Красимир Каракачанов, съобщиха от пресцентъра на Министерството. Каракачанов е в Долна Митрополия по повод днешния празник на авиацията и космонавтиката 12 април.  \"С Висшето военновъздушно училище (ВВВУ) имаме възможност да възстановим статута на България като страна, която обучава и дава възможност да се усвоява тази сложна, но много благородна професия - авиационната. Амбицията ми е следващата седмица решението за откриването на Висшето военновъздушно училище да бъде гласувано в Комисията по отбрана, по-следващата - и в Народното събрание. С бюджета за следващата година, от 1 януари 2020 г. ВВВУ „Георги Бенковски“ да възстанови своя статут\", каза още министърът на отбраната.  Той благодари за подкрепата за възстановяването на училището, която е получил от ръководството на ВВС и от цялата авиационна общественост, както и от местната общественост в Плевен и региона.  „Ще продължим да правим всичко възможно за издигане авторитета на Въоръжените сили на Република България, в това число и на Военновъздушните сили. От вас искам да имате същия хъс, вяра и любов към България, които имаха първите наши бойни летци, и същата воля и желание за победа, които имаше първият наш космонавт“ - с тези думи министърът на отбраната Красимир Каракачанов се обърна към курсантите и преподавателите от Факултет „Авиационен“.  По-късно пред журналисти той посочи, че още през 2018 г. са отпуснати средства за ремонт на базата и този процес ще продължи.  \"Първоначално висшето училище ще разчита на кадрите от факултета, но в бъдеще ще е необходимо да нарасне преподавателският състав\", посочи министърът. Той определи като „несправедливо“ решението навремето това висше училище да бъде закрито и подчерта, че то е необходимо както за подготовката на бойните пилоти, така и за нуждите на гражданската авиация, техническия състав и др.  „Правим всичко възможно да съхраним авиационния потенциал, да го развиваме и да гарантираме бъдещето на българските ВВС“, каза генерал-майор Цанко Стоков, командир на ВВС, в словото си при откриването на летателния ден. „С гордост можем да обърнем поглед назад, тъй като България има значим принос за развитието на авиацията и космонавтиката в глобален мащаб“, подчерта командирът на ВВС.  „Военната професия става по-атрактивна и в последните 2 години има по-голям приток от желаещи“, каза още пред журналисти министърът на отбраната.  \"Необходимо е още време и работа, за да заеме тази професия мястото, което й се полага в българското общество. Повишен е интересът към обучение във военните висши учебни заведения и те стават предпочитани и от млади хора, които имат алтернативи да изберат други големи университети. Много от военните специалности обаче са сложни и изискват много повече познания, затова огромен проблем е ниското ниво на подготовка в средните училища\", посочи министър Каракачанов.  Откритият летателен ден събра стотици гости, включително и от съседни населени места. Той започна с преминаването на два самолета МиГ-29 от авиобазата в Граф Игнатиево. На учебните самолети „Пилатус“ и L-39 курсанти и инструктори изпълниха сложни маневри, които са част от тренировъчните им програми.  ", "date": "2019.04.12", "title": "Каракачанов: В ситуацията в Габрово няма място за саморазправи и за създаване на излишно напрежение "}
{"url": "http://epicenter.bg/article/Taksimetrov-shofyor-zagina-pri-udar-s-TIR-kray-Slivnitsa-/179980/3/0", "text": "Водач е загинал при тежък пътен инцидент в района на Сливница. Сигналът за пътнотранспортното произшествие в района на 28 км на главен път 1-8 е подаден на тел. 112 около 7.20 часа тази сутрин, съобщиха от МВР.  По първоначални данни таксиметров автомобил е навлязъл в насрещната лента, последвал е челен удар с ТИР, който се е движил в посока София. От удара на място е загинал шофьорът на таксито.  Движението в района се извършва в едната лента и се регулира от полицейски служители. В момента се извършва оглед на местопроизшествието.  ", "date": "2019.04.12", "title": "Таксиметров шофьор загина при удар с ТИР край Сливница "}
{"url": "http://epicenter.bg/article/Oproverzhenie-ot--Min-indastri--EOOD-otnosno-izlachen-reportazh-v--Tazi-sutrin--na-12-04-2019-godina/180011/4/0", "text": "  Във връзка с излъчения репортаж в предаването „Тази сутрин“ на 12.04.2019 година бихме искали да внесем някои уточнения, с които целим категорично да опровергаем тезата на кмета на с. Люлин инж. Евгени Евгениев:   Сумата, която плащаме за концесионни възнаграждения се определя от Министерството и всяка година я заплащаме, такава, каквато ни е изискана. Текущото ни задължение е платено изцяло.   Извършването на техническа и биологична рекултивация е продължителен процес в рамките на няколко години. В някои участъци техническата рекултивация ще бъде приключена до 5-6 месеца. При окончателното приключване на всеки един етап от процеса на рекултивация ще се изготви протокол, който ще бъде представен за одобрение в Министерство на енергетиката. Освен това размерът на т.нар. „Фонд напускане“ е предмет на одобрен проект.   Знаем, че наближават кметски избори и очевидно господинът се опитва да привлече електората. Твърденията му за липсата на грижа за рекултивиране са напълно неверни и сме готови да потърсим правата си по съдебен път, защото не искаме да позволяваме да се говорят клевети по адрес на Дружеството, което представляваме! Апелираме към кмета да ни даде възможност да установим диалог с него, за което сме го канили многократно.   Всяка една медия, която иска да бъде безпристрастна в своята работа е логично, когато коментира дадена тема да кани в своето студио представители на всички страни, за да бъдат отразени всички гледни точки.  , според нас беше редно да се изпрати писмо до официалния адрес на фирмата, с който негови представители да бъдат поканени в студиото на БТВ. Очевидно целта на конкретното предаване не е била да се чуят и представят безпристрастно мненията на всички страни, а да се акцентира върху казаното от кмета на с. Люлин и да дълбае в темата без да потърси дали фактите реално са такива, каквито са представени само от едно лице.  ,  които имат сключени договори за поддържане на нашата производствена дейност. Ако Топлофикация Перник бъде затворена, 20те хиляди абоната на Дружеството ще бъдат принудени да се отопляват чрез алтернативни варианти, което ще повлияе пагубно на екологията на града.", "date": "2019.04.12", "title": "„Мин индъстри“ ЕООД: Изпълняваме поетапно всички проекти за рекултивиране на земите в Пернишко"}
{"url": "http://epicenter.bg/article/Mirela-Kostadinova--Hristina-Morfova-debyutira-devetgodishna-v-Umnikovoto-uchilishte/179998/11/105", "text": "Христина Морфова оставя следа на Софийската оперна сцена в първите солови партии: Аида в „Аида“ на Верди, Сантуца в „Селска чест“ на Маскани, Царицата на нощта във „Вълшебната флейта“ на Моцарт, Марженка от „Продадена невеста“ на Сметана и още много класически опери. Неповторима е и в изпълнението на народни песни.   Христина Морфова е едра жена, но подвижна и енергична. С леки и живи движения. На лицето ù е изписана голяма слънчева усмивка. Една особена доброта излъчват черните ù очи. Вратата на дома ù е отворена за хората.   „ На нуждаещите се тя щедро даваше морална и материална подкрепа – особено на младите даровити хора: приютяваше ги в своя дом, хранеше ги, обличаше ги, разведряваше душите им, обнадеждаваше ги“, разказва в спомените си д-р Дора Бенева, нейна близка и приятелка.   На неподготвените си ученици, преди да им посочи вратата за наказание, Морфова повтаря: „В учебната стая думите „не зная“ и „не мога“ не бива да съществуват“.   Старите габровци и до днес разказват, че Морфова пее за първи път пред публика в Габрово, когато е едва девет годишна. Датата е 25 март 1898 година. Благовещение. Събитието е в Умниковото училище. С Марко Родев, също като нея ученик в трето отделение, изпълнили в дует „Дрозд“.   Морфова пристига от Стара Загора, където е родена на 24 април 1889 г., заедно с майка си. Идва при двете си сестри Весела и Мария, които учителстват в Девическото училище. Настаняват се в чехларската махала.   Бъдещият „български славей“, който след години ще покори Гранд опера в Париж, става любимка в града. Въпреки, че в началото е тъжно и мълчаливо момиче, с всеки изминат ден отваря душата си за общуване. Обичала да минава край Априловата чешма, да се вслушва в ромона на кристално чистата планинска вода. А тя – чешмата, била връстница с Паисиевата история. „Момичето все пее“, шушукали жените, седнали на праговете пред къщите.   Учителят Тодор Иванчев от Палаузовото училище открива таланта на Христина. Поощрява я да участва в училищните и читалищните забави. Морфова живее в Габрово само една година. Но спомените ù за този балкански град често я завръщат чрез две песни, които тя обича и често изпълнява – „Ганю ще се жени, мамо“ и „Нова се чешма заправи“.   По-късно, през 1926 г., Морфова изнася концерт в салона на читалище „Априлов-Палаузов“. Случило се понеделник, ден необичаен за културни представления. Концертът е посрещнат с много овации.   Осем години по-късно, през април 1934 г., Морфова представя втори концерт в Габрово с Людмила Прокопова. Програмата е: Б. Сметана – ария из операта „Продадена невеста“ и „Песента на чучулигата“, Б. Сметана – Фантазия на чешки народни песни, български народни песни, Гуно – ария из операта „Фауст“, Лист – Парафраза върху мотиви из операта „Фауст“, Делиб – диет из операта „Лакме“, където пеят Морфова и Прокопова. Този концерт се случва само две години преди трагичната смърт на голямата ни певица.   Управата на габровското читалище през онези години се страхува да не паднат балконите. Продадени са много допълнителни билети. За правостоящи също. Като видели Рубенсовата фигура на певицата, правостоящите казали на Петър Стоев, директор на читалището: - Балконите няма да се съборят, но сцената е застрашена…   Нито на сцената, нито с балконите в сградата се случило нещо. Сопранът Христина Морфова изпяла „Ганю ще се жени, мамо“ и „Нова се чешма заправи“. Специални аплодисменти получила народната песен „Малка е била, мамо, излъгала се“ и „Мила Родино“.   След концерта Морфова посетила къщата, където е живяла като дете.    Срещнала се с баба Яна Ямантиева, с която някога пеели песни.    Пренощувала у Пенчо Контохов. Стопанката баба Руска видяла дебеличката фигура на певицата и за всеки случай подложила сандък под пружината. На сутринта домакинята я попитала:   - Как спахте?   - Много добре, отлично, на габровски сандък. Не ми охлузи гърба, защото имаше два дюшека…   Настъпил смут. Морфова продължила през смях:   - Обичам аз Габрово, защото тук за първи път дебютирах с вашия Марко, извинявам се, не магарето, а Марко Родев. Обичам габровците, защото са предвидливи, изобретателни и практични. Иначе бих скъсала пружината.   Развеселената прима добавила:   - Не само ти си се изплашила от мене, бабо Руске, но и животните. Бях в Париж. Поръчах по телефона да дойде файтон, за да ме вземе от хотела до операта. Попитах файтонджията колко ще ми вземе.   - Двадесет франка.   - Как така? – с възмущение казах аз.   - Зависи от човека – ми отговори той. – Не се пазарете много, мадам, а се качвайте по-скоро, че ако се обърне конят да ви види, няма да тръгне…   Това е вероятно последното посещение на неповторимата Христина Морфова в Габрово. Самата тя е сестра на композитора Александър Морфов, автор на маршове и хорови песни. Талантливата певица е учила от 1906 г. пеене в Прага. После е била солистка в оперния театър в Бърно. Четири години по-късно специализира в Париж.    За кратко е в състава на някогашната Българска оперна дружба. Членува в Парижката народна опера. Преподава пеене в Музикалната академия и гастролира в Софийската опера. Представя концерти в цялата страна.    През 1935 г. прави голямо турне в Русия, но е отзована по политически причини преди края на турнето. Уволняват я от Музикалната академия, а Софийската опера ù отказва ангажименти.   Творческата участ я събира с Людмила Прокопова. Двете жени се срещат в Прага през 1906 г. и до края на живота на Морфова те са неизменно заедно. Людмила акомпанира концертите на оперната певица. А тя също и пее. След години става професор, вокален педагог в Музикалната академия и подготвя известни наши певци. Тя придружава примата по Европа. Двете жени слагат началото на известните концерти в някогашния салон на Военния клуб. Тук кипи музикалния живот на София.   След смъртта на Морфова, Людмила Прокопова създава женски хор на нейно име.   Христина Морфова загубва живота си на фаталния завой до град Пиродоп на 1 юни 1936 г. При автомобилна катастрофа. Сърцето на българския славей спира да тупти, отнасяйки със себе си песента.  ", "date": "2019.04.12", "title": "Мирела Костадинова: Оперната прима Христина Морфова дебютира деветгодишна в Умниковото училище"}
{"url": "http://epicenter.bg/article/Britanskata-senzatsiya-ot-X-FACTOR-UK-Dzhenifar-Filips-i-MIRO---pri-Desi-Tenekedzhieva/179960/6/0", "text": "Остават броени дни до 17-ти април и десетата Официалната церемония за връчване на  .   Тази година бляскавото събитието ще се проведе във Военния клуб в столицата. Водещ на Церемонията отново ще бъде приятелят на Фондацията  журналистът  .  Гостите на церемонията ще се насладят на звездните изпълнения британската сензация от X Factor UK  , която пристига за първи път в България, специално по покана на  . С таланта и харизмата си, сцената ще завладеят любимите на всички   ,  , музикалните открития на Фондацията със солист   и балеринките от школата на примата Маша Илиева.   За 10 години връчването на наградите на Фондация „Стоян Камбарев“ се превърна в едно от най-елитните и емоционални културни събития в България, в което се преплитат киното, музиката и визуалното изкуство.   На Официалната Церемония ще присъства голяма част от културния, бизнес и политически елит на България, сред които   и   с техните съпруги, Кмета на София  , Министърът на културата  , Министърът на отбраната  , Посланици. От чужбина, ексклузивно за събитието, пристигат     и легендарния   - 33 години президент на Twenty Century Fox Italy.   На галата ще присъстват много благородници и чуждестранни гости, сред които международното жури на   с продуценти и режисьори от Холивуд, Великобритания и България, членове на Българския и Британския Парламент, приятели и голяма част от младите звезди на Фондацията през годините.   Сред най-чаканите гости ще бъдат изпълнителните директори на верните партньори на Фондацията – банкерът  , сем.  , г–жа  ,   ,   и други. Всички тях ще видим на сцената да връчват награди, в компанията на едни от най – големите български звезди , сред които поп дивата  .   , носеща името на незабравимия театрален режисьор, се утвърди като най-чаканият и престижен приз за млади творци у нас.   Кой ще спечели голямата награда и паричната премия в размер на 3000 лв. определя жури, в което влизат членовете на Фондация „Стоян Камбарев”, начело с председателя на УС Деси Тенекеджиева и почетния председател президента Петър Стоянов /1997-2002/. Не само победителят ще има стимул за висок полет в изкуството. Най-важното е, че всички номинирани получават много награди, както и сериозна подкрепа за осъществяването на конкретни свои проекти.   Тази година номинирани за наградата са: младият музикант  , актьорът  , художникът и визуален артист  операторът  и театралният режисьор  .     По случай своя 10-ти юбилей, Фондацията предизвика младите кино творци с нещо ново, смело и различно  . Професионално международно жури  вече избра 3-та финалисти, които трябва да заснемат и монтират 5-минутен игрален филм само за 5 дни. Това са  ,   и  .   Готовите им филми ще се излъчват по време на Церемонията, a Носителят на първата   ще бъде избран интерактивно от публиката, на живо, по време на Галата и ще получи статуетка и 10 000 лв. под формата на парични средства и услуги за продуциране на следващия му филм от Фондацията и нейните партньори NOVA Film, UFO Film and Television Studio и ARS Digital Studio.   . Продуцент е NOVA film – компанията на Деси Тенекеджиева   Церемонията за връчване на   „Стоян Камбарев”  и  се осъществява с официалното партньорство на УниКредит Булбанк и БОН МАРИН, основната подкрепа на АУРУБИС България, VIVACOM, ЕНЕКОД АД, Wilkinson Sword и благодарение на НДФ “13  века България”, VON POLL Real Estate Bulgaria, PRODERMA, Технополис, винарска изба Катaржина Естейт, Prime Development, Red Devil Catering, Сладкарници “Неделя”, DEVIN, Merci, Клубовете на ЗОНТА Интернешънъл България, VolkVision, Rental Media Group и счетоводна къща РАН-Р. Дизайнер на Галата е София Борисова.", "date": "2019.04.12", "title": "Британската сензация от X FACTOR UK Дженифър Филипс  и МИРО - при Деси Тенекеджиева"}
{"url": "http://epicenter.bg/article/Spored-vlastite-v-Ekvador-Asandzh-e-bil-svarzan-s-ruski-hakeri--koito-zhiveyat-v-stranata-/179985/7/0", "text": "Има основания да се смята, че основателят на \"Уикилийкс\" Джулиан Асандж, който беше задържан вчера в Лондон, е бил свързан с руски хакери, живеещи в страната, съобщи еквадорският министър на вътрешните работи Мария Паула Рома на пресконференция в Кито, съобщават ТАСС и БТА.  По-късно пред радио \"Сонорама\" тя не изключи възможността прокуратурата да забрани на двама предполагаеми руски хакери, заподозрени във връзки с Асандж, да напускат страната.  След ареста на Асандж Еквадор арестува и предполагаем свързан с него хакер на международното летище в Кито. Според неназовани еквадорски източници, цитирани от Асошиейтед прес, това е шведският програмист Ола Бини.  Публикация в британския вестник \"Дейли експрес\" твърди, че той е работил по програмното осигуряване на сайта \"Уикилийкс\". Цитирана от ДПА, Мария Паула Ромо заяви, че \"съществува план за дестабилизиране на Еквадор, който е свързан с геополитически интереси\".  Джулиан Асандж беше арестуван в четвъртък в еквадорското посолство в Лондон, където живееше от 2012 г. насам. След ареста си той беше признат за виновен от британски съд за нарушаване на режима на условното си освобождаване, съобщи Асошиейтед прес.  Той е изправен и пред потенциална съдебна битка заради опитите на САЩ да осигурят екстрадицията му по обвинения в \"информационно пиратство\", а в Швеция го очаква процес по обвинения в изнасилване.  ", "date": "2019.04.12", "title": "Според властите в Еквадор Асандж е бил свързан с руски хакери, които живеят в страната "}
{"url": "http://epicenter.bg/article/Dzheni-Sushi--Nikoy-ne-e-yal-ot-men--Vse-oshte/179991/8/0", "text": "Репортерката Дженифър Равало, която стана известна у нас след като боксьорът Кубрат Пулев я целуна по време на интервюто след победата си над Богдан Дину в Калифорния, обясни каква е основната ѝ дейност. Американката е позната като Кралицата на голото суши, но твърди, че нито един клиент не е ял от голото ѝ тяло. Тя уточнява, че това е форма на изкуство и е една от малкото жени, които са майстори в правенето на суши, предаде Би Ти Ви.  \"Нека изясня едно недоразумение. Никога никой не е ял суши от мен. Все още. Това са просто снимки за СуШи Арт. Аз съм суши шеф и имам модели, които идват и правят \"голото суши\". СуШи Арт не е моето име, това е името на моята компания. Заради традиции и старомодни разбирания по-малко от 2% от суши майсторите са жени. Беше трудно да си намеря работа, защото в тази индустрия доминират мъже. Работила съм в няколко ресторанта преди да стартирам Суши Арт. Започнах като продавач на пазара. Тогава мой приятел ми каза да мисля извън рамките и ми предложи да правя голо суши. Така започна всичко, моята компания прави всичко със суши, но специализира в голото суши. Правила съм много събития на високо ниво, за знаменитости и на червения килим. Това не са ергенски партита. Просто е забавен, секси и изтънчен начин да изживеете живо изкуство и суши\", написа Суши.  Дженифър Равало нае известната адвокатка Глория Олред и поиска Световната боксова асоциация (WBA) да отнеме лиценза на Пулев заради действията му след победата.  В момента той е с временно спрени права за щата Калифорния. В отговор на исканията ѝ, от щаба на Кобрата разпространиха видео, на което се вижда как Суши се забавлява на партито след мача и въпросното интервю.", "date": "2019.04.12", "title": "Джени Суши: Никой не е ял от мен... Все още"}
{"url": "http://epicenter.bg/article/Izbirat-tatko-na-godinata-v-Nirvana/179962/10/0", "text": "Кой e „Татко на годината“ ще стане ясно на 22 април, когато в столичната галерия Нирвана ще се проведе официалната церемония по връчването на престижните награди.   В Деня на Земята награждаването ще се състои в една от залите на галерията на Ники Младжов, която се утвърди като един от най-стойностните центрове за изкуство у нас. За наградата „Татко на годината“, която се връчва за шеста поредна година, са номинирани известни и не толкова популярни татковци, които са се посветили на благотворителни каузи в името на българските деца. Носителите на наградата се определят от инициативен комитет, съставен от българки, отдадени на благотворителността.   През изминалите 5 години с престижната титла бяха отличени татковци, които подкрепят развитието, здравето, образованието и творческите стремежи на български деца. Сред досегашните носители на приза са Тити Папазов, д-р Милен Врабевски, актьорите Дарин Ангелов, Ивайло Захариев и Момчил Степанов, певците Дичо и Емил Анчев, ултрамаратонецът Краси Георгиев, метеорологът Захари Недялков, отец Иван от приюта в Нови Хан и синът му отец Григорий, тв водещи, бизнесмени и неизвестни на широката общественост татковци, които подпомагат активно каузи в името на децата.", "date": "2019.04.12", "title": "Избират татко на годината в Нирвана"}
{"url": "http://epicenter.bg/article/Shnitseli-ot-spanak-/180001/9/25", "text": "1 кг спанак  2 връзки пресен лук  брашно галета 1 яйце олио сол черен пипер червен пипер Спанакът се почиства, измива, нарязва се на ситно и се задушава във вода. След като се задуши се изцежда.   Прибавя се ситно нарязаният лук, яйцето и брашното, докато се получи гъста смес. Подправя се със сол, черен и червен пипер.   От сместа се оформят шницели, които се овалват в галета и се пържат в сгорещено олио.   Поднасят се с кисело мляко.", "date": "2019.04.12", "title": "Шницели от спанак  "}
{"url": "http://epicenter.bg/article/Rezhisyorat-Stiliyan-Ivanov-predstavya-dokumentalen-film-za-sufizma----Poklonnitsi-na-svetlinata-quot-/179963/10/0", "text": "Всяка година на 14 април, стотици хиляди дервиши - мъдреци на Изтока - честват паметта на своя духовен учител Аттар, живял през XI век.   В навечерието на големия празник, режисьорът Стилиян Иванов представя най-новия си документален филм, посветен на суфизма - “Поклонници на Светлината”, който ни прави съпричастни с вековното Познание за безсмъртието на човешката Душа.   Главен герой във филма е 29 годишният дервиш от Иран - Мохамед Чубдари, който по професия е компютърен специалист, но в персийското братството на суфите е усвоил до съвършенство хлебарството, като занаят. Филмът е сниман от лятото на 2016 г. до пролетта на 2019 в Иран, Турция, Азербайджан, Гърция, Хърватска, Италия, Испания, Франция, Германия и разбира се в България, с логистичната подкрепа на Емералд Травел. Меценат на проекта е Гергана Ташкова, която традиционно подпомага българското изкуство и образование. Ето с какво започва филмът: “Краят на всяко пътуване е начало на нов живот. Напускаме познатото, за да опознаем себе си. Тялото пренася Душата в нови пространства с надеждата, че заедно ще открият Бог - своя Дух.” И още: “Не се страхувайте от непознатото! Изучавайте го! Светът е двуполюсен и всяко нещо съдържа в себе си своята противоположност. Начало съдържа края. А краят е ново начало. Мракът е отсъствие на Светлина. Студът - отсъствие на топлина. И ако искаш да победиш тъмнината не трябва да се бориш с нея, а да палиш Светлина.” Филмът ще бъде представен в “Те са!” - иновативен проект, чиято аудитория е в YouTube и Facebook.", "date": "2019.04.12", "title": "Режисьорът Стилиян Иванов представя документален филм за суфизма - “Поклонници на светлината\""}
{"url": "http://epicenter.bg/article/Zhurnalist-s-razbita-glava-po-vreme-na-sblasatsite-v-Gabrovo--Donchev-osvirkan/179964/2/0", "text": "  Единият от пострадалите - операторът Даниел Стефанов, разказа в сутрешния блок на Нова телевизия за снощните сблъсъци. Вчера отразихме протеста, попаднахме на две блокади на жандармерията. Протестиращите се пръснаха на групи, една от групите се запъти към квартала, където явно живеят роми, а там също имаше блокада.   Когато чух \"Натискайте, ще пробиваме\", успях да хвана колегата и да го дърпам, за да не сме на първа линия, но не можах да избегна палката на жандармерист в главата ми. От главата ми шурна кръв, успяхме да излезем от тълпата.   Посетихме Спешна помощ, където ми направиха четири шева, има съмнения за комоцио. Искаха да ме оставят в болницата за наблюдение, но отказах, каза Стефанов.   Репортерът Веселин Цветанов, който е с оток на главата, каза, че между него, колегата му и жандармерията не е имало никакъв диалог. Бих казал, че реакцията им беше неправилна – на първата блокада протестиращите бяха стотици и успяха да ги овладеят с диалог. На втората протестиращите бяха в пъти по-малко, заяви Цветанов.", "date": "2019.04.12", "title": "Журналист с разбита глава по време на сблъсъците в Габрово, Дончев освиркан"}
{"url": "http://epicenter.bg/article/Tomislav-Donchev-Gnevat-na-horata-e-spravedliv--Ne-mozhem-da-si-pozvolim-da-ima-haos-/179965/2/0", "text": "  „Призовавам партиите да не се заиграват с етническия мир, защото границата е много тънка“, добави тя.   „Тази седмица разпоредих да се предприемат спешни мерки за опазване на сигурността на нашия град. Продължава премахването на общински сгради, в които могат да се самонастанят роми. Извършваме масови проверки на адресните регистрации. Призивът ми към всички е да гарантираме ред и спокойствие“, заяви още кметът на града.   Вицепремиерът Томислав Дончев добави: „Силите на полицията не са тук да пазят една или друга част от обществото, а обществения ред, както и държавното имущество. Не можем да си позволим да има хаос и заплаха за живота на който и да е български гражданин. Взели сме мерки без да сме се съобразявали кой от какъв етнически произход е“. „Едно обществото, в което няма закони, ще се самоунищожи. Целта ни е да се осигури ред\", увери той.   \"Не е вярно, че след всичко това нещата ще си продължат по старому. Гневът на хората е справедлив. Ние водим диалог с всички. Хората са гневни. Хората са гневни от усещането на някои групи в обществото, че имат повече права от други. Десетки граждани ми казаха: „Тези социални помощи ги плащаме ние”, каза още той.   \"Някои от мерките са планрани като например всички мероприятия по отношение на прекратяване злоупотребите със социалните плащания, включително и ТЕЛК. МВР и прокуратурата вършат перфектна работа, законодателните проблеми на вниманието на НС, обвързващи социалните плащания с посещенията на децата в клас, просто казано - дете, което не ходи на училище, фамилията и семейството му се лишават от социални плащания\", добави вицепремиерът.   \"Имаме проблем, тъй като имаме лица, получаващи под различна форма социално подпомагане. Те имат налжени глоби от хиляди левове и държавата не може да си ги прибере\", заключи Дончев.  \"Хората се бяха разделили на три лъча, имаше слагане на маски, хвърляне на камъни\", каза директорът на Главна дирекция Национална полиция Христо Терзийски по време на брифинга.   В резултат на протестните действия бяха задържани четири лица. Срещу три от тях ще бъдат образувани досъдебни производства. Докладвани са на прокуратурата. Едно лице е задържано без лични документи. Четири лица бяха задържани за палеж. Има един леко пострадал служител. Има сигнали за две лица, които са постъпили в центъра за спешна медицинска помощ с оплаквания, заяви още Терзийски.", "date": "2019.04.12", "title": "Томислав Дончев: Гневът на хората е справедлив! Не можем да си позволим да има хаос "}
{"url": "http://epicenter.bg/article/Dzhambazki--Razgovorat-za-tsiganskiya-vapros-e-otchayvashto-zakasnyal-/179983/2/48", "text": "„Разговорът за циганския въпрос е отчайващо закъснял, той трябва да започне незабавно“ , заяви пред БНР евродепутатът и заместник-председател на ВМРО Ангел Джамбазки.  „По отношение на битовата, етническа, циганска престъпност в България има едно беззаконие, има едно нежелание на властта да си върши работата. Никой не иска да се занимава с тях. Ако стане обществено напрежение, каквото става заради безобразно поведение, тогава се размърдват и започват да си вършат работата“, добави той в предаването „Преди всички“ на програма „Хоризонт“.  Според него другата страна на монетата са „момчетата с бухалките“.  „Те не изразяват общественото мнение, даже според мен пречат. Всички, които са виновни за провала на циганската интеграция, сега ще сочат тези и ще казват – те и другите са такива,“ обясни той.  Евродепутатът заяви, че след като се прибере от Брюксел има намерение да отиде в Габрово и да говори с хората.  „Появата на който и да било в Габрово не би трябвало да бъде нито насаждане на напрежение, нито търсене на политически дивидент“, подчерта той.  „Добре видяхме какво се случва в магазина - едни безобразно пияни типове посред бял ден търсят да набият някой - това е циганската интеграция в България“, коментира Джамбазки.  Според него трябва да се потърси прокуратурата заради това, че лицата бяха освободени без обвинения и прибрани отново, чак след като беше разпространено видеото.  Такива неща ще се случват в България оттук нататък, защото 30 години оставихме едни наши съграждани да правят каквото си искат, предупреди още Ангел Джамбазки.  ", "date": "2019.04.12", "title": "Джамбазки: Разговорът за циганския въпрос е отчайващо закъснял "}
{"url": "http://epicenter.bg/article/Parlamentat-prie-promeni-v-Zakona-za-chuzhdentsite--svarzani-s-Brekzit-/179988/2/0", "text": "Парламентът прие промени в Закона за чужденците, свързани с Брекзит, предаде Агенция „Фокус“. Промените са внесени от Министерски съвет. Част от разпоредбите са във връзка с оттеглянето на Обединеното кралство от Европейския съюз без споразумение.  След оттеглянето си от Европейския съюз Обединеното кралство ще бъде трета страна и влизането и пребиваването на британските граждани в България ще се извършва при условията и по реда на Закона за чужденците. Изключение от това положение ще представляват очертаните с предлаганата уредба случаи на британски граждани, които са се установили и са изградили трайни връзки с нашата страна и членовете на техните семейства.  Целта на уредбата е да запазят правата на пребиваване на тези лица такива, каквито са към момента на оттеглянето на Обединеното кралство от ЕС. За тази цел е предвидена специална процедура по пререгистрация на всички граждани от посочените в законопроекта категории.  В преходните и заключителни разпоредби на закона е разписано, че гражданите на Обединеното кралство и членовете на техните семейства, които към деня, следващ датата на оттегляне на Великобритаия от ЕС са влезли и пребивават законно в България или притежават валиден документ за пребиваване, могат в срок до 31 декември 2020 г. да подадат лично заявление в дирекция „Миграция“ или в областните дирекции на Министерство на вътрешните работи за издаване на разрешение за пребиваване у нас.  Съгласно текстовете срокът за издаване на разрешение за пребиваване след подадено заявление е един месец от датата на подаване. В случаите, в които гражданин на Великобритания е член на семейството на български гражданин, придобил това си качество до деня, следващ датата на оттегляне на Обединеното кралство от ЕС, може в срок до 29 март 2022 да подаде лично заявление в диркеция „Миграция“ или в областните дирекции на МВР за издаване на разрешение за пребиваване в България, като незабавно му се издава временно удостоверение за пребиваване.  Една част от предложените промени се налагат с оглед на уреждане на статута и пребиваването в България на непридружените деца-чужденци, а именно чрез издаване на разрешение за продължително пребиваване в страната до навършване на пълнолетие.  Законопроектът е и във връзка с необходимостта от правна уредба по отношение на разрешаването на спорове между родители на деца-чужденци.  Измененията предвиждат право на пребиваване на деца чужденци до 18-годишна възраст да се предоставя след общо съгласие на родителите.  В случаи, при които не е на лице общо съгласие, спорът между тях се решава от Районния съд по местопребиваване на детето.  ", "date": "2019.04.12", "title": "Парламентът прие промени в Закона за чужденците, свързани с Брекзит "}
{"url": "http://epicenter.bg/article/Borisov-uchastva-v-otkrivaneto-na-ikonomicheskiya-i-targovski-forum--quot-16-1-quot--/179989/2/0", "text": "Министър-председателят Бойко Борисов участва в откриването на икономическия и търговски форум „16+1“, който е част от Осмата среща на държавните и правителствени ръководители на страните от Централна и Източна Европа и Китай в Дубровник. Това съобщи Правителствената информационна служба.  Сътрудничеството „16+1“ беше създадено през 2012 г. с цел насърчаване на бизнес и инвестиционните отношения между Китай и 16 държави от Централна и Източна Европа (Албания, Босна и Херцеговина, България, Хърватия, Чехия, Естония, Унгария, Латвия, Литва, Черна гора, Северна Македония, Полша, Румъния, Сърбия, Словакия и Словения).  Партньорството улеснява възможностите както за Китай, така и за европейските страни и техните предприемачи в различни области на индустрията, търговията и инвестициите, инфраструктурата, транспорта и логистиката, енергетиката, културата, образованието, туризма и други.  ", "date": "2019.04.12", "title": "Борисов участва в откриването на икономическия и търговски форум \"16+1\" "}
{"url": "http://epicenter.bg/article/Bashtata-na-nahapanite-ot-rotvayleri-detsa--Tova-ne-sa-domashni-zhivotni--a-mashini-za-ubivane/179990/2/0", "text": "Това не са кучета, които са ухапали децата, това са кучета, които са атакували, за да убият. Това каза в предаването „Тази сутрин” на  bTV  Валери Илиев, баща на момчетата, нахапани преди дни от кучета.   Три деца и възрастен мъж бяха нахапани жестоко от два ротвайлера в софийското село Железница преди два дни. Собствениците на кучетата – майка и син, които са ги отглеждали в кв. „Симеоново”, са задържани.   Две от нахапаните момчетата все още се лекуват в „Пирогов”, а най-голямото е на домашно лечение вкъщи.   Най-сериозно е пострадало сродното по възраст момче на семейство Илиеви – Емануел, който вчера е бил опериран. Той все още е в шок и не можа да говори за случилото се, каза бащата.   Това е недопустимо в държава от ЕС, такова неспазване на законите- всеки един от нас може да попадне в капана на такива животни. Това не са домашни животни, това са машини за убиване. За тях трябва да има специален статут”, коментира Илиев.   Валери Илиев и съпругата му имат шест деца. Винаги са искали да имат много деца и да живеят в България, но се оказало, че тук е трудно ще могат да отгледат децата си и преди пет години се местят да живеят в Англия.   Семейството е било за малко в България, за да видят децата бабите и дядовците си.", "date": "2019.04.12", "title": "Бащата на нахапаните от ротвайлери деца: Това не са домашни животни, а машини за убиване"}
{"url": "http://epicenter.bg/article/Naselenieto-na-Balgariya-se-stopi-do-7-000-039-dushi-/179999/2/0", "text": " заяви Магдалена Костова от Националния статистически институт.   Към края на 2018-та година, за когато има окончателни информация, населението е било 7 000 039 души. Задълбочават се тревожните тенденции на застаряване на населението и на трайна емиграция, каза Костова. Мъжете са 3 395 701, а жените - 3 604 338, съобщиха на пресконференцията от Института.   В сравнение с 2017 г. населението на страната намалява с 49 995 души.  През 2018 г. в страната са регистрирани 62 197 живородени деца и в сравнение с предходната година броят им намалява с 1758 деца.  Броят на умрелите през 2018 г. е 108 526 души, а коефициентът на обща смъртност - 15.4‰. Спрямо предходната година броят на умрелите намалява с 1 265.   През 2018 г. всички области в страната имат отрицателен естествен прираст. С най-малки по стойности коефициенти на отрицателен естествен прираст са областите София (столица) (-1.9‰) и Сливен (-3.6‰).   С най-голямо намаление на населението вследствие на високия отрицателен естествен прираст е област Видин - минус 16.4‰, следвана от областите Монтана - минус 14.0‰, и Кюстендил - минус 13.4‰. В девет области населението намалява с над 10 на 1 000 души през 2018 година. Коефициентът на естествения прираст общо за ЕС-28 през 2017 г. е минус 0.4‰. Тринадесет страни имат положителен естествен прираст, като най-висок е този показател в Ирландия (6.6‰), Кипър (3.8‰) и Люксембург (3.2‰).   Освен нашата страна с високи стойности на отрицателен естествен прираст на населението са Латвия и Хърватия - по минус 4.1‰, и Литва - минус 4.0‰.  Съществено влияние върху броя и структурите на населението в страната оказва и механичният прираст (нетното салдо от външната миграция), който също е отрицателен - минус 3 666 души. Той се формира като разлика между броя на заселилите се и изселилите се от страната.  Намалението на населението в резултат на външната миграция, измерено чрез коефициента на нетна миграция, е -0.5‰.  През 2018 г. шест области имат положителен механичен прираст: Кърджали (15.3‰), Шумен (4.1‰), София (столица) (3.9‰), Пловдив (3.1‰), Варна (2.2‰), Бургас (1.3‰).   С най-голямо намаление на населението в резултат на отрицателния механичен прираст са областите Смолян (-8.1‰), Видин (-7.6‰) и Враца (-7.5‰).   \"Продължава да се задълбочава и дисбаланса в териториалното разпределение на населението. Почти 3/4 или 73,7% живее в градовете, като най-големият отрицателен прираст е в Северозападния регион - минус 13 600 души\", отчете директорът на статистическия институт Сергей Цветарски.   \"Намалява абсолютният брой на живородените деца и коефициентът на обща раждаемост. Но намалява и броя на умрелите лица с 1265 души. Добър факт е, че намалява и детската смъртност. Тя достига най-ниското си равнище изобщо в България\", посочи още той.   \"Очакваната средна продължителност на живота на населението остава непроменена. Очакванията ни са, че тя би трябвало да нараства\", каза още Цветарски.   През 2021 година ще бъде проведено следващото преброяване. Според зам.-председателя на Националния статистически институт Диана Янчева - повече от половината от населението ще се възползва от възможността за електронно преброяване:  \"Над 70 процента от домакинствата вече имат компютри или лаптопи вкъщи и боравят почти ежедневно с тях\".  Догодина предстои пробно преброяване, което е организирано заедно с общините, допълни още Диана Янчева. За първи път при него ще се събират географски координати на сградите. През април всяка година по традиция от Института обобщават текущите данни, като за първи път през 2017-а населението у нас падна под 7,1 млн. души.  Сред най-сериозните проблеми на страната ни са застаряването на населението и емиграцията.   От Националния статистически институт продължават с подготовката за националното преброяване на населението, което трябва да се проведе през 2021 г. Другата седмица трябва да бъде определена и назначена комисията, която ще го организира и ръководи.    ", "date": "2019.04.12", "title": "Тъжно! Тъжно! Към април тази година населението на България вече е под 7 милиона души"}
{"url": "http://epicenter.bg/article/Prokuraturata-otkaza-da-obrazuva-delo-sreshtu-Boil-Banov-po-signal-na-BSP-i-Elena-Yoncheva-za-Largoto/180002/2/0", "text": "На 11.04.2019 г. Специализираната прокуратура отказа да образува досъдебно производство по сигнали срещу министъра на културата Боил Банов поради липса на данни за извършено престъпление.  Преписи от постановлението са изпратени на лицата, подали сигналите - Политическа партия „Българска социалистическа партия“, представлявана от Председателя на Националния съвет Корнелия Нинова, на народния представител Елена Йончева и на Григор Здравков.    Прокурорската преписка е № 202/19 г. по описа на Специализираната прокуратура е образувана по материали, изпратени по компетентност от ВКП (техен №1210/2019 г.) за незабавна проверка.  Материалите съдържат медийни публикации, в които се цитират изявления на народния представител Елена Йончева, че министърът на културата Боил Банов е съдействал за опрощаването на поне 700 000 лева неустойка на фирмата - строител на втори и трети етап на „Античен културно-комуникационен комплекс „Сердика\" („АККК-Сердика\"), известен като „Ларгото\". В прикачен аудиозапис на разговор се твърди, че участва министър Боил Банов.  Поради засиления обществен интерес, с разрешение на наблюдаващия прокурор и след заличаване на личните данни, пресцентърът на Специализираната прокуратура публикува пълния текст на постановлението от 11.04.2019 г., който можете да прочетете  .  ", "date": "2019.04.12", "title": "Прокуратурата отказа да образува дело срещу Боил Банов по сигнал на БСП и Елена Йончева за Ларгото"}
{"url": "http://epicenter.bg/article/Anton-Todorov-vrachi-chlenski-karti-na-nad-30-novi-chlenove-na-GERB-v-Pernik-/180003/2/48", "text": "Над 30 новоприети членове на ГЕРБ-Перник получиха своите членски карти от евродепутата от групата на ГЕРБ/ЕНП Асим Адемов и политолога Антон Тодоров. Двамата взеха участие в дискусионен форум на тема \"Европа ни чува. Фалшивите новини и как България проектира желанията си\", събрал стотици членове и симпатизанти на партията. Това съобщиха от пресцентъра на ГЕРБ.  В срещата взеха участие още областният координатор на ГЕРБ-Перник Вяра Церовска, председателят на Жени ГЕРБ Ирена Соколова, народният представител д-р Александър Александров, председателят на Областния съвет на СДС – Перник Юлиан Ситарски и общинският председател на партията д-р Адриан Симеонов.  „ГЕРБ има своите извоювани позиции през извървяния път от 2007 година насам. Партията от години е основен мотиватор за политическите прояви на останалите политически играчи. Предстоящите европейски избори ще бъдат решаващи, защото настоящите заявки на партиите предпоставят моделиране на съвсем нови политически съотношения в европарламента“, заяви Соколова и допълни, че предстои много тежък предизборен период срещу политически  опонент, който не предлага политики.  „Евролистата на ГЕРБ е съставена от компетентни и знаещи хора, които познават функциите на европейските институции и имат признанието на европейските лидери“, коментира Соколова. Тя изтъкна, че техните способности и авторитет са гаранция, че България ще бъде важна част от европейския дневен ред и представи част значимите успехи на българските евродепутати от ГЕРБ/ЕНП.  „Предстои ни важен избор. Трябва да го направим информирано. Над 2 милиона българи очертаха пътя ни към Европа. Изместените теми целят точно това-да променят развитието на страната ни. Ние смятаме друго. Няма да позволим червени олигарси да ни водят в неизвестна посока“, заяви лидерът на ГЕРБ-Перник Вяра Церовска и допълни, че ГЕРБ е партията, която работи за европейско развитие и стабилност на България.  Народният представител д-р Александър Александров беше категоричен, че в предстоящата кампания за европейските избори най-тежката задача пред ГЕРБ ще бъде да намери противодействие на фалшивите новини. Той отбеляза, че това се дължи на факта, че БСП не могат да предложат алтернатива и нямат нещо, с което да се похвалят, а се интересуват единствено от това как да дискредитират управлението.  \"Със своята дейност евродепутатите от групата на ГЕРБ представихме достойно България в ЕС. Ние сме силен и сплотен отбор. Всеки със своята експертиза даде всичко от себе си, за да бъде в помощ на целия екип на Европейската народна партия. Винаги сме гласували в полза на България и българския национален интерес, дори това да е не е част от политиката на ЕНП\", заяви евродепутатът Асим Адемов. Той посочи, че силата на един екип е неговото единство, което трябва да бъде демонстрирано на изборите през май и октомври.  \"Европа ни чува и ни вярва, защото имаме правителство, което се ползва с доверието на ЕС, и министър-председател, който има изключителен авторитет сред своите колеги в Европа. За да продължи тя да ни чува, трябва да спечелим убедителна победа на предстоящите избори“, каза още Адемов. Той подчерта, че най-големият успех, който евродепутатите от ГЕРБ успяха да извоюват е този, в следващия програмен период България да получи 8 процента увеличение на средства от ЕС. Парите за страната ни ще бъдат увеличени с цели 4 милиарда - от 14.6 мрлд. лв. до 18 мрлд. лв.  Евродепутатът беше категоричен, че битката на предстоящите избори ще бъде между ГЕРБ – проевропейска партия, и БСП, които не са нито проевропейски настроени, нито социалистически. Той изрази увереността си, че фокусът в кампанията ще бъдат фалшивите новини, които опонентите генерират, защото нямат компетенцията да дебатират по важните за Европа и за развитието на страната ни въпроси.  \"БСП имат неизчерпаема разрушителна енергия. Пример за това е техният водач на листата за членове на ЕП, който не говори за Европа, защото не познава европейските институции и това как функционират те\", подчерта Адемов. Той отбеляза, че ЕС се намира в най трудния период от своето създаване.  \"Теми като Брекзит, мигрантската криза, двойните стандарти, са тези, по които трябва да говорим по време на предизборната кампания, защото пряко касаят нашата страна\", подчерта евродепутатът.  Политологът Антон Тодоров обстоятелствено обясни технологията на фалшивите новини от създаването на сайт с невярна информация до натрупването на посетители на този сайт от нереални профили, създадени от ботове. Той поясни как може да бъде различена фалшивата информация, като се открие първоизточникът и кой стои зад него.  Антон Тодоров беше категоричен, че Корнелия Нинова нейната партия са генератор на фалшиви новини.  \"В потока от битовизми и лъжи се загуби истинският диалог за Европа. С компроматни атаки не се печели кампания, с нея обаче могат да се отвратят хората. Това от своя страна води до спад на политическото участие. ГЕРБ има високи стандарти. От 30 години за първи път виждам в дадена партия - ГЕРБ, един изключително висок стандарт, наложен от Борисов. Дисциплината е невероятна, подават се оставки при най-малко съмнение\", заяви Тодоров.  Политологът подчерта, че като опонент на предстоящите избори, ГЕРБ ще има човек с повдигнато обвинение за пране на пари в особено големи размери, който няма никакви познания по европейските въпроси. С факти и документи той обясни как са действали офшорните фирми с участието на Елена Йончева и реторично попита защо Йончева, която беше част от екипа на президента Румен Радев, беше скорострелно уволнена след първото си посещение в Брюксел.  ", "date": "2019.04.12", "title": "Антон Тодоров връчи членски карти на над 30 нови членове на ГЕРБ в Перник (СНИМКИ)"}
{"url": "http://epicenter.bg/article/VMRO-predlaga-novi-merki-sreshtu-nesotsioaliziranite-tsiganski-grupi-v-stranata/180004/2/0", "text": "Внасяме законови предложения за две наказания - полагане на безвъзмезден труд в полза на обществото и задържане в териториални структури на МВР. Това каза заместник-председателят на ВМРО Искрен Веселинов по време на брифинг в Народното събрание, предаде Агенция „Фокус“.   Той посочи, че ВМРО внася промени в Закона за административните нарушения. Веселинов уточни, че като пример ВМРО са дали в преходните и заключителните разпоредби Закона за горите, тъй като наказанията, които предлагат трябва да намерят място в целия каталог на административните наказания. Той посочи, че едното наказание е полагане на безвъзмезден труд в полза на обществото, а второто задържане в териториални структури на МВР.    „ Предлагаме тези две наказания да влязат в каталога на наказанията, които са предвидени. Те разбира се, ще се развиват в съдебна процедура. Т.е. решение на съда ще бъде това, което ще слага края на административния процес. Тези наказания ще бъдат за едно нарушение, могат да бъдат между 40 и 200 часа\", посочи Веселинов.    Той уточни, че тези наказания не са насочени само към циганското население, но там ще има видим ефект.    На въпрос дали ВМРО подкрепя опитите на протестиращите да нападат домове, обитавани от цигани, Веселинов посочи, че партията е формация, която няколко пъти се е явявала на избори със слоган „С нас идва редът“.    „ В това отношение безредието не е нещо, което подкрепяме. Трябва да сме наясно, че всъщност това обществено напрежение е функция на неглижиране на проблематиката десетилетия наред“, допълни още Веселинов. Според него флиртът с циганите като гласоподаватели трябва да спре, защото той води до небитието на тези хора.    Десетилетията, натрупани проблеми и неглижиране на темата с циганския етнос, са причината за това, което се случва, каза заместник-председателят на ВМРО.    „ Нашето дълбоко убеждение на всички представители на ВМРО, че десетилетията, натрупвани проблеми, неглижиране на темата и погрешно робуване на максимата, че интеграцията е процес, в който мнозинството започва да харесва малцинството, каквото е, са причината за това, което се случва“, заяви още Веселинов.    Той обърна внимание на концепцията на Каракачанов и подчерта, че трябва да се приеме, защото имаме нужда от нови видове наказания. „В страната се наблюдава чувството на безнаказаност и липсата на наказателната отговорност. Затова предлагаме да се въведат нови видове наказания – полагане на безвъзмезден труд в полза на обществото и задържане в териториално звено на МВР. Тези наказания не са насочени само срещу циганския контингент, но най-силно ще се усетят там“, посочи Веселинов.   ВМРО не подкрепя безредието. Това обществено напрежение започва да ескалира. Ако не се вземат мерки честотата на подобни инциденти ще се повиши, предупреди Веселинов.      ", "date": "2019.04.12", "title": "Искрен Веселинов, ВМРО: Флиртът с циганите като гласоподаватели трябва да спре!"}
{"url": "http://epicenter.bg/article/MVnR--Globite-za-narusheniya-po-patishtata-v-Turtsiya-se-plashtat-na-granichnite-punktove/180006/2/0", "text": "По информация на генералното консулство на България в Одрин от 11 април 2019 г. на граничните контролно-пропускателни пунктове на Турция е въведена система за събиране на наложените на чужди граждани глоби и други санкции по време на престоя им на територията на Турция, чието заплащане не е било извършено на друго място.   Става въпрос за глоби при нарушения на правилата за движение по пътищата и незаплатени тол такси при използване на автомагистралите в Турция. Това съобщиха от пресцентъра на Министерството на външните работи.   Заплащането се осъществява на митническите пунктове на ГКПП при излизане от страната, като информацията за всички наложени парични глоби и други санкции на лицето излиза на служебния компютър на митническия служител. В случай че има неплатени такива, се издава предписание да бъде извършено незабавно плащане на гише на митницата, включително с кредитни и дебитни карти. В случай че в системата на МВР на Турция има постъпили данни за неплатени стари глоби, те също ще бъдат изискани.    При невъзможност за заплащане на място се предвижда задържане на превозното средство на паркинг на митницата на ГКПП до заплащане на паричната санкция.   Във връзка с въведената нова система за незабавно плащане на наложените глоби е препоръчително българските граждани стриктно да спазват правилата за движение по пътищата и други разпоредби на територията на Турция.", "date": "2019.04.12", "title": "МВнР: Глобите за нарушения по пътищата в Турция се плащат на граничните пунктове"}
{"url": "http://epicenter.bg/article/Zadava-se-dazhdoven-uikend--Zhalt-kod-za-opasno-vreme-e-obyaven-v-19-oblasti-na-stranata/180007/2/0", "text": "През следващото денонощие . Времето ще се определя от преминаващи през Южна България и Егейско море плитки средиземноморски циклони.   Временни разкъсвания на облачността ще има над Южна България. На много места  През нощта значителни валежи се очакват, главно в северната половина от страната, а през деня - в планинските райони.   Ще духа слаб до умерен североизточен вятър.  , а максималните - между 12 и 17 градуса. През нощта срещу неделя валежите ще продължат. Атмосферното налягане е и ще се задържи по-ниско от средното за април.  в Западна и Централна България. Предупреждението е в сила за   Прогнозите за тези райони са за значителни    , временни разкъсвания на облачността ще има преди обяд над Рило-Родопската област. На много места ще има валежи от дъжд, над 1800 м - от сняг. В отделни райони валежите ще са значителни, придружени с гръмотевици. В ниските части ще духа до умерен североизточен, а по билата силен югозападен вятър. Максималната температура на височина 1200 м ще бъде около 6 градуса, над 2000 м - около 1 градуса.   , на много места  . Ще духа до умерен североизточен вятър. Максималните температури на въздуха ще са до 15-16 градуса. Температурата на морската вода е 11-13. Вълнението на морето ще бъде 2-3 бала.   Източник: Дарик", "date": "2019.04.12", "title": "Задава се дъждовен уикенд! Жълт код за опасно време е обявен в 19 области на страната"}
{"url": "http://epicenter.bg/article/Zhenata-na-Tomislav-Donchev--Gabrovtsi-iskat-grada-si-chist-ot-tsigani-/180013/2/0", "text": "  Дончева застана на страната на жителите на града, заявявайки:              През месец юни съпругата на Томислав Дончев си навлече общественото недоволство с публикация във Фейсбук, чрез която предложи \"острата\" намеса на Българският хелзингски комитет в нарастващото напрежение между етнически групи и представители на реда в Благоевград.", "date": "2019.04.12", "title": "Жената на Томислав Дончев: Габровци искат града си чист от цигани!"}
{"url": "http://epicenter.bg/article/Tsvetanov-vav-Feysbuk--Partiya-GERB-parva-registrira-evrolistata-si-v-TsIK-/180014/2/48", "text": "ПП ГЕРБ първа регистрира листата си с кандидати за членове на Европейския парламент в ЦИК. Днес с административния секретар на ГЕРБ Цветомир Паунов внесохме в ЦИК всички необходими документи за регистрацията на кандидатите на ГЕРБ за евродепутати. Това написа заместник-председателят на ПП ГЕРБ Цветан Цветанов в профила си във Фейсбук.  \"ПП ГЕРБ бе и първата политическа сила, която подаде документите си за регистрация в ЦИК, а на 7 април бе публикувано и решението, с което Комисията официално обяви, че приема без забележка документите на партията и с това процесът по регистрация бе завършен\", пише Цветанов.  \"Както и досега - ПП ГЕРБ е с няколко крачки пред политическите си опоненти и регистрацията ни преди всички останали е само едно от доказателствата. Изборът на кандидатите, изработването на платформата, определянето на основните послания и мобилизацията на структурите по места са процеси в ГЕРБ, които водят началото си още от края на миналата година. Вярвам, че ще успеем да запазим доброто темпо и на 26 май отново ще сме първи\", заявява още Цветан Цветанов.  ", "date": "2019.04.12", "title": "Цветанов във Фейсбук: Партия ГЕРБ първа регистрира евролистата си в ЦИК "}
{"url": "http://epicenter.bg/article/Kaloyan-Pargov-kategorichen--Nyama-da-se-kandidatiram-za-evrodeputat-/180015/2/0", "text": "  „Благодаря на десетките районни и общински организации от София и страната, които издигнаха моята кандидатура за представител на БСП в Европейския парламент. Благодаря им за доверието и оценката за мен и моята работа“, каза още той и обясни защо остава да работи в София: „Защото за мен София е свързана с кауза, която има две измерения - работата за БСП начело на най-голямата организация в партията и работата за столицата, като общински съветник и председател на групата на БСП в СОС. Тук се чувствам полезен и щастлив“.   Той акцентира върху това, че си дава ясна сметка за отговорността на столичните социалисти за представянето на БСП на изборите на 26 май и подготовката за участието в местните избори през есента. „Тези два важни ангажимента, които стоят пред мен и Градската организация през тази година, не ми дават възможност дори да се замисля за ново лично кариерно развитие“, категоричен е Паргов.   „Но съм напълно убеден, че представителите, които ще изпрати софийската организация на БСП в Европейския парламент, ще се представят достойно и ще дадат своя принос за постигането на целите и принципите, които отстояват социалистите. Така, както беше и досега“, убеден е Калоян Паргов.", "date": "2019.04.12", "title": "Калоян Паргов категоричен: Няма да се кандидатирам за евродепутат!"}
{"url": "http://epicenter.bg/article/BSP-shte-obzhalva-reshenieto-na-Spetsprokuraturata-da-ne-se-obrazuva-dosadebno-proizvodstvo-sreshtu-Banov/180016/2/0", "text": "Ще обжалваме решението на Спецпрокуратурата да не се образува досъдебно производство по сигнала ни за Боил Банов и следващата седмица ще представим още документи по случая. Това каза говорителят на ПГ на „БСП за България“ и водач на листата на левицата за евровота Елена Йончева по време на пресконференция, предаде репортер на Агенция „Фокус“.   „ Специализираната прокуратура днес отказа да образува досъдебно производство по наш сигнал срещу министъра на културата“, посочи тя.    „ Аудиозаписът показва, че Боил Банов е наредил да бъдат подправени документи. Документите доказват, че това, което е наредил Банов, се е случило“, подчерта Елена Йончева.    „ Очевидно е, че подготвят съдбата на „Ало, Банов съм“ да е същата, каквато бе съдбата на „Ало, Ваньо““, коментира тя.    „ В аферата „Ало, Ваньо“ министър-председателят нареди да бъде спряна проверка на шефа на митниците. Разследващият прокурор, който трябваше да разследва „Ало, Ваньо“, оглави антикорупционния орган“, припомни говорителят на ПГ на БСП.    „ Очакваме по същия начин последната афера „Апартаментгейт“ да бъде потулена и да не се потърси съдебна отговорност“, заяви Елена Йончева.    Тя обяви, че следващата седмица ще представи категорични доказателства за това, че Боил Банов е наредил фалшификация на документи.    „ Получихме от МРРБ допълнителни документи, които доказват, че става дума за документално престъпление, за измама, за престъпление срещу финансовата система при изразходването на европейски средства“, каза още Елена Йончева.   Тя напомни, че материалите са предадени на ОЛАФ и се надява да има резултати след проверката.  Правителството реши да подобри концесията на Летище \"София\". Вчера тайно бяха отворени офертите за това национално богатство. В тази процедура прозира моделът \"Златен век\". Това каза депутатът от БСП Георги Свиленски по време на пресконференция в централата на партията.  Потенциални концесионери задават въпроси дали е възможно летищните такси да бъдат признати за концесионни. От отговора на Министерство на транспорта става ясно, че тази такса ще се плаща от българските граждани.  От БСП изразиха опасенията си, че концесията на летището ще се да де на чужда държава по неясни причини. От партията посочват, че точно по тази причина служебното правителството е спряло концесията на летището.  От БСП се питат как за 4-5 години се е получило пренаселването на Габрово с роми. Държавата не владее ситуацията и това се видя през последните дни, коментира Свиленски. \"На хората им писна, те не издържат. Това са резултатите от това недоволство. Няма как в държава, в която не се спазват законите, това да не излезе и на улицата сред хората. Всички български граждани имат очаквания към избраниците си.\", посочват от БСП.  „Оставките са златен стандарт на ГЕРБ. Това, което наблюдаваме при ГЕРБ е замитане на отговорност. Изчаква се да се появи някой друг скандал, който да омаловажи скандала. При нас има едно правило – важна е законността. Когато има хора, които са нарушили законите, те си получават наказанието“, заяви още Георги Свиленски.  \"ВМРО винаги предлагат мерки, когато избухне някой скандал. Защо никога не предлагат превантивни мерки?\", подчертават от БСП. ", "date": "2019.04.12", "title": "БСП ще обжалва решението на Спецпрокуратурата да не се образува досъдебно производство срещу Банов"}
{"url": "http://epicenter.bg/article/Shefat-na-Uoltopiya-Ivaylo-Penchev--Evala-na-Tsvetanov--I-az-iskam-da-ne-plashtam-danatsi--Ama-me-e-strah-/179966/2/0", "text": "Според екстравагантния бизнесмен хора като Цветан Цветанов, Цецка Цачева са достойни за възхищение, тъй като са декларирали сделки на по-ниска себестойност и са успели да спестят ДДС и общински данъци за десетки хиляди. Пенчев признава, че и той не иска да плаща данъци, но не е разполагал със смелостта да де опълчи на системата по подобен начин.   А представяте ли си, че всички ние, дето сме нетни данъкоплатци съберем смелост и поискаме да плащаме само за извършени конкретни услуги по пазарни цени, а не за абонамент (какъвто са данъците) срещу който не е ясно какви услуги и на какви цени получаваме, пита се бизнесменът.   Ето и пълният текст на мнението му: \r\n \r\n \r\n \r\n  ", "date": "2019.04.12", "title": "Шефът на Уолтопия Ивайло Пенчев: Евала на Цветанов! И аз искам да не плащам данъци. Ама ме е страх!"}
{"url": "http://epicenter.bg/article/Prezidentat-Radev-se-sreshtna-s-predstaviteli-na-balgarskata-obshtnost-v-Katar/179968/2/0", "text": "В рамките на официалното си посещение в Катар президентът Румен Радев ще посети Колежа на Военно-въздушните сили „Ал Заим Мохамад бин Абдулла Ал-Атия\" в базата „Ал Удейд\". В Доха държавният глава се срещна с представители на българската общност в Катар. Нашите сънародници там са около 400 души, предаде кореспондент на БНТ. Пред сънародниците ни в Доха президентът Радев заяви: „Имаме амбицията да развиваме съвместни проекти с Катар. Но за това трябват условия. Най-важното условие е доверието в България. Искам да благодаря на всички вас, защото вие давате огромен принос за това доверие”.  Припомняме, че Румен Радев е на официално посещение в Държавата Катар по покана на Н.В. емира на Държавата Катар Шейх Тамим бин Хамад Ал-Тани След срещата му с емира стана ясно, че Катар е готов да инвестира в изграждането на Иновативен център за деца в София и Биотехнологичен парк в Пловдивския университет. Президентът откри и българо-катарски бизнес форум. ", "date": "2019.04.12", "title": "Президентът Радев се срещна с представители на българската общност в Катар"}
{"url": "http://epicenter.bg/article/Andrey-Raychev--Tsvetanov-ima-izbor---ili-da-slusha-Borisov-ili-da-se-bie-s-nego/179969/2/0", "text": "  На ГЕРБ им се струва, че ще избягат от темата, като кажат, че и опозицията има апартаменти. Това е като да седиш до огън с бензин. Това само усилва темата, хората се ядосват, заяви Райчев.   \"Г-н Цветанов пък би рекорда по нечувствителност, каза политическият анализатор по повод вчерашната информация, че бившият председател на ПГ на ГЕРБ е станал нещатен парламентарен сътрудник на партията\", каза Райчев.   И продължи: \"Явно той не разбира едно много сериозно послание към себе си от Борисов - \"аз съм на власт, ти си никой, махай се!\" На Цветанов първо му го каза обществото, после му го каза Фандъкова, след това му го каза и Борисов. Цветанов се опитва да се представи пред ГЕРБ-ерите, че все още е на власт. Не, не е! Той има избор - или да слуша Борисов и да внимава, или да се бие с Борисов. Ако се бие с Борисов, това ще нанесе страшни рани на премиера, но Цветанов ще загуби. Той е уволнен!  Ще загине! Мисли си, че всичко е наред. Е, не е наред! Уволнен е! Този скандал е поредното нещо в държавата. Борисов умело прибира цялата власт. Махна Цветанов. Играта е в полето на ГЕРБ. Опитът да изнесат топката към опозицията засега е безполезен\".   \"Реакцията на Борисов дойде, защото отново се създава медиен шум по темата, добави политологът Стойчо Стойчев. Иначе темата с нещатния сътрудник е пълна глупост, защото всякакви хора имат достъп до парламента. Но чисто символно това създава усещането, че неговото отстраняване от парламента е някакъв фокус, \"пунта мара\", както каза премиерът, посочи Стойчев.", "date": "2019.04.12", "title": "Андрей Райчев: Цветанов има избор - или да слуша Борисов или да се бие с него. И ще загуби! "}
{"url": "http://epicenter.bg/article/Toma-Bikov--Tsvetanov-ne-e-obiden--toy-e-v-dobra-forma/179970/2/0", "text": "Сътрудник означава човек, който има допуск до парламента. Това е една стандартна практика. В същото време и премиерът е прав, защото ние сме в извънредна ситуация, когато едно обикновено действие предизвиква много реакции и коментари. Това каза депутатът от ГЕРБ Тома Биков в сутрешния блок на Нова телевизия по повод информацията, че бившият председател на ПГ на ГЕРБ е станал нещатен парламентарен сътрудник на партията.   Вчера след реакция на премиера Борисов, Цветанов съобщи, че е поискал да бъде заличен като нещатен сътрудник на ПГ на ГЕРБ.   Биков обясни, че Борисов е настоял за прекратяване на допуска на Цветанов, за да бъдат прекратени всякакви спекулации. Попитан дали Цветанов е обиден, Биков заяви: \"Нямам такова впечатление\". Той обикаля страната, има много срещи. Моето впечатление е, че е в една доста добра форма, заяви Биков.   Ние показахме ясно, че нямаме проблем с тази ситуация, посочи депутатът от ГЕРБ по повод имотния скандал. Не бягаме нито от проблема, нито от коментарите, нямаме проблем и да вземаме реакция в една или в друга посока. В последните седмици показахме, че ГЕРБ няма номенклатура, нямаме хора, които да се ползват с по-особени привилегии, коментира Тома Биков.   Ние вече сме изградили стратегия по темата, въпросът е, че никой друг не го прави. Всичко това е инвестиция и мисля, че тя ще се върне в нов кредит на доверие на изборите, заяви той.   Илюзия е, че проблемът с корупцията може да се реши за няколко дни. Ако някой твърди подобно нещо, значи лъже, каза още Тома Биков.", "date": "2019.04.12", "title": "Тома Биков: Цветанов не е обиден, той е в добра форма. В ГЕРБ няма номенклатура"}
{"url": "http://epicenter.bg/article/Elena-Yoncheva--Spechelih-malka-bitka-kato-osadih-premiera-Borrisov-za-lazha/179971/2/0", "text": "  Тя добави, че тези избори са важни и защото ще бъдат вот на недоверие към управляващите и ГЕРБ. „Спечелим ли тези избори, печели цяла България. Важно е не просто да победим ГЕРБ, а да отстраним политическия модел, който те създадоха”, коментира Йончева. Тя обясни, че България има 17 места в ЕП, но това дали са малко или много, зависи много от хората, които ще изпрати народът ни там и това- към коя политическа група ще принадлежат.   Елена Йончева добави, че групата на Социалистите и демократите в ЕП има много успехи в този мандат.   „Един от тях е въпросът с двойните стандарти, който подехме ние тук в парламента, а те го продължиха в Брюксел. Затова колкото по- голяма сила имат българските евродепутати в групата на социалистите, толкова по-добре за България. Ние се борим и ще се борим за справедливост, по-добър живот и срещу двойните стандарти”, категорична бе тя.   Пред жителите на Слатина Елена Йончева каза още, че въпреки огромната помощ, която получаваме от ЕС, заради режима у нас, ние сме третирани като втора категория хора и Европа трябва да разбере за това. Тя бе категорична, че силата на българските представители в ЕП се обезсмисля, ако нямаме силно правителство, което да работи за хората. Народният представител даде пример с пакета „Мобилност”, който по думите й, не може да бъде решен в полза на България в европарламента. „Имаше шанс той да бъде решен на високо ниво по време на европредседателството. Правителството, обаче не искаше да влиза в конфликт с европейските ни партньори, а само да си направи ПР”, заяви Елена Йончева.   Във връзка с напускането на парламента от Делян Добрев, Елена Йончева коментира, че оставката му е в резултат на една дълга битка, която се е водила с факти и документи. „Това е една малка победа, защото оставката на Делян Добрев показа, че справедливост може да има”, категорична бе тя.   Йончева добави, че другата малка битка, която е спечелила, е това, че осъди премиера Бойко Борисов а лъжа. „Беше ни ясно, че няма как да не го осъдим, защото той не просто излъга, защото всички сме свикнали да го чуваме сутринта да казва едно, на обяд друго, а вечерта трето, а това, че под тази лъжа премина една предизборна кампания”, коментира още Йончева. Тя бе категорична, че всички българи можем да осъдим Борисов чрез избори.", "date": "2019.04.12", "title": "Елена Йончева: Спечелих малка битка като осъдих премиера Борисов за лъжа"}
{"url": "http://epicenter.bg/article/Boyana-Bozadzhieva-za-Krum-Zarkov--Chudya-mu-se-zashto-se-varna-v-Balgariya--Imal-e-takiva-shansove-navan-/179972/2/0", "text": "Това пише в профила си във Фейсбук Бояна Бозаджиева, медиен съветник на лидера на БСП Корнелия Нинова. Повод зе гнева й е проверката, която прави КПКОНПИ по нареждане на прокуратурата за произхода на средствата, с които си е купил апартамент на пазарни цени. \"От спестявания - мои, на съпругата ми и на родителите ни, и от ипотека, която ще изплащам до 2036 година\", отговори Зарков.                   \r\n \r\n", "date": "2019.04.12", "title": "Бояна Бозаджиева за Крум Зарков: Чудя му се защо се върна в България! Заради тези гадости у нас ли? "}
{"url": "http://epicenter.bg/article/Azis-predstavya-novite-si-pesni-v-Momchilgrad/179973/2/0", "text": "Звездата на българския попфолк Азис ще представи най-новите си песни в Момчилград на 27 юли, съобщиха от общината.   Концертът ще бъде част от юбилейната десета международната среща на момчилградчани \"Момчилград винаги в сърцето ми\", която се организира от общината в последната седмица на месец юли.    Това е първата изява на Азис пред момчилградчани и изпълнителят не крие своето вълнение от срещата си с феновете си.    \"Убеден съм, че ще станем свидетели на грандиозен спектакъл. Очаквам тази година в традиционната среща да се включат още повече момчилградчани, които живеят във вътрешността на страната и чужбина\", заяви и кметът Сунай Хасан. Той допълни, че седмицата, в която ще се проведе срещата, ще бъде наситена с културни прояви за всяка възраст и вкус", "date": "2019.04.12", "title": "Азис представя новите си песни в Момчилград"}
{"url": "http://epicenter.bg/article/Karakachanov--V-Balgariya-nyama-realna-integratsionna-politika-za-tsiganite/179975/2/0", "text": "В България няма реална интеграционна политика за циганите. Това каза в интервю за сутрешния блок „Добро утро, България“ на Радио „Фокус“ вицепремиерът и министър на отбраната Красимир Каракачанов във връзка с напрежението в Габрово през последните дни.   „ Моделът в България беше обърнат и близо 30 години се опитваха да ни обясняват, че интеграцията е мнозинството от населението да свикне с безобразията на малцинството и да търпи това, което се случва. Това не е интеграция. Моделът би следвало да бъде през училище, през създаване на грамотност, създаване на трудови навици и възпитание. Това означава интеграция – населението да се осъзнае, че е част от обществото, а в обществото има закони и правила, които се спазват, че на чуждия живот и собственост не може да се посяга.    Търпимост има, следва да има и толерантност, и разбиране, когато виждаш, че тази група от населението полага усилия да се интегрира и да направи нещо, полезно за себе си и за останалите“, уточни Каракачанов.    Министърът отбеляза, че затова е необходима ясна и целенасочена държавна политика, защото нито местните власти, нито образователното министерство или полицията могат да се справят самостоятелно с този проблем.   За решаване на циганския въпрос е необходима ясна и целенасочена, но твърда държавна политика, каза още Каракачанов.    Според него в обществото има гняв, защото подобни битови престъпления, извършени от представители на маргиналните общности, са ежедневие на различни места в България.    Министър Каракачанов подчерта, че мерките могат да бъдат само комплексни. „Този проблем, който е занемаряван 30 години, няма как да бъде решен само от полицията. Тя се намесва тогава, когато стане престъпление. Няма как полицията да действа едновременно навсякъде. Неслучайно съм внесъл концепция за решаване на циганския въпрос в Министерски съвет“, обясни министър Каракачанов.    Според него е необходимо да се започне от образованието, защото обикновено циганите, които създават проблеми, са неграмотни, не могат да четат и пишат, не работят, нямат желание да се интегрират в обществото и са склонни на агресия.    „ Трябва да се продължи със социалната система, която към момента е буквално глупава. Има 400 000 трудоспособни хора в работоспособна възраст, които не желаят да работят и се водят трайно безработни. В бюрата по труда им предлагат работа, но те отказват да работят, защото предпочитат да живеят на социални помощи, на фалшиви ТЕЛК-ове и от детски“, каза министърът и допълни, че социалните помощи трябва да се спират при подобен отказ от работа.    Според министър Каракачанов голяма част от обществото вижда проблема и подкрепя идеята на концепцията.    В България няма реална интеграционна политика за циганите, каза още той.    „ Моделът в България беше обърнат и близо 30 години се опитваха да ни обясняват, че интеграцията е мнозинството от населението да свикне с безобразията на малцинството и да търпи това, което се случва. Това не е интеграция. Моделът би следвало да бъде през училище, през създаване на грамотност, създаване на трудови навици и възпитание. Това означава интеграция – населението да се осъзнае, че е част от обществото, а в обществото има закони и правила, които се спазват, че на чуждия живот и собственост не може да се посяга.    Търпимост има, следва да има и толерантност, и разбиране, когато виждаш, че тази група от населението полага усилия да се интегрира и да направи нещо, полезно за себе си и за останалите“, уточни Каракачанов.    Министърът отбеляза, че затова е необходима ясна и целенасочена държавна политика, защото нито местните власти, нито образователното министерство или полицията могат да се справят самостоятелно с този проблем.", "date": "2019.04.12", "title": "Каракачанов: В България няма реална интеграционна политика за циганите"}
{"url": "http://epicenter.bg/article/Balgarche-stana-nay-mladiyat-zlaten-medalist-po-matematika-v-sveta/179977/2/0", "text": "Шестгодишният Лъчезар Томов от Бургас, който все още ходи на детска градина е най-младият златен медалист по математика в света. Вчера той се завърна в родния си град от Международната олимпиада по математика в Тайланд.   В Тайланд детето-чудо пребори конкуренцията на 1500 участници от 21 държави. Показва златния медал и зарчетата, които е получил като подарък от организаторите. Споделя, че състезанието не е било леко.   Лъчезар участва на наши и международни състезания по математика от една година. Вече има 14 спечелени медала. Детето-чудо не ходи на уроци по математика. С него се занимават родителите му и дядо му, който не живее в Бургас.   Освен да решава задачи Лъчезар обича и да играе, като всяко дете. Децата от детската градина посрещнаха златния медалист от Тайланд със специално изработени от тях картички, съобщи Bulgaria ON AIR.", "date": "2019.04.12", "title": "Българче стана най-младият златен медалист по математика в света"}
{"url": "http://epicenter.bg/article/Aleksandar-Sidi--Obshtestvoto-tarsi-vazmezdie/179978/2/0", "text": "Битката между партии преди евровота става все по-ожесточена. На този фон скандалите с апартаментите на властта не само че не стихват, но се възпламеняват все по-силно. Междувременно напрежението в Габрово, след нападението над магазинер от двама агресори, расте.   \"Напрежението ще стихне. Габрово е поредното колче в циганизацията на България. Тази конкретна общност злоупотребява с правата си. Държавата постоянно се опитва да интегрира тези хора. Но парите потъват в джобовете на техните барони, а това провокира чувството на безнаказаност. Хулиганските прояви стават все по-ежедневни. Трябва да приемем концепцията на Красимир Каракачанов. Въпреки че тя не е панацея. Започнаха законодателните инициативи в правилната посока\", коментира депутатът от ВМРО Александър Сиди в ефира на пред Bulgaria ON AIR.   Според него трябва да се премахне съкратената съдебна процедура. \"Усещането за безнаказаност е големият проблем в България. Полицията си върши работата. Прокуратурата е тази, която преценява кой да бъде задържан и кой пуснат. Хората искат възмездие. Държавата трябва да им го даде\", подчерта депутатът.   По думите на Сиди проблемът на \"Апартаментгейт\" са вратичките в закона, оставени през годините по различни причини. \"Имотните сделки, които се сключват, са много по-различни от офертите по интернет сайтовете. Не всеки заслужава да бъде пожертван в името на партията си, щом срещу него няма достатъчно доказателства. Така се изчерпва доверието на хората в държавата\", изтъкна Сиди.   \"Ангел Джамбазки трябва да стане член на европарламента. Той трябва да продължава да се бори за правата на българските граждани. Всички патриотично мислещи хора трябва да гласуват за него\", заяви Александър Сиди.", "date": "2019.04.12", "title": "Александър Сиди: Обществото търси възмездие"}
{"url": "http://epicenter.bg/article/Parlamentat-obyavi-Veliko-Tarnovo-za-istoricheska-i-duhovna-stolitsa-na-Balgariya/179979/2/0", "text": "Парламентът обяви Велико Търново за историческа и духовна столица на България, предаде Агенция „Фокус“.   \"За\" обявяването на града като историческа и духовна столица на страната гласуваха 99 народни представители, без \"против\" и \"въздържали се\".    Точката бе включена в дневния ред в началото на заседанието по предложение на председателя на парламента Цвета Караянчева. Проекторешението е внесено от депутати от парламентарните групи на ГЕРБ, „Обединени патриоти“ и ДПС на 4 април 2019 г. Предложението е от Инициативен комитет, представляващ великотърновската общественост и подкрепено с решение на Общинския съвет на града от 28 март 2019 г.    В мотивите се посочва, че градът е ключов не само за българската и европейската история, но и за българската идентичност. При представянето на мотивите на проекторешението народният представител от ПГ на ГЕРБ в 4-и Многомандатен избирателен район - Велико Търново Станислава Стоянова посочи, че Търново е неразривно свързан с дълбините на историята на нашите земи. Тя отчете и ролята на Търново в епохата на Българското възраждане, както и че градът е център на 1-ви революционен окръг и че в него се провежда Учредителното народно събрание.  ", "date": "2019.04.12", "title": "Парламентът обяви Велико Търново за историческа и духовна столица на България"}
{"url": "http://epicenter.bg/article/Snyag-vali-na-vrah-Snezhanka-v-Pamporovo/180018/2/0", "text": "  Сняг вали на вр. Снежанка, информират от Планинската спасителна служба.   Валежи от дъжд и сняг има и в района на \"Студенец\".   Лифтовете и пистите не работят, тъй като ски сезонът в курорта приключи на 7 април.   В зоните над 1000 м в Смолянска област в следобедните часове заваля сняг, а в по-ниските части- дъжд.  ", "date": "2019.04.12", "title": "Сняг вали на връх Снежанка в Пампорово"}
{"url": "http://epicenter.bg/article/Borisov--Ochakvam-ostavkata-na-direktora-na-politsiyata-v-Gabrovo--/180019/2/0", "text": "Имам основателни претенции към директора на полицията в града. За мен оставката или поемането на отговорност от този директор трябва да стане факт, щом се прибере министърът. Това заяви пред журналисти премиерът Бойко Борисов в Дубровник в отговор на въпрос за напрежението в Габрово, предизвикано от побоя на трима цигани над продавач в хранителен магазин.  Премиерът обясни, че докато той самият е бил на Европейския съвет, а след това - Дубровник, министърът на вътрешните работи и главният секретар са били в централата на Интерпол в Лион.  Борисов обясни още, че е получил сведения, че месеци наред са допуснати случаи в града, при които \"разни такива групи да си пият бира на детски площадки, да се правят на интересни в града\".  \"Това е ролята на полицията - това да не го допуска. Полицията е за това, да е взела мерки\", категоричен бе премиерът.    \"Ако е така, както чувам, големи групи хора са се разхождали нагоре-надолу и са притеснявали майките, децата или хората, полицията къде е? Да са ми докладвали, да съм изпратил още 100-200-300 полицаи. Със стотици милиони дадохме повече за МВР. Имаме кадри, имаме всичко\", аргументира се Борисов.  \"Какви правомощия? Няма незадържан ром, извършил престъпление\", категоричен бе Борисов в отговор на въпрос необходимо ли е да се дадат повече правомощия на полицаите за борбата им с циганската престъпност.  \"От 12 000 затворници, или колкото са, 10 или 11 000 са роми. Недейте да настройвате хората и етносите едни срещу други\", призова премиерът.  \"За предишните избори имахме мигранти. Спряхме ги, сега като няма мигранти, трябва да намерим някакъв такъв етнически въпрос\", заяви още той.  \"Да, грубо посегателство. Да, тези, които са отишли да бият магазинера, сега са в ареста с постоянни мерки в Търново. Въпросът е, като са хванати, аз ще говоря само за МВР, защото другите правозащитни органи са много чувствителни - защо са пуснати? За този, в МВР, който ги е пуснал, аз ще искам тежка санкция. Другите органи вие си ги питайте\", категоричен бе премиерът пред журналистите.  ", "date": "2019.04.12", "title": "Борисов: Очаквам оставката на директора на полицията в Габрово! (ВИДЕО)"}
{"url": "http://epicenter.bg/article/Doktore--inzhektiray-mi-dobro-nastroenie/179976/10/0", "text": "На Световния конгрес по естетична медицина в Монако, който завърши неотдавна, новата тенденция, която бе представена, всъщност назрява от доста време – цялостното моделиране на лицето. Дори когато се правят рутинни процедури като уголемяване и хидратиране на устни, това отново да бъде съобразено с пропорциите и общото излъчване.    Естетиката навлезе в нов етап от развитието си – всичко вече е медицинско обосновано. Има много учебници, специализирана литература, които показват точно в кой слой на кожата да се постави хиалуронова киселина, точно какво количество да се постави, т.е. вече когато човек инжектира хиалуронова киселина трябва да познава отлично структурите е на лицето и не само анатомията на мускулите, ами анатомията на костта, на мастните депа, разположението на кръвоносните съдове, защото усложненията стават все по-сериозни, -  навлизаме в истинска медицина в световен мащаб.   Изводът се налага сам: за всякакви разкрасителни процедури трябва да се търси обучен лекар с добра квалификация и познания.   Д-р Маурицио де Майо е водеща фигура в естетичната медицина. На всеки конгрес той представя по нещо иновативно и революционно. Тази година това е т.нар. миомодулация. Според неговите научни проучвания, инжектирането на филър под и върху мускула повлиява неговото съкращаване и от там неговата експресия.   В зависимост от зоната на поставяне, постигаме различен   ефект. Могат да се повдигат ъгълчетата на устните, веждите, структурите на долната част на лицето… то вече се разглежда като едно емоционално послание. Когато инжектираме хиалуронова киселина, премоделираме изражението на лицето – изчезват умората, сърдитите бръчки, чез третиране на определени точки красотата се увеличава,   И тази година бе отделено голямо внимание на страничните ефекти.  На мен най-силно впечатление ми направи неоперативната трансформация на носа –  чрез инжектиране на хиалуронова киселина във върха, на основата и в ноздрите мое да се промени формата му, да стане чип, по-широк.  Тук трябва да се работи изключително прецизно, защото съдовете на носа са свързани със съдовете на окото и на мозъка. Има регистрирани случаи на ослепяване от неправилното поставяне в тази зона.   Внимавайте! Хиалуроновата киселина е много по-сложна и с повече странични ефекти ,отколкото бутолиновия токсин. Срокът на ботокса е 4 месеца, след което напълно се разгражда и последствията от него изчезват. Докато некрозата, която се получава в следствие запушване на кръвоносен съд може да има трагични последствия.   Хиалуронова киселина се прилага повече от 20 години  и досега няма изнесени данни, че уврежда здравето. Но при хора със сериозни автоимунни заболявания или с тежки форми на онкологични заболявания не трябва да се прибягва до такива интервенции.   За желаещите да се подмладяват над 60 години миомодулацията повлиява на мускула и го лифтира и това е надеждното средство при индивиди с отпусната кожа и ботулинов токсин не може да се прилага. Тук, обаче се изискват огромни познания на кой слой да се постави хиалуроновата киселина.   В Монако ни показаха цял набор от техники за инжектирането й: под и над мускула, в отделните зони, комбинацията на различно концентрирани хиалуронови киселини, защото когато имаме стапяне на костта, за да постигнем възвръщането й трябва да се прилагат много плътни филъри.    Беше представен новият филър Волукс, който е с костно заместване и има изключителен ефект при модулиране на брадичка и повдигане и лифтиране на долната част на лицето. И тук пропорциите са строго фиксирани за съотношение между горната и долната устна, ъгълът между носа и брадичката. Така естетичната медицина помага на хора с асиметрия или увреди в следствие различни заболявания. Изследвания показват, че естетичните процедури влияят положително върху здравето на хората.   Приложението на ботулинов токсин при белези от акне беше интересна и изненадваща за ме процедура.  Това е нова и неразработена терапия но дава надежда за хората с дълбоки лезии, особено по лицето. Ботоксът релаксира мускулните влакна, прилага се като вид мезотерапия и по този начин се изглаждат белезите.    Според мен, при това издание на конгреса имаше  по-малко машини за извайване на тялото, наблягаше се на козметиката и на апаратура за лице.  Девизът беше Less is better than more. Показваха известни личности – футболисти, певци, артисти, които са прекалили с естетичните процедури или са попаднали на не достатъчно добър лекар като пример как не трябва да се прави. Изводът е, че човек трябва да изглежда естествен.   В този смисъл основното, на което се наблягаше на конгреса е, че е по-добре да се сложи по-малко количество, да се добави след време, отколкото да се прави корекция след това. Хиалуроновата киселина ако е в повече може да се разгради, но това е рисково, защото се вкарва един ензим, който разгражда не само инжектираната, ами и собствената ви хиалуронова киселина.    Всеки лекар, който работи с нея задължително трябва да има хиалуронидаза в хладилника си, за да реагира спешно ако се запуши кръвоносен съд. В този случай първите 24 часа са много важни. Ако се сложи прекомерно количество хиалуронова киселина в дадена зона и се запуши съд, болката е много силна и мястото побелява. Тогава не бива да се слага лед, а да се постави топъл компрес.   Когато се сложи прекалено голямо количество хиалуронова киселина всички структури на лицето се притискат и започват да страдат, защото тя поема водата и хората изглеждат като понички или риба-балон. По тези причини е важно да се слага поетапно, на отделни зони и лекарят да има квалификация, защото в един момент кожните структури започват да пропадат.   Всички тези неща са много важни за поколението Милениум, родено след 2000 година. То живее в социалните мрежи и чрез селфитата си и затова държи на красивия си външен вид.  ", "date": "2019.04.12", "title": "Докторе, инжектирай ми добро настроение"}
{"url": "http://epicenter.bg/article/Megan-pak-chupi-traditsii---nyama-da-pokazhe-bebeto-sled-razhdaneto/179982/10/99", "text": "Дория Рагланд – майката на Меган Маркъл , ще пристигне в Лондон от Лос Анджелис за раждането на първото си внуче, след което ще остане за кратко с младото семейство, за да помогне в грижите за бебето, съобщава в. ”Дейли мейл“.   37-годишната херцогиня на Съсекс трябва да роди в края на този или началото на следващия месец и е близка с майка си, която е инструктор по йога.   След като еуфорията около раждането на новият член на британското кралско семейство се поуталожи, 62-годишната Дория ще отпътува обратно към дома си, за да се върне към работата си и грижите по своите кучета.   Приятел на Меган и принц Хари сподели, че вероятно херцогинята, която отдадено практикува йога от години – включително по време на бременността, ще разчита на съветите на майка си за раждането. Бъдещата майка винаги е демонстрирала подкрепата си към природосъобразния начин на живот – включително медитация, йога и балансирана диета, които й дават допълнителна енергия.    Междувременно в британските медии се появи информация, че херцогинята на Съсекс е отказала  да се довери на грижите на лекарите на Кралица Елизабет Втора, които определила като ”мъже в костюми”. 37-годишната Меган решила да скъса с традицията и е избрала да роди под грижите на собствен екип, воден от жена лекар. Гинеколозите Алън Фратинг и Гай Торп – Бийстън, който е най-добрият експерт по високорискови бременности, бяха лекарите, които изродиха и трите деца на херцозите на Кеймбридж Уилям и Кейт. Те са сред най-добрите специалисти в света, но никой от двамата няма да присъства на раждането на Меган, която ”любезно“ отказала услугите им.   Разбира се лекарите на кралицата по протокол не могат да бъдат изцяло изключени от раждането и вероятно по протокол ще се намесят ”в случай, че нещо се обърка“. Източник, близък до херцозите на Съсекс заяви, че Меган и Хари не мислят да спазят и друга традиция – да позират с новороденото пред медиите веднага след раждането. Според тях това не било наложително, тъй като бебето няма да е директен наследник на британския престол. Вероятно раждането ще бъде оповестено с кратко съобщение, а по-късно ще бъде публикувана снимка.   Според близки на Меган тя не намирала за необходимо след раждането да става и да се облича официално за няколко медийни снимки, само защото ”хората си мислят, че трябва да го направи.“    Източник: Канал 3", "date": "2019.04.12", "title": "Меган пак чупи традиции - няма да покаже бебето след раждането"}
{"url": "http://epicenter.bg/article/Dzhenifar-Lopes-s-roklya-na-balgarski-dizayner-v-noviya-si-klip--Video-/179984/10/84", "text": "Джей Ло е изключително провокативна в най-новото си видео към песента \"Medicine\".   В нея певицата излага на показ пищната си фигура, танцувайки на въртележка и на пилон.   Джей Ло сменя няколко тоалета, а един от тях е на български дизайнер, съобщават от bTV. Живомир Домусчиев е изработил ефектна бяла рокля от пластмаса. Той живее и твори в Лондон от години. А дрехите от PVC и пластмаса са негова запазена марка. Освен Джей Ло, на Живомир Домусчиев са се доверявали и още знаменитости. Последната звезда, облечена с негов тоалет, беше Бебе Рекса. Кристина Агилера се появи, облечена с негов тоалет в новогодишната нощ, а Ники Минаж също се появи с пластмасов тоалет преди време.   Дрехи от Домусчиев е обличала и Гери-Никол.", "date": "2019.04.12", "title": "Дженифър Лопес с рокля на български дизайнер в новия си клип (Видео)"}
{"url": "http://epicenter.bg/article/Pamela-Andersan-gnevna-ot-aresta-na-Asandzh--kogoto-nareche--geroy-/179992/10/99", "text": "Бившата актриса от \"Спасители на плажа\" Памела Андерсън отправи остри думи към правителствата на Великобритания, Еквадор и САЩ след ареста на основателя на \"Уикилийкс\" Джулиан Асандж в Лондон вчера, съобщи Ройтерс. Андерсън, която публикува в блога си материали за Асандж и пътува многократно до еквадорското посолство в Лондон по време на седемгодишния престой на Асандж в него, го определи като \"герой\" в серия от съобщения в Туитър през вчерашния ден. \r\n   \r\n \"Аз съм шокирана\", написа 51-годишната актриса, бивш модел на Плейбой и активист за правата на животните. \"Еквадор, как можа?... Великобритания, как можа?... Трябваше ти да отвлечеш вниманието от идиотските си глупости с Брекзит\", пише Андерсън в Twitter. \"А САЩ? Този отровен страхливец, президентът, на него сигурно му трябва да угоди на привържениците си?\", продължава Памела Андерсън.   Източник: Дарик", "date": "2019.04.12", "title": "Памела Андерсън гневна от ареста на Асандж, когото нарече „герой“"}
{"url": "http://epicenter.bg/article/Neochakvan-obrat--Andzhelina-si-iska-Brad-Pit-otnovo-/180000/10/100", "text": "Неочакван обрат в отношенията между Анджелина Джоли и Брад Пит. След като актрисата подаде молба за развод септември 2016 г., преди броени дни стана ясно, че тя иска Брад отново и копнее пак да бъдат семейство.   \"Анджелина желае да си го върне. Тя иска отново да са заедно и не иска да продължи напред без него. Затова и затруднява Брад толкова по време на делото за развода\", разкрива източник, цитиран от в. \"Сън\".   Брад Пит обаче няма интерес да възобнови отново отношенията си с Анджи. \"Той не желае да се събират, но и не иска да я отблъсква директно заради доброто на децата. Важно му е да поддържа приятелски отношения с нея, за да се чувстват добре наследниците им\", разкрива източник, цитиран от американските медии.   \"Той иска разводът да приключи и двамата да продължат по пътя си, но от близо година тя просто не желае да го пусне\", допълва мъжът.   Припомняме ви, че любовта между Анджелина Джоли и Брад Пит пламна по време на снимките на лентата \"Мистър и мисис Смит\". През 2014-а, след осем години заедно, двамата минаха под венчилото. Две години по-късно Джоли подаде документи за развод. Има различни спекулации за причината, принудила красавицата да вземе това решение. Най-много се тиражираше твърдението, че Анджи напуска Брад заради неговите проблеми с алкохола и най-вече заради грозна сцена между него и Мадокс. Самият Брад не коментира, но признава, че в действителност има проблем с алкохола, които се опитва да преодолее.  Източник: woman.bg", "date": "2019.04.12", "title": "Неочакван обрат: Анджелина си иска Брад Пит отново  "}
{"url": "http://epicenter.bg/article/Lyubiteli-na-zhivotnite-zagrizheni-za-kotaraka-na-Asandzh/180022/10/100", "text": "Докато хората, според които Джулиан Асандж е герой, са загрижени за съдбата на основателя на \"Уикилийкс\" след вчерашния му арест в Лондон, любители на животните побързаха да споделят в социалните мрежи вълнението си относно участта на котарака му.   Джеймс правеше компания на стопанина си, който от 2012 г. се укриваше в посолството на Еквадор в Лондон. Котаракът неведнъж е забелязван да наднича през прозорците, често издокаран с вратовръзка, пише в. \"Дейли стар\".   И докато светът следи случая с Джулиан Асандж, любителите на животни поискаха да разберат какво се случва с неговия питомец.   От еквадорското посолство в Лондон са съобщили, че приятели на Асандж са взели Джеймс още през септември. \"Котаракът не е тук. Ние не сме зоомагазин и не държим при нас домашни любимци\", казват от посолството.   Длъжностните лица преди заплашваха, че ако Асандж не храни питомеца си и не почиства след него, Джеймс ще бъде изпратен в приют за животни, припомня изданието.   Източник: Канал 3", "date": "2019.04.12", "title": "Любители на животните загрижени за котарака на Асандж"}
{"url": "http://epicenter.bg/article/Prilozhenie-prognozira-koy-ot-geroite-v--quot-Igra-na-tronove-quot--shte-umre-/180038/10/0", "text": "Студенти по компютърни науки от Мюнхенския технически университет разработиха приложение, което прогнозира кои герои от \"Игра на тронове\" ще оцелеят и кои - не в края на телевизионния сериал, предава Канал 3.  Ръководителят на проекта Гай Яхдав обясни, че вероятността за оцеляване на героите се измерва въз основа на анализ на продължителността на техния живот. Използват се данни от интернет и компютърен алгоритъм. Алгоритъмът наподобява научния подход, който се прилага за определяне на ефекта от различни лекарства при лечение на болести.  Въпреки че анализът \"се основава на данни от фантастичен свят, абсолютно същата технология, свързана с изкуствен интелект, се прилага и при анализа на данни от реалния живот\", отбеляза Яхдав.  Резултатите показали, че най-голям шанс за оцеляване - 99% има Денерис Таргариен, а Брон вероятно ще е следващият, който ще умре. Времето ще покаже дали е така, но сериалът е доста непредсказуем.  ", "date": "2019.04.12", "title": "Приложение прогнозира кой от героите в \"Игра на тронове\" ще умре "}
{"url": "http://epicenter.bg/article/Kralitsata-skochi-sreshtu-Megan--Nyama-da---pozvoli-da-gleda-bebeto-kato-vegan/180040/10/99", "text": "Кралица Елизабет II няма да позволи на Меган Маркъл да отглежда детето си като веган.   Всички във Великобритания вече са в трепетно очакване на голямото събитие.   Според информация на сп. \"Woman's Day\" херцогинята на Съсекс е изявила желание да отглежда детето си като веган. Това обаче истински е разгневило кралица Елизабет II или поне така твърди източник от Кралския двор.   \"Нейно Величество няма да допусне подобно нещо\", казва източникът.   Принцът не искал да ядосва баба си и разговарял по темата за веганството със своята съпруга, като двамата очевидно имали разминавания.    \"Принц Хари се надява, че Меган ще се успокои след раждането на бебето. Той приписва идеята ѝ на по-наситените ѝ емоции през бременността. Меган изглежда склонна да не се съобразява с кралските традиции и да прекрачва границите, на което не се гледа с добро око, особено от кралицата\", допълва източникът.  Източник: woman.bg", "date": "2019.04.12", "title": "Кралицата скочи срещу Меган: Няма да ѝ позволи да гледа бебето като веган"}
{"url": "http://epicenter.bg/article/Zlato-i-dva-srebarni-medala-za-zhenskata-borba-ot-evropeyskoto-v-Bukuresht/179994/8/0", "text": "  Състезателката ни в категория до 59 килограма спечели убедително финала срещу рускинята Светлана Липатова с 3 на 0 точки. По този начин Дудова завоюва първа титла за родната борба на европейското първенство.     Преди това на финал се класира и най–титулованата ни състезателка Тайбе Юсеин. Тя ще защитава титлата си по-късно днес в категория до 62 килограма. Другата ни представителка от вчера Мими Христова загуби своя полуфинал при 57-килограмовите с 3:9 от унгарката Емесе Барка.   Източник: Канал 3", "date": "2019.04.12", "title": "Злато и два сребърни медала за женската борба от европейското в Букурещ"}
{"url": "http://epicenter.bg/article/Balkanite-sazdavat-komitet-za-podavane-na-kandidaturi-za-Evro-2028-i-Mondial-2030/179996/8/0", "text": "Спортните министри и представители на футболните федерации на България, Румъния, Гърция и Сърбия ще проведат работна среща в Солун на 13 април.   Министърът на младежта и спорта Красен Кралев, министърът на младежта и спорта на Сърбия Ваня Удовичич, зам.-министърът на културата и спорта на Гърция Георгос Василиадис и министърът на младежта и спорта на Румъния Богдан Константин Матей се очаква да подпишат Меморандум за разбирателство между четирите правителства, с който да се официализира учредяването на организационен комитет за подготовка на съвместната кандидатура за Мондиал 2030 и Европейското първенство през 2028.   По време на срещата в Солун  всяка от четирите страни трябва да направи конкретни предложения с какви градове и стадиони може да се включи в кандидатурата.   От страна на България в разговорите на експертно ниво ще участват президентът на Българския футболен съюз (БФС) Борислав Михайлов, изпълнителният директор на Национална спортна база Пламен Манолов, заместник-изпълнителният директор на БФС Антон Попов и директорът на дирекция \"Европейски програми, проекти и международно сътрудничество\" на Министерство на младежта и спорта Виктория Славкова.   От името на Румъния на срещата ще присъства президентът на Румънския футболен съюз Разван Бурлеану. Президентът на футболната федерация на Гърция Граменос Евангелос и шефът на кабинета на зам.-министър Василиадис ще участват в експертната среща от името на Гърция. Сърбия ще бъде представена от вицепрезидента на Сръбската футболна асоциация Марко Пантелич, генералния секретар на Асоциацията Йован Шурбатович и заместник-спортния министър Дарко Удовичич.   След работната среща спортните министри и представителите на футболните федерации на България, Сърбия, Румъния и Гърция ще дадат изявление за медиите. Работната среща в Солун е четвърта поред между четирите държави. Първите две се проведоха в Сърбия през ноември и декември миналата година, последната среща беше в София през февруари.", "date": "2019.04.12", "title": "Балканите създават комитет за подаване на кандидатури за Евро 2028 и Мондиал 2030"}
{"url": "http://epicenter.bg/article/Silno-nachalo-za-Taseva-na-Svetovnata-kupa-v-Sofiya--VIDEO-SNIMKI-/180020/8/0", "text": "В столичната зала \"Арена Армеец\" започна надпреварата за Световната купа по художествена гимнастика. За приза ще се борят 68 индивидуални състезателки и 17 ансамбъла. Финалите ще са в неделя, а състезанието за световната купа в София е едно от четирите за сезона, съобщи Нова телевизия.   В индивудуалната надпревара България е представена от Невяна Владинова и Катрин Тасева, която в петък сутрин изпълни съчетанията си с топка и обръч в многобоя. Владинова ще се представи по-късно през деня. След 17 ч. на килима ще излезе и ансамбълът и за първото си съчетание.   Катрин Тасева, която бе със стартов номер 18 в Група А, се справи по страхотен начин с изпълнението си на топка. Тасева допусна леки неточности, но получи най-високата оценка след първото завъртане в потока – 19.800. Съдиите оцениха изпълнението на Кати с обръч на 20.650 и така тя събра общо от двете си изпълнения 40.450 точки   21-годишната ни гимнастичка остава втора в класирането, втора е Линой Ашрам от Израел – 40.550 (19.450 на обръч и 21.100 на топка). Трета е Евита Грискенас с 38.350 (19.400 на топка и 18.950 на обръч).   Невяна Владинова започва Световната купа в Група C с обръч и със стартов номер 22. ", "date": "2019.04.12", "title": "Силно начало за Тасева на Световната купа в София (ВИДЕО+СНИМКИ)"}
{"url": "http://epicenter.bg/article/TIR-pregazi-kandidat-prezidenta-na-Ukrayna-Zelenski-v-provokativen-klip--Video-/179986/7/0", "text": "Министърът на вътрешните работи на Украйна  Арсен Аваков заяви, че е необходимо да се даде правна оценка на видеото, в което ТИР прегазва кандидата за президент Владимир Зеленски.    \"Това е член 346 ... Това е заплаха за държавник, обществен активист или обществена личност. Това е безобразно видео\", заяви Аваков пред УНИАН.   \"Мисля, че много скоро този видеозапис ще изчезне от мрежата, защото следователят вече е призовал администрацията на мрежата да го извади“, каза Аваков.       \"Това е пример за убийство\", каза Аваков.  \"Мисля, че това е много неправилно ... Следователите считат, че това е пряка заплаха, която попада в обхвата на този член. По принцип, това е углавно престъпление, наказуемо със задържане, лишаване от свобода, но трябва да се даде и правна оценка на това видео и да се премахне от мрежата”, заяви Аваков. Той съобщи още, че са усилени и мерките за охрана на Владимир Зеленски.    На 11 април от щаба на Зеленски обявиха, че охраната на техният кандидат може да бъде усилена след публикуването на провокационното видео в информационния канал \"Европейското бъдеще на Украйна\", който е свързан с Порошенко.     Публикуваният видеоклипа, в който ТИР прегазва Зеленски, обаче вече е на мушката на  Главното следствено управление на Националната полиция. То е открило наказателно производство по чл. 346 от Наказателния кодекс на Украйна - заплаха или насилието срещу държавна или обществена личност, обобщава УНИАН.   Източник: Канал 3", "date": "2019.04.12", "title": "ТИР прегази кандидат-президента на Украйна Зеленски в провокативен клип (Видео)"}
{"url": "http://epicenter.bg/article/Anonimnite-zaplashiha-London-s-vazmezdie-za-aresta-na-Asandzh--VIDEO-/180005/7/0", "text": "Хакерите от международната група Anonymous заплашиха властите във Великобритания с възмездие след ареста на основателя на \"Уикилийкс\" Джулиан Асандж. Във видеообръщение до своите привърженици по целия свят \"Анонимните\" обвиниха британските власти в произвол и нарушаване на човешките права.  \"Освободете Асандж или ще платите скъпо\", заплашват те в съобщението.  Арестът на Асандж, катто и преследването на други сътрудници на \"Уикилийкс\" свидетелства за това, че властите в Обединеното кралство \"няма да се спрат пред нищо, за да запазят своите тайни\", подчертават \"Анонимните\".  Освен това според тях Асандж е \"враг на държавата, тъй като разобличава и левите, и десните\", се казва в съобщението. \"Анонимните\" съобщават още, че самият Асандж ги е предупредил за \"предстоящия си арест\".  Според хакерите той е \"истински журналист, който казва истината за властите и разобличава корупцията както сред левицата, така и при десницата\". От 2010 г той редовно е предлаган за Нобелова награда за мир, припомнят \"Анонимните\".  През 2006 г Джулиан Асандж основа портала \"Уикилийскс\", на който публикува секретна информация за действията на редица правителства, в това число и това на САЩ. Заради повдигнатите му в Швеция обвинения за изнасилване през 2012 г. той поиска убежище в посолството на Еквадор в Лондон, където прекара непрекъснато почти 7 години.  В четвъртък еквадорските власти му отказаха по-нататъшно предоставяне на убежище, след което Асандж бе арестуван от лондонската полиция.  ", "date": "2019.04.12", "title": "Анонимните заплашиха Лондон с възмездие за ареста на Асандж (ВИДЕО)"}
{"url": "http://epicenter.bg/article/Za-parvi-pat-ot-3-veka--Otvoriha-Svetite-stapala--po-koito-e-minal-Spasitelya/180027/7/0", "text": "Светите стъпала, по които според преданието е преминал Исус Христос преди да се яви пред римския управител на Юдея Пилат Понтийски, бяха отново открити за поклонниците в Рим, предаде Франс прес. Множество вярващи побързаха да изкачат мраморната стълба, пълзейки на колене, както са го правили милиони поклонници преди тях през вековете. Светите стъпала са 28 на брой. Те са били пренесени от Йерусалим в Рим по времето на император Константин според легенда, която никога не е била потвърдена. През 1723 година мраморната стълба е била покрита с дървен материал, за да не бъде повредена от многобройните вярващи, преминаващи по нея. Дървената защита за кратко е била премахната през 1950 година, за да бъдат почистени стъпалата, след което е била положена обратно. Сега, след близо три века, реставраторите отново временно разкриха за публиката мраморната светиня. Според легендата на единадесетото стъпало е покапала кръвта на Христос. Стълбата толкова се е износила през вековете, че на места стъпалата били вдлъбнати с 15 сантиметра от пълзенето на вярващите. Това наложило те да бъдат покрити. Сега, когато реставраторите за пореден път премахнаха дървеното покритие, те се натъкнаха на хиляди бележки и монети, оставени от поклонниците, както и на два кръста. Те са били инкрустирани на горните стъпала и са отбелязали мястото, на което е стоял Христос, когато са го изправили пред неговите римски съдници. Никой все още не знае дали Светите стъпала, които са били пренесени в Рим, наистина са били същите като тези в Ерусалим отпреди две хилядолетия. Но с напредването на науката вярващите се надяват този факт да бъде установен. Светата стълба ще бъде отворена за публиката два месеца, преди да бъдат отново покрита.   Източник: Фактор", "date": "2019.04.12", "title": "За първи път от 3 века: Отвориха Светите стъпала, по които е минал Спасителя"}
{"url": "http://epicenter.bg/article/Chetirima-balgari-sa-arestuvani-v-Bali-za-skimirane-na-bankovi-karti-/180035/7/0", "text": "Четирима граждани на България са арестувани на остров Бали за скимиране на банкови карти, съобщава електронното издание The Jakarta Post, цитирано от Агенция \"Фокус\".  Арестуваните са идентифицирани като Калоян Кирилов Спасов, 38 г., Любомир Тодоров Богданов, 33 г., Николай Валентинов Динев, 39 г., и Валентин Чавдаров Галчев, 31 г. Освен кражба на данни, четиримата са източвали пари от банковите сметки на жертвите си.  „Арестувахме всички заподозрени в Пекату, Южна Кута“, поясни генералният директор на полицията в Бали на пресконференция, като допълни, че малко преди задържането им четиримата са извършили поредна кражба. .  Заподозрените са изправени пред потенциална присъда от повече от пет години затвор, съгласно Закона за електронната информация и Наказателния кодекс на Индонезия.  По-рано тази година полицията в Бали арестува петима други българи по сходен случай. Предполага се, че има връзка между двата случая. Разследването продължава.  ", "date": "2019.04.12", "title": "Четирима българи са арестувани в Бали за скимиране на банкови карти "}
{"url": "http://epicenter.bg/article/V-Twitter--Hilari-Klintan-da-vleze-v-zatvora-/180037/7/0", "text": "Бившият държавен секретар на САЩ Хилари Клинтън трябва да влезе в затвора. Постове с такова и подобно съдържание са се появили в Twitter, предаде Би Би Си, цитирана от Новини.бг Поводът за гневните публикации са били думи на съпругата на бившия президент на САЩ Бил Клинтън за ареста на Джулиан Асандж, извършен вчера в еквадорското посолство в Лондон.   \"Този човек трябва да бъде осъден. Най-малко заради това, което той направи\", е заявила тя пред медии в страната си. Нейните думи са били реакция на публикацията на документи в основания от австралиеца сайт WikiLeaks, изтекли от външното министерство на САЩ, докато тя бе начело на дипломатическата централа на Вашингтон през първия мандат на 44-ия стопанин на Белия дом – Барак Обама.  Клинтън не е пропуснала във връзка със задържането на Асандж да нападне и сегашния президент на САЩ. \"Асандж вероятно е единственият чужденец, когото Доналд Тръмп би искал да види в Америка\", е посочила още тя.   Според Клинтън и нейни привърженици тя е загубила изборите за държавен глава през 2016 г. и поради изтичането на документите от Държавния департамент.", "date": "2019.04.12", "title": "В Twitter: Хилари Клинтън да влезе в затвора!"}
{"url": "http://epicenter.bg/article/Hudozhnichkata-Daniela-Hadzhieva-vae-setsesionovi-angeli/179967/6/0", "text": "“По вятъра”  е една празнична, позитивна, нежна и много въздействаща изложба- живопис на Даниела Хаджиева. Основни акценти са ангелите и вятърът в крилата им, както и плодовете, които символизират изобилие и плодородие като нарът и смокините.    “Даниела Хаджиева, чиято живопис е в диалог с иконографията и със сецесионния стил едновременно, е споделила своите ангели като мълчащи, със затворени очи, завърнати навътре, с длани като цъфтящи лотоси. Когато имаме контакт с подобна живопис, трябва да държим сметка за особения вид комуникативност, който тя излъчва. Би било заблуда да се плъзнем по взиране в цветовете и тяхната тиха експресия или по други формални знаци. Бих казала, че с платната на Даниела Хаджиева  комуникацията е отложена във времето. Те се запечатват някъде дълбоко в емоционалната памет и при повторен контакт с тях се получава ефектът  на среща с нещо преживяно. Особено впечатлява умението на авторката да се внуши лекота и динамика в изображението. Ангелските образи на Даниела са съвършени, цялостни и мълчаливи,асиметрични на ущърбеното ни битие, на разривите ни, на географската ни ощетеност, на блокираната хуманност. Би било най-добре да отворят пролуки в съзнанието ни. Да си спомним.”, казва  кураторът Валентина Маринова.     Авторката определя стила си като неоромантичен: “Използвам златни детайли и християнски символи като връзка със старите ортодоксални икони, защото в детайл, догатката за присъствието на ангелите- хранители край нас е тема, която развивам...Да пресъздам едно невидимо успоредно присъствие на тези светли същества или поне усещането за това присъствие...сред хаоса на града и стържещото ни ежедневие. Харесва ми копнежът за път по непознати земи, който се опитвам да пресъздам дори в натюрмортите...”   Изложбата “По вятъра” ще бъде открита в “Къщата на София” на 15 април в 19 часа и ще остане там до края на май. ", "date": "2019.04.12", "title": "Художничката Даниела Хаджиева вае сецесионови ангели"}
{"url": "http://epicenter.bg/article/D-r-Milen-Vrabevski-i-kup-zvezdi-predstavyat-muzikalniya-shedyovar-/179961/6/0", "text": "Дванадесет страхотни композиции ще прозвучат на 12 май в Sofia Live Club, където ще бъде представен най-новият албум на Intelligent Music Project & Vrabevski Super Band - “Sorcery Inside”. Композициите – дело на прочутия български филантроп и учен д-р Милен Врабевски, ще бъдат изпълнени от звезден бенд – Стоян Янкулов-Стунджи, Боби Косатката, Бисер Иванов, Иво Стефанов, Ивайло Звездомиров, Славин Славчев, Лина Никол, Самуел Ефтимов. Водещ на концерта, който се очертава като едно от музикалните събития на годината, ще е радиозвездата от Z-Rock Елена Розберг. Всеки гост на концерта ще получи подарък – CD с новия албум срещу билета си, който може да бъде закупен онлайн: https://www.eventim.bg/bg/bileti/intelligent-music-project-sofia-live-club-520967/event.html „Албумът “Sorcery Inside” е посветен на вечно търсещия ум. Идеята е да достигнем до момента, в който откриваме източника на магията вътре в нас. Той се крие в способността ни да бъдем човеци на първо място “, споделя авторът на композициите и продуцент на албума д-р Милен Врабевски. “Sorcery Inside” е четвъртият музикален шедьовър, сътворен от доктора-филантроп, който е и талантлив композитор и музикант. В музикалния проект, който бе пуснат за безплатно изтегляне в YouTube и на сайта на Intelligent Music, блестят звезди от световната сцена - Саймън Филипс и Джоузеф Уилямс от група Toto, Карл Сентънс от Nazareth, Ричард Грисман от River Hounds, Джон Пейн от Asia. Световноизвестният барабанист и композитор Саймън Филипс участва в записите не само като перкусионист, но и като музикален копродуцент, заедно с д-р Врабевски и Иво Стефанов. Записите на албума са направени в края на миналата година в Brotheryn Studios в Калифорния от Саймън Филипс и Ърнест Тибс (барабани и перкусии), Джеси Зибенберг (китари, вокали) и Дейв Палмър (клавири). В албума “Sorcery Inside“ участват и едни от най-талантливите български рок музиканти – сред тях са Боби Косатката, Веселина Николова-Лина Никол, Бисер Иванов, Ивайло Звездомиров. Турне на 12-те композиции на д-р Врабевски от албума “Sorcery Inside“ ще зарадва феновете на рока в различни български и европейски градове. Д-р Врабевски е не само талантлив композитор, той е посветил живота си на научно-изследователската дейност, родолюбието и филантропията. Д-р Милен Врабевски е носител на много престижни отличия, сред тях – гражданската награда на Европейския парламент, „Личност на годината“, „Будител на годината“, „Апостол на българщината“. Прочутият филантроп е почетен гражданин на Варна за приноса му за българската култура и образование, като филантроп, ревностен родолюбец, благотворител и музикант. ", "date": "2019.04.12", "title": "Д-р Милен Врабевски и куп звезди представят музикалния шедьовър Sorcery Inside"}
{"url": "http://epicenter.bg/article/Valentin-Vatsev--GERB-e-zadgrobniyat-zhivot-na-BKP--Istoriyata-na-Balgariya-e-spryala/179974/11/0", "text": "- Количествените натрупвания на скандалите никога няма да доведат до ново качество. Най-много да паднат тиражите на вестниците или гледаемостта на телевизиите и аудиторията на сайтовете. Скандалите са израз на дълбинно неблагополучие в отношенията между управлявани и елити в страната. В тях няма нещо дълбоко символично. Това е стил на живот.   - Има само едно нещо, което може да задвижи спрялата история на България. А тя наистина е спряла и дори приплъзна назад. В много отношения България се връща към минали епохи – засилване на ролята на родово-племенния фактор, на съсловното и кастовото начало, запушване на социалните лифтове, спиране на вертикалната мобилност .   Това, което може да задвижи една промяна, е известно - подмяна на политическия елит на страната. Това е мегаисторическа задача. За нея е по-лесно да се говори, отколкото да се изпълни. Но друг изход няма. Днешният политически елит на България няма да се промени сам. Няма надежда за просветление сред господата от елита.   - Това е тежък исторически, морален, научен въпрос. Но искам да насоча вниманието към друг факт – в България като че ли вече започва подмяна на елита. Вярно, още сме в първите фази на този процес. Но така нареченият „Апартаментгейт“, който на този етап има формата на скандал, подсказва с динамиката си, че процесът ще се задълбочи. Най-вероятно, съвсем скоро, ще трябва да осъзнаем този процес не като лавина от скандали, а като обща криза на политическата система и на субекта на българската политика – на политическата класа.   Забележете – на този етап критиката е към управляващите, което е напълно естествено. Те пък отговарят с критика към опозицията. Отговорен и виден ръководител на опозицията – интересен е не с името си, а с казаното – заяви твърдо тези дни: „гледайте управляващите и не гледайте опозицията“.  Разбирам защо би искал това да е така, но същината на процеса вече засяга не управляващи или опозиция. Вече гори или поне пуши цялата тъкан на политическата класа.  Процесът е обективен и отива отвъд разправията, характерна за предизборни периоди. Цялата политическа класа сякаш е неспособна да се справи с предизвикателствата от последните дни и седмици.   Преди известно време госпожа Корнелия Нинова изгони от върхушката на БСП група политически мумии. Но не е решена една друга задача – на една политическа мумия трябва да дойдат поне две нови лица. Разчистването на позиции беше успешно, а от друга страна привличането на нови хора, създаването на широк, нов политически елит вътре в Българската социалистическа партия, продължава да стои като проблем.   Друг политик, когато споменаха заради негови имоти, сподели, че при него всичко е регистрирано. Тоест, не ме закачайте. Горе-долу така реагира и Цветан Цветанов, който така и не разбра обвиненията, които му бяха отправени.   Става дума за жестоко разминаване в оптиката на елита и оптиката на обществото, което наблюдава своя елит. Едните разсъждават в категориите на власт на правото - след като при мен всичко е легално, оставате ме на мира и не ми губете времето с вашата критика.  Обществото разсъждава в обратната логика: на правото на властта. Обществото се интересува от правата, които властта си е присвоила и употребява както поиска. Обществото знае, че властта сама утвърждава своите права и реалният въпрос е не дали е легална регистрацията на имотите на този или онзи властник или опозиционер. Въпросът е дали този тип натрупвания са легитимни. Има разминаване между легалност и легитимност. Обществото не приема легитимността на състоянието. Легалност и легитимност са две различни неща.  Логиката на елита и на обществото се разминават. Елитът отказва да чуе аргументите на обществото.  - Аз съм сигурен, че Цветан Цветанов е искрен. Той искрено не разбира какво искат хората от него, след като юридически всичко е правилно подвързано.   Днешният политически елит успешно легализира своите материални завоевания. При тях всичко е законно и аз не вярвам дори една честно работеща комисия да открие някакви съществени нарушения на закона. Дребни, може би, но съществени – едва ли.   Общественото съмнение обаче не е в легалността, не е в правната оформеност на материалните достижения, а в легитимността. Това налично съмнение е знак за кризата на политическата класа.  Обърнете внимание и на динамиката на самата проблематика. На този етап се говори за това кой колко квадратни метра има и обществото правилно смята, че ако нещо струва 1600 евро на квадратен метър, а политикът Х може да си го купи за 600, тона означава, че тази власт е неправедна. С други думи, на елита е отправено най-тежкото възможно обвинение от страна на обществото.   Представете си как френският крал, когото водят към гилотината, казва: Оставете ме, аз съм законен крал! Да, така е, те му отрязаха главата именно като на законен крал. Съмнението не е в неговата законност и легалност, а в неговата легитимност.  Обществото е на косъм от разстояние, когато вече ще гледа на собствения се елит като на нелегитимен. Въпросът за легитимността не се оправя с бумажки. Той е принципно друг -  политически е, а не правен.   Пред очите ни динамиката на процеса се засилва и въпросът за имотите, жилищната площ, асансьорите и терасите преминава към този за банковите активи в страната и чужбина. Подозирам, че главните натрупвания на финансови активи са в чужбина, където се смята, че е по-сигурно.  - Което означава, че българският елит живее тук като колективен чужденец, който паразитира върху обществения организъм.   И по логиката на развитието на процеса въпросът за финансовите активи не може да не премине в трета висша степен – личните деяния на някого.  Никой не е причинил по голяма вреда на ГЕРБ от Цветан Цветанов с абсолютно безумната си тирада след завръщането от САЩ, когато трябваше да обясни защо се оттегля. Той отказа дори да приеме въпрос, с което окончателно очерта линията на разминаване между общество и елит.   Борисов с добра интуиция се опитва да оправи проблема. Но, вижте, в един момент ще се появи и такава логика: Борисов, разбирайки колко е вреден Цветанов, не може да го махне, защото Цветанов може да си отвори устата. Това е нов поврат в сюжета. Показва, че има кръгово поръчителство, общи тайни и тази кръгова система на гаранции може да се пропука във всеки момент. Тогава вече ще се говори не за неправилна употреба на властта, а за лични деяния на лични фигури.  - Да, доскоро беше немислимо, но вече се мисли в тази посока. Процесът се самоускорява. Не очаквам властта да падне утре. Даже не мисля ще пада ли или няма да пада. Големият проблем е делегитимацията по морални причини на цял управленски слой на страната и тази делегитимация няма да прави разлика между управляващи и опозиция.  - Да. До един момент нямаше гейт, но поради хигиенните усилия на елита гейтовете са вече неизбежни и даже се множат.  - За двигателя на процеса има две хипотези. Едната е, че Държавният департамент чрез своя много ефективен орган „Свободна Европа“ желае да промени политическия пайзаж на страната, защото българският политически режим е омръзнал и на Изток, и на Запад.   Има само една сила, която е доволна от българския политически режим е това е самият той. Той си се харесва. Иначе е омръзнал на всички и не е чудо невиждано в американската практика да се променят управленските формули на държави, които зависят от  тях.   Втората хипотеза, която върви, е, че става дума за скандал между два обширни сектора на българската олигархия. Да, възможно е причината за инфекцията да е вътрешна.   Но ми се струва важно да подчертаем друго: държавата се развиваше така, че неволно, но неизбежно влезе и в етапа на саморазклащане.  Този режим загуби своите основания за легитимност, загуби доверието на обществото. Омръзнаха на огромен кръг от хора без явни политически ангажименти. Сегашният елит управлява само и единствено в свой интерес. Законът на всеки елит е, че управлява в своя интерес, но, ако наистина е елит, дава възможност за развитие и на всички други.  Срещу сегашната властова структура е време не за социалистическа революция, както някои мечтаят, а за обикновени буржоазно-демократични преобразувания.   Налице е пълна загуба на историческо чувство за мяра. Това е причина за клатенето на държавата, вулгарно казано. Когато една държава сама себе си клати, по причина на нефелността на елита си, тогава всеки друг може да участва в клатенето – и на Изток, и на Запад.  - От американска гледна точка всички потоци трябва да бъдат спрени. Официална политика на Белия дом и на Държавния департамент е никакви руски енергийни проекти в Европа. Борисов се опита да организира любимия си хъб, посети и Москва. С това сериозно раздразни американското ръководство на Балканите. Но причините не са толкова енергийните проекти, колкото необходимостта България заедно с Македония и Албания да започне да служи като щит срещу евентуално руско проникване на Балканите. Подчертавам – евентуално, защото в момента не виждам такова. През оптиката на Белия дом този тип режими са нестабилни по принцип, а това не е в интерес на САЩ. Предполага се, че е в интерес на сили, на които трябва да се противодейства. Това е външнополитическото обяснение, което звучи разумно и не е невъзможно.   Но отново ще кажа: системата вече е вътрешно деморализирана, изхабена, амортизирана и всяка намеса може да я побутне към  нейния естествен финал. Когато човек доживее до 98 години, фаталното събитие може да се случи от падане по стълбите или от хрема, нали?   В обществото се формира морален консенсус, че „тия не стават“, а външни сили винаги ще правят опит да се намесят в процеса.  ГЕРБ е задгробният живот на БКП. В задгробната си форма това БКП се е вградило в държавата и държи България в края на 19 и началото на 20 век.   Днешното състояние е спряло естествения импулс на България да се развива. За какъв европеизъм става дума, след като европейските пари се употребяват от около 500 праведни семейства? - Не им до нас, както се казва. Те, Боже мой, себе си не могат да оправят. Проблемът на Европейския съюс не е ишиасът на господин Юнкер. Брюксел е последното място, откъдето трябва да се надяваме да ни се помага за оправянето на българските бакии.    - Не. Това трябваше да се знае много отдавна. САЩ са страна, която ясно осъзнава своя интерес и в много по-висока степен от Англия живее на принципа, че няма постоянни приятели, има постоянни интереси. Има само две държави, с които САЩ истински внимават, макар и невинаги – Великобритания и Израел. Израелското лоби в САЩ държи Америка да не изостави Израел. Към никоя друга държава САЩ не са се ангажирали завинаги. Това, че някой има добри отношения със САЩ, не означава нищо. С кого по-точно има добри отношения? В коя комисия, коя палата, в кои от 16-те тайни служби на САЩ или може би директно с Президента?   Това, че някой в България се радва на молитвени закуски, може да топли само сърцето на неговата съпруга. Като политически факт това няма абсолютно никакво значение.   Америка не е сантиментална държава. Тя разсъждава по друг начин. Просто защото е велика сила.  - Отговорът е мрачен и даже ми се иска да се измъкна от въпроса.  Стара истина е, че след разгара на демокрации от либерално-демократичен тип идва някаква форма на диктатура. Тя може да се осъзнава като мобилизационен етап от развитието, да е усмихната, но е диктатура.   - В Европа конфликтът между националните и брюкселските елити е в разгара си. Националните елити – и леви, и десни, ги чака нещо като реванш. Има нови леви, които са много интересни. Има и непонятни политически формации, за които не мога да кажа дали са леви или десни. Вижте „жълтите жилетки“ във Франция – трудно е да се каже дали е ляво или дясно, но е съвременно. Това е съразмерно на епохата политическо движение.   На европейско ниво статуквото отстъпва, то е пропукано и ще се появят нови леви и нови десни, които може би няма да образуват новото ядро на ЕС, но ще дестабилизират старото. Това е сигурно.  Колкото до България, тези избори са натоварени с една символика, която ме изненадва. Българите, без да спорят, някак автоматично се съгласиха, че който спечели повече евродепутатски места, той е победител. Бих попитал – в какво е победител? Символиката на българските евроизбори щеше да бъде важна и реална, ако потенциалните евродепутати си даваха сметка за процесите в ЕС, които са фатални, съдбовни, фундаментални. Ако българските евродепутати добре разбираха за какво става дума, можехме да се надяваме, че българският принос ще бъде в полза на бъдещото развитие на Съюза.   Но, безспорно, евроизборите са интересни като въведение на един цялостен цикъл от избори – местни и парламентарни, в които аз не се съмнявам. Ще има вътрешна турбуленция в ГЕРБ, защото партиите-държави умират точно така. Вече наблюдавах как умира една партия-държава - и съвпаденията не са случайни. ", "date": "2019.04.12", "title": "Валентин Вацев: Българският политически елит загуби мяра! Скоро ще загуби и своята легитимност!"}
{"url": "http://epicenter.bg/article/-quot-Argumenti-i-Fakti-quot---quot-Bratushkite-quot--kayzerat-i-Hitler--Zashto-balgarite-zabraviha-za-dumata--quot-blagodarya-quot-/180008/11/33", "text": "Руското седмично издание „Аргументи и Факти“ публикува поредна статия за България под заглавие „Братушки“, кайзерът и Хитлер. Защо българите забравиха за думата „благодаря“? с автор Георгий Зотов. Агенция „Фокус“ представя превод на материала без редакторска намеса.  В цялата история Русия е освобождавала България два пъти - веднъж от турското владичество и веднъж от съюза с нацистите. И макар в страната да обичат руснаците, все някак се получава така, че противниците на съюза с „източния съсед\" да са власт.  Т.нар. Руски паметник в София може да се види отдалеч: той се намира на пресечката на булевардите, наречени на генералите на руската армия Михаил Скобелев и Едуард Тотлебен. На него винаги има цветя, думите са напечатани върху камъка: „По време на царуването на Александър II, България е била освободена по неговата воля и любов\".  „Повярвайте – някога баба ми бе казала – уважавай приятелите, които ни спасиха от турската власт, струвала живота на стотици хиляди българи\", разказва икономистът Христо Василев.  Дори сред прозападните жители на София срещнах гостоприемство (няколко пъти не ми беше дадено да си плащам сметката в ресторант) и много доброжелателно отношение към руската култура. Много хора бяха обидени: „Защо мислите, че вас ви обожават само сърбите? Ние винаги си спомняме - вие сте нашите християнски „братя\". През 1877–1878 в битките с турците за свободата на България бяха убити 22 хиляди руски войници, 58 хиляди бяха ранени.  Но още през 1887 г. германският принц Фердинанд Сакскобургготски седна на българския престол. През Първата световна война страната се бие за кайзера на Германия (и следователно срещу Русия), а през Втората световна война също се присъединява към германците и е сред съюзниците на Адолф Хитлер.  През 2014 г. българското ръководство отново действа като опонент на Руската федерация, като отмени изпълнението на проекта за изграждане на газопровода „Южен поток” по поръчка на ЕС. Авторът на статията се пита: защо в България, предвид любовта на обикновените хора към руснаците, често на власт идва антируско правителство?  „Според най-скромните изчисления 60% от българите в момента подкрепят Русия в конфронтацията й със САЩ“, твърди Дахер Ламот, вицепредседател на Сирийското общество в България.  „И техният брой нараства. Живея тук от детството си, наблюдавайки ситуацията със собствените си очи. За съжаление, това е положението от началото на 90-те години. Америка развива пропаганда, харчи пари тук, за да популяризира мнението си, а Русия мълчи. Разбирам, че е неприятно за руснаците, че българите се отплащат с неблагодарност за тяхната помощ и за жертви. Американците обаче не губят време напразно. Например, вече се чуват гласове: нека 500-годишната турска власт в България - най-жестоката и кръвопролитна тирания - да се нарече присъствие в учебниците, иначе турските съседи няма да го харесат. Редовно в София, някои личности рисуват по Паметника на съветската армия, според слуховете, американското посолство им плаща за това. Русия е просто неактивна, това е проблемът“, уверява Ламот.  Трудно е да се спори тук. Мавзолеят на Александър Батенберг, племенникът на руската императрица, станал (през 1879 г.) по препоръка на Русия владетел на новата независима България, се намира на ул. „Хаджи Димитър“ 1, в центъра на София. Въпреки това 22-годишният младеж се оказа неопитен и глупав лидер. Той бързо се скарва с местни политици и офицери, и в същото време разваля отношенията със Санкт Петербург: след седем години Александър е свален със държавен преврат.  След това Русия бе елиминирана от участие в политиката на България, парламентът на страната постави германския княз на трона и в резултат на това загубихме българите за следващите 57 години. Сега историята се движи по подобен начин.  „Младите хора в училищата и университетите ги учат - страната ни се забавя в своето развитие преди век заради пристигането на руснаците през 1944 г., които насаждат комунизма в държавата”, казва учителят по история Цветана Петкова. „Но от друга страна, множеството безмилостни бомбардировки над София от англо-американска авиация на практика не се споменават никъде - от 1943 г. в нашия град са убити 4 200 цивилни и над 4 700 са тежко ранени. Това е избиване на невинно население, тъй като само 22-ма (!) български войници са убити от въздушните нападения на съюзниците. Всичко се прави, за да забравим за това клане, а броят на жертвите на социализма е безсрамно преувеличен.\"  Всъщност това не е изненадващо - такава лъжа е много популярна в останалата част на Европа. Но тогава възниква друг въпрос. Ако българите, казват те, толкова обичат руснаците, защо гласуват за антируски политици?  „Това е наистина интересно\", казва Къдринка Кадринова, журналист от лявото издание „Барикада“. „Знаете ли ли, питам хората около мен - таксиметровите шофьори, търговците на пазара, строителите: избрахте ли тези политици? Оказва се, че не. Те не отиват да гласуват, тъй като почти половината от гласоподавателите в България нямат време: няма нормална работа, няма пари, но трябва да се грижат за семействата си. В много отношения мнението на хората просто се игнорира. Само 20% от българите подкрепиха членството в НАТО, но правителството не проведе референдум - страхуваше се от провал, така че членството в НАТО мина през парламента. Същото е и с Европейския съюз: вкараха ни там без въпрос, без да позволят на хората да решат. И оттогава сме забравили какво е това вкусни български плодове и зеленчуци, ядем холандски пластмасови домати. Имам чудесно отношение към Русия, както и почти всички мои приятели. Не можем обаче да променим положението в държава, която е подчинена на Европейския съюз“.  На следващия ден разговарям с група български студенти и горещо съм уверяван, че всеки уважава Русия, отнасят се добре към нея. Добре. Отговарям – добре, защо не отидете и съберете боклука при паметника на съветските войници в София? Наоколо има празни бутилки, опаковки от сладолед, пластмасови чаши. Това ли е уважение?  Младите хора се притесняват: „Съжалявам, подобно нещо, комунизмът, идеологията, влиянието на чужденците на българите... Ние, разбира се, не одобряваме оскверняването на паметника, но такива неща могат да бъдат разбрани тук”.  Брилянтно, усмихвам се аз. Но това не е паметник на Сталин, а на обикновени войници, обикновени съветски мъже, които сложиха край на вашия съюз с Нацистка Германия. Помнете думата ми - ако не направите това, то следващото ви поколение ще започне да унищожава паметниците, издигнати в знак на благодарност към руснаците за освобождението на България. Защото те ще бъдат обяснени със същите думи - това беше чужда окупация, варварските войници идваха от далечна покрита със сняг страна и изхвърляха турските им съседи и няма за какво да им кажем „благодаря\". Студентите мълчат. Те няма какво да ми отговорят.  Вечерта идвам да почистя боклука пред Паметника на съветската армия, освободителите. Очевидно, с изключение на мен, в цялата страна няма кой друг да го направи. От една страна, онези, които съжаляват за липсата на действие от страна на Руската федерация, са прави: Русия наистина предпочита да се откаже, забравяйки за влиянието в славянската страна, където все още обичат руската литература и съветските филми.  От друга страна, може би трябва да помислим за бъдещето: заслужава ли да се спасяват и освобождават онези, чиито политици след това плюят Русия в гърба и после се кълнат в лоялност към враговете ѝ?  Затова казах на българските студенти: Ако страната ви бе останала под управлението на султанска Турция, ние дори нямаше да забележим боклука. Но дали сега щеше да има българска нация на този свят?  ", "date": "2019.04.12", "title": "\"Аргументи и Факти\": \"Братушките\", кайзерът и Хитлер. Защо българите забравиха за думата \"благодаря\""}
{"url": "http://epicenter.bg/article/KZK-zabrani-sdelkata-mezhdu--quot-EMKO-quot--i--quot-Dunarit-quot--/180034/4/0", "text": "Комисията за защита на конкуренцията забрани сделката за придобиването на оръжейния завод \"Дунарит\" от \"ЕМКО\". Това гласи решение,    Сделката, която се оспорва е един от опитите на оръжейния търговец Емилиян Гебрев, свързан с Цветан Василев, да овладее русенския завод в полза на банкера-беглец. Според нея \"ЕМКО\" трябва да придобие контрол върху \"Дунарит\".  Аргументите в становището на КЗК са, че сделката води до хоризонтално припокриване в дейността на двете дружества при производството на определени видове специална продукция и участниците в концентрацията се явяват близки конкуренти по отношение на тези продукти.  \"КЗК забранява нотифицираната концентрация между предприятия чрез придобиване на контрол от страна на \"ЕМКО\" ООД върху \"Дунарит\" АД и постановява незабавно изпълнение на решението\", гласи финалното решение в доклада на Комисията.  ", "date": "2019.04.12", "title": "КЗК забрани сделката между \"ЕМКО\" и \"Дунарит\" "}
{"url": "http://epicenter.bg/article/Zakasnyava-sezonat-v-Slanchev-bryag--chakat-parvite-turisti-za-Velikden-/180036/4/0", "text": "Сезонът в Слънчев бряг закъснява. Първите туристи се очакват за Великден, като те ще бъдат основно румънци, гърци и българи. Курортът се очаква да се напълни едва след 15 май, предава БНР.  Подготвят се комплексите, посочва Диана Колчева - председател на Клуба на хотелиера в община Несебър: „Добре е да се почистят всички помещения. Започват съответно ремонтите, ако има течове. Трябва да се профилактира дограмата. Тече усърдното подбиране на кадри“.  По крайбрежната алея търговските обекти и заведенията все още са затворени. Заетите в бранша прогнозират по-слаб сезон. Очакванията им: „Чува се, че няма ранни резервации, че резервациите са 50 процента надолу от миналата година, което се отразява на посещаемостта на нашите обекти“.  „Всичките сезони вече са трудни. Не е като едно време. Оставяха те да работиш. Сега с тези проверки, наемите всичките са с 10 пъти по-високи от 2013-та спрямо сегашната“, коментират в Слънчев бряг.  „Работиш да изкараш една заплата“, оплака се един от заетите в сферата.  Като основни проблеми на Слънчев бряг работещите в търговията и услугите посочват лошата инфраструктура и насочването на туроператорите към неплатежоспособни летовници.  ", "date": "2019.04.12", "title": "Закъснява сезонът в Слънчев бряг, чакат първите туристи за Великден "}
{"url": "http://epicenter.bg/article/Sled-kaskadata-v-Ruse--14-godishniyat-shofyor-se-pribral-vkashti--bez-da-go-usetyat/179981/3/0", "text": "  Среднощна гонка в Русе. 14-годишен младеж изправи на нокти полицията с каскади в центъра на града. Оказа се, че момчето - беглец е от Кубрат. Решило да се разходи с колата на родителите си до Русе, където се разиграла гонката.   Оказало се, че момчето издебнало родителите си докато спят и взело ключовете на колата. Заедно със свой приятел се разходили из региона и така стигнали до Русе, предаде Нова телевизия.   Два часа през нощта. Полицейски патрул засича лек автомобил с разградска регистрация да се движи без включени светлини по една от главните улици. Подаден е сигнал \"стоп\". Вместо да спре, водачът обаче дава газ, а полицейскит патрул потегля след него. И започва среднощна гонка по улиците на града. „Колегите го последват, но в центраната градска част на града изгубват автомобила. След което се уводмяват дежурните части, всички патрули почва да се търси автомобила, но все таки не е установен тогава на момента”, коментира Пламен Първанов, началник на Първо РУП-Русе   Минути по-късно камерите за видеонаблюдение засичат автомобила на пешеходната зона в центъра на Русе. „Обикаля Операта,минава почти през цялата пешеходна зона в рамките на една минута, след което напуска площада в посока хотел рига. Това става с изключително висока скорост. Уведомихме органите на МВР, които се отзоваха много бързо”, обясни Светлозар Ненов, директор на КООРС - Община Русе.   14-годишният шофьор демонстрирал завидни умения зад волана. Каскадите му по стълбите пред операта и площада се разминали само с леки щети по колата. „Не ми се иска да мисля какво би станало, ако няколко часа преди това беше навлязъл този автомобил. Площада беше пълен с хора няколко часа преди това.Може би по една чиста случайност се разминахме с човешка трагедия”, допълни Ненов.   По късно, по регистрацията на колата е издирен и собственика й. Оказва се жена от Кубрат - майка на момчето, вилняло из Русе. Родителите изобщо не разбрали, че синът им е взел автомобила . „Родителите се прибират по късно вечерта, оставят ключовете в дома си и може би тогава детето ги използва, възползвало се е, вземало ги е и е пообиколил региона с цел разходка и по този начин е стигнало до Русе”, обясни още директорът на Първо РУП – Русе.   Момчето-беглец се прибрало в Кубрат без никой да усети и паркирало колата пред дома си, така както била оставена от родителите му. Те научили за случилото се едва когато полицаите потропали посред нощ на вратата им. \"В интерес на истината майката беше като всеки родител притеснена и разбираемо”, допълни Пламен Първанов.   Момчето не е задържано, но е образувана преписка за хулиганство. „След направена справка, разговор с колегите от Кубрат се установи, че това е първи случай на непълнолетния, досега не е имало такива прояви”, каза гл.инспектор Явор Иванов от Първо РУП-Русе.   „ Такъв драстичен случай на тази хулиганска проява не сме имали”, пък допълни Светлозар Ненов. Вероятно с момчето ще се работи в местната комисия за противообществени прояви. Прокуратурата ще решава какви мерки да бъдат взети спрямо него и родителите му.  ", "date": "2019.04.12", "title": "След каскадата в Русе: 14-годишният шофьор се прибрал вкъщи, без да го усетят (Видео)"}
{"url": "http://epicenter.bg/article/Spetsprokuraturata-iska--Zadarzhane-pod-strazha--na-kmeta-na-obshtina-Chuprene-Vanyo-Kostin/179987/3/0", "text": "Специализираната прокуратура внесе в Специализирания наказателен съд искане за налагане на мярка за неотклонение „Задържане под стража“ на кмета на община Чупрене Ваньо Костин, обвинен за длъжностни престъпления. Това съобщиха от Специализираната прокуратура.   Очаква се съдът да насрочи час на делото по мярката днес.  ", "date": "2019.04.12", "title": "Спецпрокуратурата иска „Задържане под стража“ на кмета на община Чупрене Ваньо Костин"}
{"url": "http://epicenter.bg/article/Nad-25-kg-e-namerenoto-kolichestvo-kokain-v--Slanchev-den--stoynostta-mu-e-okolo-7-6-mln--leva/179993/3/0", "text": "Малко над 25 килограма е намереното количество кокаин край Варна. Сигнал за изплувалия на плажа пред хотел „Марина” в комплекс Слънчев ден е подаден на тел. 112 вчера в 17.00 часа от строителни работници. Това съобщи на брифинг днес зам.-директорът на ОДМВР Андрей Ангелов, предаде Радио „Фокус” - Варна.   Според изпълняващия длъжността окръжен прокурор Радослав Лазаров в момента приблизителната стойност на намереното количество кокаин е около 7.6 млн. лева.    25-те пакета, които са били опаковани в сак, скрит с бразилска спасителна жилетка, подобно на намерените край Шабла, са с високо съдържание на наркотично вещество - между 70% и 90%.    Тепърва предстои разследване на случая и установяване на връзка с останалите намерени количества по черноморския бряг, обясни прокурор Лазаров.   Екипи на ОДМВР, „Жандармерията“ и „Гранична полиция“ продължават да инспектират крайбрежието край Варна за нови количества от кокаин. Очаква се при добро време за огледите да бъде вдигнат вертолет от Авиобаза „Чайка” на Военноморските сили, каза още комисар Ангелов.    Според него подобни огледи се осъществяват от една седмица. Хеликоптер на ВМС е правил оглед преди два дни от авиобазата до Дуранкулак. Три експертизи са потвърдили, че намереният сак вчера вечерта на плажа пред комплекс Слънчев ден край Варна е бил пълен с 25 пакета от по един килограм кокаин. Според комисар Ангелов това е първото открито количество край Варна след случая в Шабла.", "date": "2019.04.12", "title": "Над 25 кг е намереният  кокаин край „Слънчев ден“, стойността му е около 7.6 млн. лева"}
{"url": "http://epicenter.bg/article/Imalo-zabavyane-v-deystviyata-na-politsiyata-v-Gabrovo--gotvyat-distsiplinarni-merki-/179995/3/0", "text": "Има забавяне в работата на ОДМВР – Габрово, по тази причина искаме анализ на действията и при нарушения ще вземем дисциплинарни мерки. Това каза заместник-министърът на вътрешните работи Красимир Ципов по време на брифинг в Народното събрание, предаде Агенция „Фокус“.  \"Още вчера сме назначили да бъде извършен анализ на работата на ОДМВР – Габрово и на Районното управление. Следва да уточним, че материалите по образуваната полицейска преписка са били докладвани незабавно на районната прокуратура в Габрово“, каза Ципов.  „Ще бъдат взети необходимите дисциплинарни мерки“, допълни още Ципов. Заместник-министърът призова гражданите на Габрово да запазят спокойствие и да не се поддават на провокации, които могат да доведат до сериозни нарушения на обществения ред.  На същото мнение е и председателят на вътрешната комисия и депутат от ГЕРБ Пламен Нунев.  „Как се процедира при такива случаи? Посещава се веднага местопроизшествието след получения сигнал, установяват се извършителите, задържат се за 24 часа в поделението на МВР, стартира бързото полицейско производство и по възможност, ако могат да бъдат осъдени веднага, всичко щеше да бъде нормално. Тук смятам, че ръководството на МВР трябва да направи в спешен порядък оценка за работата на ръководството на МВР в Габрово“, допълни още Пламен Нунев.  Имаме готовност при необходимост да изпратим още сили на жандармерията в Габрово, обяви още Красимир Ципов.  Във връзка с продължаващите протести в Габрово, Ципов посочи: „Има достатъчно униформени. Има готовност и ако има необходимост да изпратим още сили на дирекция „Жандармерия“ и на специализираните полицейски сили и на съседните на Габрово Областни дирекции“, каза той.  По повод пострадалия журналист, Ципов посочи, че е станало дума за подаден сигнал на телефон 112 и призова този журналист да се яви в Районното управление или в ОДМВР и да даде обяснение.  Имаме данни за провокация в Габрово, подчерта Красимир Ципов.  „Няма как при положение, че се разделя протестът на три лъча в един момент в първия или във втория лъч нещата да са относително спокойни, а в третия да се стигне до хвърляне на камъни, димки и бомбички по органите на реда. Най-важното в момента е да призовем към спокойствие и гражданите да не се поддават на провокации. Това не е полезно, не е добро за никого“, допълни Ципов. По думите му по този начин няма да се решат проблемите, когато се пренасочват в изразяване с такива действия, вследствие на такива провокации.  Задържаните лица при протеста в Габрово не са криминално проявени, уточни заместник-министърът на вътрешните работи.  Той уточни, че чрез социалните мрежи е обявено обществено недоволство и е възникнал спонтанен протест на 10 април и същият се е повторил вчера.  „Включили са се между 800 до 900 лица. Първоначално протестът е започнал с представяне на искания, изказвания, след което е поискана среща с кмета Таня Христова. На тази среща са присъствали вицепремиерът Томислав Дончев и народният представител Николай Сираков. След 19.30 ч. участниците в протеста са тръгнали пеш“, каза той и уточни, че около 20.00 ч. протестиращите са се разделили на няколко лъча.  „По служителите на жандармерията са хвърляни камъни, димки и бомбички. При протеста на улица „Батак“ са изведени няколко лица и впоследствие три от тях - на 19, 27 и 29 години са задържани за срок от 24 часа по Закона за МВР. При извършената проверка в масивите на министерството са установени, че задържаните не са криминално проявени“, каза още Ципов.  „В 21.10 ч. е получен сигнал от лице на 35 години, че е с кървяща рана в главата в резултат на удар с нещо. Лицето не е посетило Районно управление на полицията и ОДМВР – Габрово. Около 22.15 ч. компактна група е прекратила протеста и се е разпръснала на по-малки групи. В 22.30 ч. е приключил протестът на улица „Батак“ и протестиращите са се разпуснали. По същото време на телефон 112 е получен сигнал, че горят къщи“, каза Ципов.  Той уточни, че на място е изпратени екип на Пожарната, след което е установено, че са изгорели 32 кв. метра от необитаема паянтова, дървена незаконна барака. „Самият протест окончателно е приключил към 23.00 ч.“, допълни Ципов.  ", "date": "2019.04.12", "title": "Красимир Ципов: Има забавяне в действията на полицията в Габрово, обмисляме дисциплинарни мерки "}
{"url": "http://epicenter.bg/article/Razbiha-tseh-za-falshivi-dokumenti-v-Shumen--SNIMKI-/180012/3/0", "text": "Разкрит е незаконен цех за изготвяне на фалшиви документи за самоличност. Това съобщиха от ОДМВР - Шумен. Криминалисти и служители от \"Икономическа полиция“ предприели множество оперативни действия след получен преди време сигнал. Те дали резултат на 10 април вечерта.   Малко след 19.00 часа в сряда на бензиностанция в Шумен била извършена полицейска операция. 33-годишен местен жител бил проверен, след като стоял дълго време в автомобила си. Униформените забелязали добре опакована конзолна игра. При направена щателна проверка било установено, че между платките на играта има четири неистински български документи за самоличност - две лични карти и два международни паспорта, изработени с изключително прецизно качество.   При извършения първоначален оглед документите, по последен образец били трудно различими от истински. Последвало претърсване в имоти в Шумен и село край града, ползвани от 33-годишния шуменец. Намерени били множество документи за самоличност – български и чужди, заготовки за документи за самоличност в различна степен на завършеност.    В помещение от апартамента обособено като \"паспортно бюро“ е открита техника за предпечат, печат и производство на неистински документи за самоличност. Намерени са над 100 бели на цвят пластики, подготвени за производство на лични карти и свидетелства за управление на моторни превозни средства, матрица, бои, мастила. Иззети са три компютърни конфигурации, шест принтера, гравираща машина, иглен плотер, ламинатор, инструменти за фина техника, термоламиниращи фолиа с релефни мотиви и кинеографски елементи.    Криминалисти установили, че производството в цеха за изработка на лични документи е със затворен цикъл. Фалшивите лични карти и паспорти били изработвани от 33-годишния шуменец. Ползвал е материали, част от тях продаващи се легално, разполагал е с необходимия софтуер за изцяло завършен цикъл на производство за трите вида документи за самоличност.    В имот в шуменско село освен принтери и техника за печат са намерени около 2,5 кг суха зелена тревна маса, която при направения полеви нарко тест реагирала на марихуана.    В.П. от Шумен бил задържан за срок до 24 часа в полицейското управление в града. Работата по образуваното досъдебно производство за извършено престъпление продължава под ръководството на прокурор от Районната прокуратура в града.    С постановление на прокурор на В.П. е наложена мярка \"Задържане под стража“ за срок до 72 часа.", "date": "2019.04.12", "title": "Разбиха цех за фалшиви документи в Шумен (СНИМКИ)"}
{"url": "http://epicenter.bg/article/Edno-nakazatelno-i-tri-barzi-proizvodstva-sa-obrazuvani-sled-vtoriya-den-na-protesti-v-Gabrovo-/180017/3/0", "text": "Районната прокуратура наблюдава разследването по наказателни производства, образувани във връзка с протестите в града. Това съобщиха от пресцентъра на държавното обвинение.  След втория ден на протест в Габрово са образувани три бързи производства и едно наказателно производство по общия ред за действия на участници в него. Бързите производства се водят срещу 27-годишния П. Р. П., 19-годишния П. М. П. и 28-годишния П. А. А., всички от гр. Габрово, за това, че на 11.04.2019 г. около 21.30 часа на ул. “Батак“ в гр. Габрово противозаконно са пречили на органи на власт /полицейски служители/ да изпълнят задълженията си – престъпление по чл. 270 ал. 1 от НК.  Образувано е и досъдебно производство за това, че на 11.04.2019 г., около 22.30 часа, на ул. “Батак“ в гр. Габрово е запалено имущество със значителна стойност – две полумасивни едноетажни постройки – престъпление по чл. 330 ал. 1 от НК. В постройките не е имало хора.  Действията по разследването продължават под ръководството на Районна прокуратура - Габрово.  ", "date": "2019.04.12", "title": "Едно наказателно и три бързи производства са образувани след втория ден на протести в Габрово "}
{"url": "http://epicenter.bg/article/Kmetat-na-Chuprene-Vanyo-Kostin-ostava-v-aresta-/180028/3/0", "text": "В открито съдебно заседание Специализираният наказателен съд определи мярка за неотклонение „задържане под стража“ на кмета на община Чупрене Ваньо Костин, обвинен от Специализираната прокуратура за длъжностни престъпления. Това съобщиха от пресцентъра на държавното обвинение.  Съдът прие тезата на прокуратурата за наличие на обосновано предположение, че кметът Костин е автор на престъпленията, за които е привлечен към наказателна отговорност.  Съдът прие също, че при по-лека мярка за неотклонение обвиняемият може да извърши друго престъпление или да повлияе на свидетели по делото. Определението на Специализирания наказателен съд може да бъде обжалвано пред втората инстанция.  Преди това стана ясно, че в Специализираната прокуратура са внесени 1100 подписа в подкрепа на задържания кмет. Това каза за Радио „Фокус“ – Видин Богомил Станков, председател на Общинския съвет. Той посочи, че подписите събрани от населението на общината.  „Само за 5 часа са събрани 1100 подписа. Населението на общината е 1800 души“, каза Станков.  Кметът на Община Чупрене Ваньо Костин беше арестуван и обвинен за длъжностни престъпления и деклариране на неверни факти в декларацията му за конфликт на интереси. От Специализираната прокуратурата заявиха, че разследват схема за продажба на общинска земя чрез дружества, свързани с роднини на задържания кмет.  ", "date": "2019.04.12", "title": "Кметът на Чупрене Ваньо Костин остава в ареста "}
{"url": "http://epicenter.bg/article/Tezhka-katastrofa-kray-Pleven--ima-zaginali--sred-postradalite-e-i-2-godishno-dete/180029/3/0", "text": "Тежка катастрофа е станала на пътя Искър-Долни Дъбник в района на 91 км, мъж и 2-годишно дете са загинали, съобщиха от ОД на МВР-Плевен.   Тежката катастрофа е станала днес към 13.15 часа. Ударили са се два леки автомобила - \"Фолксваген“ и \"Хонда“. На местопроизшествието незабавно са изпратени полицейски служители и автоексперт. Екип на РДБПЗН – Плевен е оказал съдействие за изваждане на пострадалите от огънатите ламарини. При инцидента на място са загинали водачът на \"Фолксваген“-а – 21-годишен и момиченце на 2 години, и двамата от град Искър. Тяхната спътничка – 27-годишна (от град Искър) е настанена за лечение в Плевенска болница в тежко здравословно състояние.   В автомобилът \"Хонда“ са пътували две жени и момченце на 6 месеца, и тримата от село Галиче. След инцидента са транспортирани в ЦСМП – Плевен. 40-годишната водачка на автомобила има травми и фрактури, а другата пътничка – 21 годишна, е с леки наранявания. Момченцето има травми в областта на рамото. На място огледите продължават.   Променена е организацията на движението като моторните превозни средства се движат по маршрут Долни Дъбник, село Горни Дъбник през село Писарово за град Искър. Уведомена е Прокуратурата.    На място има полиция, която разследва причините за ПТП-то. Движението в района е затруднено.          ", "date": "2019.04.12", "title": "Тежка катастрофа край Плевен, загинаха млад мъж и 2-годишно дете. Ранено е 6-месечно бебе"}
{"url": "http://epicenter.bg/article/Izdirva-se-16-godishno-momiche-ot-Sofiya--ako-ste-go-vizhdali--signalizirayte-/180043/3/0", "text": "Полицията издирва 16-годишната Зорница Красимирова Петрова, от София. На 10 април следобед тя е напуснала дома си в столичния ж.к. „Младост“ и оттогава е в неизвестност, съобщават от МВР.  Зорница е висока към 165 см, със слабо телосложение, дълга, кестенява коса, с кафяви очи.  Облечена е в син клин – имитация на дънки, с черно кожено яке. Обичайно носи слънчеви очила. По данни на близките, тя вероятно се придвижва в компанията на млад мъж на име Радослав, от Разград.  Хората, които имат информация къде може да бъде намерена търсената Зорница Петрова, ще помогнат като съобщят данните на тел. 112 или 02 982 87 31.  ", "date": "2019.04.12", "title": "Издирва се 16-годишно момиче от София, ако сте го виждали, сигнализирайте "}
{"url": "http://epicenter.bg/article/Shefat-na-politsiyata-v-Gabrovo-podade-ostavka/180031/2/0", "text": "Шефът на полицията в Габрово Борислав Бончев подаде оставка, съобщава NOVA, като се позовава на свои източници.   Министърът на вътрешните работи Младен Маринов е поискал оставката на директора на Областната дирекция на МВР в Габрово, а старши комисар Борислав Николаев Бончев я е подал. Това съобщи самият Маринов в интервю за програма \"Хоризонт\" на БНР от Лион.  Вътрешният министър прекратява командировката си във Франция и заради събитията в Габрово спешно се завръща в страната.  Според Маринов директорът на полицията в града носи отговорността за събитията, станали там в последните дни. В момента проверката продължава и ако се окаже, че има още виновни служители, те също ще понесат отговорността си, обясни вътрешният министър.   Оставката на ст. комисар Борислав Бончев вече заведена в деловодството на министерството, съобщиха от пресцентъра на МВР. В ОДМВР-Габрово продължава проверката във връзка с евентуално допуснати пропуски в работата на дирекцията.   След приключването й и анализ на резултатите, предстои да бъде преценено дали ще бъдат взети допълнителни административни и организационни мерки. МВР призовава за спазване на обществения ред и провеждането на протестните действия в съответствие с разпоредбите на закона.    По-рано днес премиерът Бойко Борисов поиска оставката на шефа на полицията в Габрово. Това заяви самият той от Дубровник, където е на икономическия и търговски форум \"16+1\".    \"Имам основателни претенции към шефа на полицията, на дирекцията там. За мен оставката или поемането на отговорност на този директор трябва да е факт. Защото е допуснато месеци наред да се разхождат такива групички и да пият бирички по парковете. Полицията е за това - да е взела мерки. И за едните, и за другите. Полицията трябваше да ми докладва, за да изпратя още 100, 200, 300 полицаи\", каза премиерът по повод сблъсъците в Габрово.       ", "date": "2019.04.12", "title": "Извънредно! Шефът на полицията в Габрово подаде оставка, вътрешният министър спешно се връща от Лион"}
{"url": "http://epicenter.bg/article/Bivola--Zam-ministar-na-ikonomikata-si-e-postroil-imenie-za-polovin-milion-s-evropari-/180033/2/0", "text": "Името на зам.-министъра на икономиката Александър Манолев е поредното, което излиза покрай аферата \"Апартаментгейт\". Той се оказва собственик на имот, в който е построена “къща за гости”, финансирана с 380 000 лв. по проект на Програмата за развитие на селските райони, разкрива разследващият сайт Биволъ.  Плащането е одобрено от ДФЗ през декември 2015 г., само месец след като Манолев е назначен за зам.-министър на туризма във второто правителство на Бойко Борисов.  Според медията обаче имението с половин декар РЗП никога не е функционирало като семеен хотел за развитие на селски туризъм. Вместо това то се ползвало за частна вила от Манолев и семейството му.  Има и специална екстра – минерална вода докарана от 3 км от Сандански, пише Биволъ.  Според разследването, което е извършено съвместно с \"Благоевград Нюз\" Манолев е купил терена от 1800 кв. м. по пътя между Сандански и курорта Попина лъка в началото на 2013 г. от фирмата “Ди Ди Ви”. Тя е създадена година по-рано, собственост е на панамската офшорка Kelgrin Inc. Дружеството веднага започва да изкупува атрактивни имоти в курортни зони около Сандански, Ловеч, Елена, Берковица и Каварна.  Манолев е нейният първи клиент.  По-малко от месец след покупката зам.-министърът учредява право на строеж на “жилищна сграда – къща за гости” с РЗП 530,47 кв.м. на фирмата “Агротрейд – Ана Димитрова” ET. Едноличното дружество е регистрирано само седмица след като Манолев купува терена на адреса на неговата сестра в Сандански. През октомври същата година правото на строеж на “Агротрейд” е обогатено с ограда, басейн и паркоустройство.  Междувременно фирмата успешно пише есе до ДФЗ за субсидия от 390 160 лв. по ПРСР. Общата стойност на проекта е за 564 174 лв. утвърдени разходи по договор. Строежът на имението от половин декар приключва успешно през октомври 2015 г. и е инспектирано от ДФЗ през ноември 2015, когато Манолев става зам.-министър. Инспекторите на ДФЗ установяват, че проектът е изпълнен точно с малки недостатъци и удържат около 800 лв. от субсидията заради разминавания в количествено-стойностните сметки.  Сегашният министър на земеделието Румен Порожанов тогава е шеф на ДФЗ. През декември 2015 той разписва плащането и така впечатляващият градеж излиза само 170 000 лв., разкрива Биволъ.  Медията цитира и мнението на засегнатия зам.-министър, който чрез правителствената пресслужба дава следното разяснение:  Манолев бе посочен за министър на транспорта след оставката на Ивайло Московски. Кандидатурата му обаче се спъна заради разследване на седмичника \"Капитал\".    ", "date": "2019.04.12", "title": "Биволъ: Зам.-министър на икономиката си е построил имение за половин милион с европари "}
{"url": "http://epicenter.bg/article/Kruioz-v-Svilengrad---lekar-se-yavi-piyan-na-rabota--poiska-proverka-s-dreger-/180039/2/0", "text": "Лекар от Свиленградската болница извикал полицията, за да докаже, че не е употребил алкохол. Дрегерът обаче отчел 1.64 промила, съобщава БНР.  Куриозната ситуация станала, след като началникът на отделението поискал от лекаря да напусне смяната си с аргумента, че миришел на алкохол. За да докаже, че набеден, докторът се обадил на 112, повикал полиция и станало ясно, че е пиян.  Лекарят временно е отстранен от работа, обявиха от болницата.  ", "date": "2019.04.12", "title": "Круиоз в Свиленград - лекар се яви пиян на работа, поиска проверка с дрегер "}
{"url": "http://epicenter.bg/article/Manoil-Manev--Greshkite-na-politsiyata-i-provalilata-se-integratsiya-dovedoha-do-situatsiyata-v-Gabrovo/180041/2/0", "text": "\"Напрежението у хората. Това, че все още има хора, които са над закона, грешките на полицията, включително груби грешки с подценяване на ситуацията и най-вече дълго провалялата се интеграция на малцинствените групи. За която всички носят отговорност – политици, държавници, образователни структури, ромски лидери, които дълго време заблуждаваха, че те ще бъдат фактори. НПО\". Това са причините за напрежението е ексцесиите в Габрово според депутата от ГЕРБ и член на вътрешната комисия в парламента Маноил Манев.  \"Всички имаме вина. Лошото е, че и сега в момента ние продължаваме да правим всички прагматични изводи, но не е и генералния извод, че такова противостояние не е полезно, а е опасно. И правеното на политика върху това е като хоро върху пехотни мини\", допълни народният представител в предаването \"Всичко коз\" по Канал 3.  Той бе категоричен, че няма връзка между оставката на шефа на ОДМВР-Габрово и политическите оставки, които бяха хвърлени в последните дни и седмици. Според него директорът на полицията е имал много пропуски в работата си – от превенцията, до контролирането на протеста.  \"Лошо, много лошо\" – това бе оценката му за последствията от протеста – опожарените къщи и окървавените журналисти.  \"Има грешки и като ги има, те трябва да се поправят бързо\", добави Манев.  \"Местната власт трябва да има и инструменти, освен задължения. Имаше такива опити за законодателни инициативи. Предполагам, че ще се достигне до такива решения. Що се отнася до контрола, трябва да се направи един по-сериозен и спокоен анализ. Инцидентът показва, че има проблеми, но сега на гореща глава не бива да правим генерални анализи. Аз твърдя, че в Габрово, в сравнение с други градове, ромското население е много малко. И Габрово е спокоен град.  Проблемите са много. И са сериозни. Всички български граждани все пак имат някакви права. И задължения, и тук трябва да се концентрираме\", каза още Манев.  Той обясни и че са налице данни, че има и политическа намеса в протестите в Габрово.  \"Има видими моменти, в които някой се опитва да създава и там неща, но хубавото е, че вече има реакция от страна на МВР\", обяви още Манев, като не се нае да каже дали БСП или някой друг стои зад това.  Той бе категоричен, че не е вярна информацията, че ще бъде спиран интернета в Габрово.  ", "date": "2019.04.12", "title": "Маноил Манев: Грешките на полицията и провалилата се интеграция доведоха до ситуацията в Габрово"}
{"url": "http://epicenter.bg/article/Kmetat-na-Gabrovo--V-grada-nikoga-ne-e-imalo-romski-geta-/180042/2/0", "text": "В Габрово никога не е имало ромски гета, няма и да има. Няма и сегрегирано училище. Това каза в предаването „Лице в лице” по бТВ кметът на града Таня Христова.  По думите й към момента в общината няма подадено уведомление за планиран протест.  „Предполагаме, че дори и да има такъв, той ще бъде мирен”, допълни тя.  Христова е на мнение, че ако случващото се в Габрово не бъде използвано за политически цели, ситуацията ще се успокои.  Кметът информира, че днес се е провела извънредна сесия на Общинския съвет. На нея всички общински съветници са били единни и категорични, че внушенията, че в Габрово организирано се заселват роми са неверни.  „Призоваваме към разум и обединяване на усилията на институции и граждани за опазване на реда и спокойствието в града. Отправяме призив към всички политически сили да не използват създалото се напрежение за свои цели, защото това е изключително опасно”, заяви Таня Христова.  На въпрос дали има хора, които предизборно създават напрежение, тя коментира, че не е изключено, но не трябва да се отхвърля факта, че има справедлив гняв, който е натрупван във времето и който е свързан с това, че някой има право да не спазва закона.  „Вероятността да има от всичко по малко в този случай е факт. Най-важното е ситуацията да бъде овладяна”, допълни кметът на Габрово.  Във връзка с подадената оставка на шефа на полицията в града по искане на премиера Бойко Борисов, Христова заяви, че всички имат вина за ситуацията.  „Вероятно полицията подцени тежестта на провинението и последиците, които може би имаше шанс да бъдат предотвратени. Вината обаче не е единствено тяхна”, на мнение е кметът.  Тя допълни, че Община Габрово предлага законодателни изменения в Закона за административните нарушения и наказания, които вече е изпратила към Народното събрание и Министерския съвет. Те включват увеличаване обхвата на административните нарушения с едно ново, което може да бъде наречено обществено полезен труд и което би могло да замени глобата като наказание, тъй като тя не се изпълнява, което води до чувство за безнаказаност.  ", "date": "2019.04.12", "title": "Кметът на Габрово: В града никога не е имало ромски гета "}
{"url": "http://epicenter.bg/article/Narodno-sabranie-shte-prieme-Obrashtenie-kam-balgarskiya-narod/180044/2/0", "text": "Народните представители от 44-то Народно събрание ще приемат Обръщение към българския народ на тържественото заседание във Велико Търново по повод 140-годишнината от Учредителното събрание и приемането на Търновската конституция.   Това съобщиха от пресцентъра на парламента.  Тържествената сесия ще започне в 10.30 часа на 16 април в залата на Учредителното събрание с възстановка на събитията от 1879 г.   Председателят на парламента Цвета Караянчева ще открие заседанието със звънеца, с който през 1879 г. е открито Учредителното събрание във Велико Търново.   Деца от вокална група \"Пеещи камбанки\" ще изпълнят акапелно химните на Република България и на Европейския съюз. Оригиналът на Търновската конституция ще бъде внесен от гвардейци в залата, където преди 140 години е подписан документът.  Цвета Караянчева и председателите на парламентарни групи ще направят изказвания по повод годишнината. Проектът на обръщение към българския народ ще бъде излъчен на запис, в който участват едни от най-младите парламентаристи от всички парламентарни групи. След това той ще бъде гласуван от народните представители.  На тържественото заседание са поканени да присъстват президентът на Република България Румен Радев, министър-председателят Бойко Борисов, членовете на Министерския съвет, на Конституционния съд, ръководителите на Върховния административен съд и на Върховния касационен съд, главният прокурор, омбудсманът, членовете на Висшия съдебен съвет, предишни председатели на Народното събрание, евродепутати и представители на различните вероизповедания в Република България и др.  Предвижда се обща снимка на депутатите и гостите на тържествената сесия пред сградата на Учредителното събрание.", "date": "2019.04.12", "title": "Народното събрание ще приемe на 16 април Обръщение към българския народ"}
{"url": "http://epicenter.bg/article/Ananiev--Nyama-da-ima-meditsinski-sestri-s-po-niska-zaplata-ot-950-leva/180045/2/0", "text": "Здравеопазването е въпрос на национална сигурност. За това всички политически сили трябва да работим заедно, без да се делим. Това заяви здравният министър Кирил Ананиев в предаването \"Лице в лице\" по БТВ.  \"Намаляването на раждаемостта и демографският проблем, не е проблем само на здравеопазването. Цялото общество трябва да работим по този въпрос\", каза още той.  \"Няма да противопоставям различните медицински съсловия. Убеден съм, че не трябва да има еднакви заплати на медицинските съсловия. Различен е труда, извършван от тях. Предлагам да се разработи методика, която да подобри формиране на разходите за медицинския персонал. Трябва да има баланс\", допълни Ананиев.  \"Ще оптимизираме структурата на болниците. Ефективната работа води до икономии на разходите, които да се разпределят към медиците\", коментира здравният министър.  \"Няма да има медицински сестри с по-ниска заплата от 950 лева, но ще има такива с по-високи\", разкри Ананиев.  \"Специално за \"Пирогов\" ще има достатъчно средства за ремонт и нова техника. В края на лятото ще обявим обществените поръчки за педиатрична болница в София. Най-късно до 3 години ще е готова\", завърши Кирил Ананиев.", "date": "2019.04.12", "title": "Ананиев: Няма да има медицински сестри с по-ниска заплата от 950 лева"}
{"url": "http://epicenter.bg/article/Savetnitsi-v-Sofiya-iskat-razsekretyavane-na-dokladite-za-tehnologiyata--quot-skarno-izgaryane-na-RDF-quot-/180046/2/0", "text": "Искаме разсекретяване на докладите на датския консултант \"Рамбол\", въз основа на които е избрана технологията \"скарно изгаряне на RDF\". Това заяви заместник-председателят на Столичния общински съвет от БСП Милка Христова, след като днес беше даден ход на делото в Административния съд София-град по жалбата на 15 общински съветници от различни политически групи в СОС, съобщиха от пресцентъра на БСП - София.  Те се обърнаха към съда, след отказа на СОС да допусне провеждане на местен референдум, свързан с изграждането на инсталация за горене на RDF-отпадъци на територията на столицата и вземането за целта на заем в размер на 67 милиона евро от Столична община, който ще бъде изплащан от \"Топлофикация София\".  \"Съдът, в тричленен състав, даде ход на делото, изслуша страните и техните аргументи и доказателствени искания\", обясни Милка Христова. \"Делото беше отложено за 7-и юни за представяне на доказателства и за излагане на допълнителни съображения на страните. Ако съдът приеме жалбата за основателна, ще се създаде възможност да бъде проведен местен референдум с вече поставените три въпроса. Ако обаче жалбата не бъде приета за основателна, на нас, вносителите, ни остава възможността да инициираме референдум чрез събиране на подписка\", добави тя.  Във връзка с делото на 7-и юни, жалбоподателите настояват да им бъдат предоставени докладите на датския консултант \"Рамбол\". \"На базата на тези доклади, освен технологията - скарно изгаряне на RDF, е определено и мястото за изграждане на инсталацията - в центъра на София, зад Централна гара, начинът на транспортиране - с тежкотоварни камиони от с. Яна, както и са направени финансовите разчети и обосновки\", обясни Милка Христова.  \"На делото стана официално ясно, че въпросната документация е била засекретена от общинската администрация и достъп до нея са имали само общинските съветници - членове на Постоянната комисия по \"Опазване на околната среда, земеделие и гори\", но само при изрично подписване на декларация за неразгласяване на информация. Този факт автоматично постави нас, жалбоподателите, в ситуация, в която сме длъжни да вземем неинформирано решение и да сме в невъзможност да преценим решенията на консултанта. При условие, че мотивите в обжалваното решение на СОС срещу нецелесъобразността на въпросите за референдума са взети на база на засекретените доклади на консултанта, на практика ние сме поставени в невъзможност да защитим целесъобразността на въпросите за референдума. При условие, че се решава въпрос, който е на стойност повече от 157 млн. евро и има пряко значение за качеството на живота на софиянци за десетки години напред, те също имат право да се произнесат при решаването му. А най-правилният начин за това е провеждането на местен референдум\", каза още тя.  Както е известно, 15 общински съветници от различни политически групи в СОС поискаха да бъде проведен местен референдум с три въпроса, свързани с изграждането на инсталация за горене на RDF-отпадъци на територията на ТЕЦ \"София\".  Първият от тях беше - Съгласни ли сте Столична община да изразходва 157 милиона евро, от които 67 милиона евро заем за изграждане на инсталация за изгаряне на RDF/изгаряне на отпадъци?  Вторият - Съгласни ли сте инсталацията за изгаряне на RDF/изгаряне на отпадъци да се построи в центъра на София, район Сердика, бул. “История Славянобългарска”, на територията на ТЕЦ \"София\"?  И третият - Съгласни ли сте инсталацията за изгаряне на RDF/изгаряне на отпадъци да се построи до Завода за механично и биолгично третиране на отпадъци, в местността \"Садината\" до село Яна.  Искането на 15-те общински съветници за провеждане на местен референдум не беше допуснато от управляващите в Столична община с аргументите, че въпросите са незаконосъобразни и нецелесъобразни. В резултат на този отказ, съветниците подадоха жалба до Административния съд.  ", "date": "2019.04.12", "title": "Съветници в София искат разсекретяване на докладите за технологията \"скарно изгаряне на RDF\""}
{"url": "http://epicenter.bg/article/Georgi-Bliznashki--Lozan-Panov-e-ogromna-greshka--koyato-shte-struva-skapo-na-stranata-/180047/2/0", "text": "\"Тя е огромно постижение на националния конституционализъм, която идва от порива за освобождение, образование. В същото време е пример. В нея пише, че управляващите ще имат колективна отговорност. Благодарение на нея България става парламентарна демокрация още при възраждането си\", заяви още Близнашки.  Относно ситуация в страната и неспирните скандали той заяви:  \"   Проф. Близнашки не пропусна и да коментира и актуалните въпроси в съдебната система и контрола върху магистратите.  \"Магистратите не са политически лица. Там механизмът за контрол е по-строг, но по-консервативен. Когато се стигне до най-високите инстанции, се решават съдбоносни въпроси. И тези, които стоят на тези постове, трябва да са чисти хора, които си обичат работата.  За съжаление, знаем какво се случва във Върховния касационен съд. Лозан Панов е една огромна грешка, като ще струва твърде скъпо на страната. Там промените се правят трудно, мандатите са дълги. А този човек е тръгнал по път, от който връщане назад няма. И едва ли си дава сметки за последствията\", заяви Георги Близнашки.  \"У нас имаме една традиция, която е много коварна - разбирането, че правото и моралът са различни сфери. Че законът трябва да се прилага без да се вземат предвид преобладаващите морални нагласи в обществото. Но това е архаично разбиране. Правото винаги се одухотворява\", добави професорът по конституционно право и бивш служебен премиер.  ", "date": "2019.04.12", "title": "Георги Близнашки: Лозан Панов е огромна грешка, която ще струва скъпо на страната!"}
{"url": "http://epicenter.bg/article/Parlamentat-se-iznasya-v-obyavenoto-za-istoricheska-i-duhovna-stolitsa-V--Tarnovo-/180048/2/0", "text": "Велико Търново вече официално е със статут на историческа и духовна столица на България, след като парламентът гласува това с проекторешение по предложение на председателя му Цвета Караянчева.  Проекторешението е внесено от депутати от парламентарните групи на ГЕРБ, ОП и ДПС преди седмица по предложение на Инициативен комитет, представляващ великотърновската общественост и подкрепено с решение на Общинския съвет на града. В мотивите се посочва, че градът е ключов не само за българската и европейската история, но и за българската идентичност.  \"Град Велико Търново е носител на хилядолетна държавна традиция, започваща още от времето на основаването на българската държава по Дунава. Църквата св. 40 мъченици и надписите на хан Омуртаг там, втората българска държавност и Възраждането на модерната българска държавност, са събрани във Велико Търново\", припомни търновският депутат от ВМРО и помощник-ректор на ВТУ доц. Милен Михов по време на дебатите.  Историкът от ОП наблегна, че именно с приемането на Конституцията в болярския град е поставено началото на парламентаризма в България. Михов предложи да се възроди стародавната българска традиция и всеки нов български парламент да започва първата си сесия с полагане на клетвата именно във Велико Търново.  Обявяването на Старопрестолния град за историческа и духовна столица на България е в навечерието на тържественото заседание за 140-годишнината от приемането на Търновската конституция. Заради юбилея депутатите се изнасят от площад \"Народно събрание\" и заминават да заседават в сградата на Учредителното събрание в Търново. Заседанието е планирано за вторник, 16 април, от 10.30 с тържествена възстановка на събитията от 1879 г, предава Канал 3.  Народните представители ще приемат и Обръщение към българския народ. Заради тържествения повод дори депутатите на БСП ще прекъснат бойкота си и ще участват в заседанието на Народното събрание.", "date": "2019.04.12", "title": "Парламентът се изнася в обявеното за историческа и духовна столица В. Търново "}
