{"url": "http://epicenter.bg/article/Svetiyat-sinod-iska-tsyalostna-redaktsiya-na-Natsionalnata-strategiya-za-deteto-/174833/2/0", "text": "Светият синод на Българската православна църква излезе със становище за Националната стратегия за детето, като настоя за цялостна редакция. Стратегията за детето беше публикувана за обществено обсъждане през януари и предстои да разгледана и гласувана от Министерския съвет.  По-рано днес с остра критика срещу Стратегията излязоха и от ВМРО в лицето на евродепутата и заместник-председател на партията Ангел Джамбазки.     Светата ни Църква, като грижовна майка, се отнася с особено внимание към българските деца и желае да съдейства за тяхното по-добро настояще и бъдеще. Св. Синод счита, че приоритетите в конструирането и прилагането на всяка бъдеща стратегия в тази сфера трябва да се отнасят до:   „който да задава посоките на развитие през следващите дванадесет години” (с. 4, НСД`2019-2030 г.), Св. Синод на БПЦ-БП счита за свой дълг да отправи своя апел към Министерския съвет на Република България за нейното преразглеждане, коригиране и допълване в следните аспекти:  I. Съобразяване с актуалните проблеми на българското дете и българското общество, оставащи все още неразрешени, въпреки прилагането на Националната стратегия за детето 2008-2018 г.  II. Защитеност на детето и неговия живот от момента на зачатието му.  III. Преодоляване на изострящия се проблем с детското насилие; с непрекъснатото увеличаване на наркотичната и други зависимости сред децата (срв. с 9-10, НСД`2019-2030 г.)  IV. Грижа за правилното и цялостно възпитание на детската личност. Осигуряване на качествено и многостранно образование.  V. Защитеност на традиционните ценности и устои на българското семейство.  VI. Защитеност на родителите и техните родителски права.  VII. Съобразяване с нагласите и потребностите на българското общество и елиминиране на неприложими в българските условия чужди практики и политики по отношение на детето и семейството.    Препоръчваме да се обърне внимание на факта, че в предходната Национална стратегия за детето 2008-2018 г.  „Оперативните цели са формулирани секторно, като адресират:    Но тези оперативни цели и координацията по тяхното постигане не са намерили задоволителна реализация (с. 7, НСД`2019-2030 г.). Нещо повече, в горните цели, както и в целите на НСД`2019-2030 г. липсват приоритетни цели и задачи, свързани с подобряване на духовно-нравственото състояние на българското дете, което без съмнение е важен фактор в „подобряването на качеството на живота на детето” (с. 7, НСД`2019-2030 г.). Този съществен пропуск трябва да бъде отстранен в новата стратегия, която не следва да се ръководи едностранчиво от принципа за борба с „риска от бедност, като основен измерител за подобряването на качеството” на детския живот в България.    Св. Синод приветства положителното послание, заложено в НСД`2019-2030 г. за „право на живот, оцеляване и развите” на детето (с. 11), но счита, че е подходящо в този документ да бъдат допълнени текстове, които да поощрят инициатива за реформа в българското законодателство с оглед на това да бъде защитен от държавата животът на детето още от момента на неговото зачатие. Това се налага и от факта, че в с. 13 на новата проекто-стратегия се твърди, че жизненият цикъл „следва етапите на детското развитие от началото на бременността до навършването на 18- годишна възраст на детето и позволява да бъдат идентифицирани рисковете и заплахите за детското развитие, спрямо които би трябвало да бъде мобилизирана необходимата публична подкрепа и ресурси.” Следователно, ако по задоволителен за всички страни начин бъде преодоляно противоречието в българското законодателство и в НСД`2019-2030 г. по отношение на узаконеността на аборта и правото на живот на детето във всичките му жизнени цикли, обществото ни и в частност българските деца ще получат нов шанс за пълноценно съществуване и благословен напредък, а обществото ни – възможност за преодоляване на демографската криза. В този смисъл НСД`2019-2030 г. трябва да включи в своите рамки жизненият етап на детския живот от зачеването до 0 г. (срв. с. 13, НСД`2019-2030 г.)  Св. Синод на БПЦ-БП категорично отстоява опазването на най-великия Божий дар – човешкия живот, здравето и целостта на личността, като се противопоставя на всичко: което руши божествения ред в света; което води до духовна и телесна смърт; което обезобразява човешката природа; което заличава българската нация. Никаква причина, освен най-тежки и необратими заболявания на майката като остро изразена олигофрения, придружена с инвалидност и фатална недостатъчност на органните функции (непозволяващи пълноценното износване на дете), или напр. малформативни отклонения при самия плод като аненцефалията (заченато дете без глава), които правят по-нататъшния му живот и развитие невъзможни, не може да оправдае разрешеното от държавата и планирано унищожаване на детски живот в утробата на майката с голям риск за нейния живот и третирането на убитите деца като „болничен отпадък”.  Това се признава и от Всеобщата декларация за правата на човека (ВДПЧ), Международния пакт за граждански и политически права (МПГПП) и много други международни документи. „Правото на живот е присъщо на човешката личност” (МПГПП, ч. ІІІ, чл. 6, т.1). „Всеки има право на живот, свобода и лична сигурност” (ВДПЧ, чл.3). „Никой не трябва да бъде подлаган на изтезания или на жестоко, нечовешко или унизително третиране” (ВДПЧ, чл.5). „Никой не може да бъде подлаган на мъчение или на жестоко, безчовечно или унизително третиране или наказание.” (из МПГПП, ч. ІІІ, чл.7). „Никой не трябва де бъде подлаган на произволна намеса в личния му живот” (из ВДПЧ, чл.12).  Св. Православна Църква подпомага, пази, благославя и освещава човешкия живот. Така също и държавата е призвана непоколебимо да го защитава във всеки негов етап от самото му зачатие.    Този проблем все още не намира качествено и трайно решение от страна на държавата, поради което Св. Синод повтаря своя дългогодишен призив за отделяне на специално внимание и държавни средства за всеобщо духовно-нравствено възпитание и образование на децата и учениците в България, което изисква и законодателни промени в сферата на образованието. Убедени сме, че възпитаването и образоването на подрастващите поколения у нас ще бъде плодотворно, ако е в духа на традиционните общочовешки ценности и ако зачита високите идеали на християнската нравственост и духовност. По-успешно е да се работи по превенция на детското насилие чрез преподаване на християнските добродетели кротост, милосърдие, любов към ближните, отколкото по преодоляването на разрушителните последствия от вече извършеното насилие. По-правилно е да се говори на децата и учениците, че алкохолът, никотинът и наркотиците категорично трябва да се избягват, а не, че могат да се ползват „умерено” или че има „леки” наркотици като марихуаната, които в малки дози „не вредят”.    Проекто-стратегията следва изрично да включи към измеренията на ранното детско развитие (с. 69, НСД`2019-2030 г.) духовно-нравственото развитие, без което всички останали измерения на детското израстване не биха могли да бъдат пълноценно разгърнати.   да възприеме като приоритет в своята образователна политика духовно-нравственото ограмотяване и възпитание на децата и учениците в България. Това възпитание трябва да е съобразено с традиционните ценности на българското общество и с исконното право на родителите да възпитават децата си, бидейки най-непосредствен и незаменим авторитет в живота на детето. Качеството на детския живот твърде много зависи от възможността детето да получи устойчива ценностна система и жизнеутвърждаващ светоглед.   Така например, считаме, че е по-правилно подрастващите поколения да бъдат възпитавани относно ценността на истинската любов, а не за сексуалността, изведена вън от контекста на любовта. Така също на младежите и девойките следва да се преподава, че най-добрата контрацепция е въздържанието в интимния живот, съответно на възрастта и семейния им статус, а не сексуалната всепозволеност при употребяване на контрацептивни средства преди и извън брака. По-хуманно и съответстващо на божествения закон е да се говори на децата и младежта за ценността на живота, брака и детерождението, отколкото да им се внушава, че забременяването е лесно отстранимо, че абортът е суверенно право на майката или че двама или повече души могат да живеят без брак и да съжителстват на семейни начала, включително и ако са от един и същи пол.  В НСД`2019-2030 г. трябва да бъдат преосмислени принципите за ранно сексуално обучение в и извън училищата (с. 25 / Очаквани резултати, т. 2). Програмите, свързани със „здравословен начин на живот, сексуално поведение и здраве” на децата в предучилищната група и училище, не бива да се връчват в ръцете на държавни служители, на неправителствени организации (често про-LGBT ориентирани НПО) и на „педагози” със съмнителни убеждения без да е поискано изричното съгласие на родителите. Защото в световен план все повече нараства процентът програми, които включват поощряване на сексуалната разкрепостеност, алтернативните сексуални ориентации, експериментирането в сферата на интимния живот, промяната на пола и абортите. Тенденцията за развращаване на детското съзнание трябва да бъде преодоляна чрез оздравяване на възпитателните методи и образователните съдържания, както в семейството, така и в училището.  Качественото и многостранно образование за всички деца трябва да включва задълбоченото познаване на св. Православие като традиционно вероизповедание, исторически, националноформиращ и културоопределящ фактор в развитието на България.  Затова настояваме в НСД`2019-2030 г. да бъде заложена стратегическата цел предметът Религия да бъде включен в Раздел А на учебния план – ЗУЧ (в задължителните учебни часове), а не да е само част от ИУЧ (избираемите учебни часове) и ФУЧ (факултативните учебни часове). Чрез религиозното образование в детските градини и училищата се образоват не само умовете, но и сърцата на най-малките членове на нашето общество. Това ще рече, че заниманията по Религия (в частност: Християнство-Православие) откриват на децата святата тайна за това, че човекът е създаден по Божий образ, и че да се образоват, означава те да се развиват не само интелектуално, но и да се усъвършенстват във вяра, надежда, любов, добротворство и благочестие. Това е и трябва да бъде най-висшата цел на всяко образование, на всяка образованост – образът на човека да се уподоби на Първообраза на своя Създател.  „Величието и същината на човека ... лежи в божествената красота на неговата човечност и във величието на неговия богоподобен и безсмъртен дух” (Архим. Борис, по-късно Неврокопски митрополит. „Кризата в нашето училище”, 1928 г.).  Областите на въздействие и стратегическите цели в НСД`2019-2030 г., част от които е качественото образование за всички деца (с. 22), не биха могли да бъдат пълноценно обгрижени и реализирани без превръщането на религиозното образование в задължително за всички деца (с възможност за вътрешен избор между няколко направления в зависимост от възгледите и вероизповеданието на семейството и детето). НСД`2019-2030 г. е призвана до подпомогне българските деца да се възпитават, образоват и израстват в „любов, радост, мир, дълготърпение, благост, милосърдие, вяра, кротост, въздържание” (Послание на св. ап. Павел до галатяни, 5:22-23) като изиска от българската държава необходимите в тази насока законодателни промени.  По същата причина в таблицата на с. 65 от НСД`2019-2030 г. светата Българска Православно Църква-Българска Патриаршия, предполагаемо с други духовни институции (съобразно вероизповеданието на детето и родителите му), следва да бъде включена като доказан положителен фактор и градивен участник в „целевите, заинтересовани и засегнати групи и институции в процеса на развитие на живота на детето”.    Воден от разбирането си за семейството като малка домашна църква (вж. Послание на св. ап. Павел до римляни, 16:4), имаща съответната йерархичност и вековно утвърдени в светото Православие отношения, права и задължения на родителите и децата, Св. Синод на БПЦ-БП настоява за това НСД`2019-2030 г. да защитава, а не да подлага на преоценка традиционния ред и устоите на българското семейство.  „Вие, децата, бъдете послушни на родителите си, в името на Господа, защото това е справедливо. \"Почитай баща си и майка си\" (това е първа заповед с обещание), \"за да ти бъде добре, и да живееш дълго на земята\". И вие, бащите, не дразнете децата си, а ги възпитавайте в учение и наставление Господне.” (Послание на св. ап. Павел до ефесяни, 6:1-4) Този християнски подход векове наред е давал отлични плодове, които са предотвратявали разрастването на бездуховността, непослушанието, социалната деградация, разврата, насилието и разрушителните зависимости сред младите поколения.    Водещият принцип „Всички права за всички деца” създава дисбаланс в НСД`2019-2030 г., защото абсолютизира правата на детето, сякаш то може да бъде разглеждано като пълноценен субект извън своето семейство и извън йерархичните отношения с родителите му. Колкото са защитени правата на детето, толкова трябва да бъдат защитени и правата на неговите родители. Родителският авторитет не следва да бъде занижаван в НСД`2019-2030 г. чрез изкуствени и крайни ограничения по отношение на възпитателните методи, които могат да бъдат използвани в отглеждането на децата. Родителите не бива да бъдат лишавани от правото им да осигуряват и да избират вида детско възпитание и образование според своите морални, религиозни и педагогически убеждения (залегнало в ЕХПЧ, ЕКПЧ, ВДПЧ и МППГП).  Св. Синод счита, че наред с това трябва да се избегне стратегическо толериране и непропорционално завишаване правата на държавата в сферата на възпитанието и отглеждането на детето. „Никой не трябва де бъде подлаган на произволна намеса в личния му живот” (ВДПЧ, чл.12). НСД`2019-2030 г. следва да избегне заложеното в настоящия й проекто-вариант изземване на родителски права в полза на държавни чиновници и социални институции извън семейството. Стратегията би била приемлива и полезна за българското общество, ако изцяло съобрази конституционните права на родителите, които не бива да бъдат лесно замествани с алтернативната грижа на социалните служители. Тъй като НСД`2019-2030 г. съдържа твърде много общи и недефинирани в закона термини, тя залага риск за фатални грешки в преценката на държавата, за сериозни злоупотреби и за пагубни решения спрямо детския живот и развитие.  Търсенето на средства за борба със случаи на физическо и психическо насилие от страна на възрастни/родители над деца не бива да води до генерално стесняване на родителските правомощия у нас. Повечето български родители са добри родители и не е справедливо те да бъдат ограничавани и заплашвани заради вината на малък процент други родители, които проявяват ниска загриженост или дори агресия спрямо децата си поради слаб родителски капацитет.   Проекто-стратегията трябва да отчете, че закрилата над родителските права е в интерес и на самото дете. При възникването на някакъв проблем, свързан с детето, тези, които са го родили, отглеждат го и го възпитават, в никакъв случай не бива да бъдат вкарвани в ролята на „първи обвиняеми” и „презумпционно виновни”. Още по-малко би трябвало стратегията да допуска отделянето на детето от родителите му при недостатъчни, нееднозначни и противоречиви данни за тормоз в семейството спрямо детето (срв. с. 37, НСД`2019-2030 г.). Стратегията трябва да доуточни забранените форми на насилие (с. 37, т. 1, т. 2), за да не бъде злоупотребявано с ролята на „жертва”, вкл. и от самите деца, в случаите, когато родителите използват допустими вербални или физически средства за корекция на детското поведение. Текстове като:  „Мерки, насочени към всички възрастови групи  създават условия за спекулации, тотално непослушание на детето спрямо родителите му и безконтролно развитие на детската личност с възможност за лесното му отделяне от семейната среда, вкл. и с активното участие на държавни чиновници.  Също така НСД`2019-2030 г. трябва да избегне узаконяването на насилствената институционализация на децата (между 0-3 г. възраст в детските ясли и между 3-7 г. възраст в детските градини и училищата) без никаква възможност за алтернативно решение на техните родители. В тази крехка възраст най-първото право и най-ключовият интерес на детето е да прекарва колкото се може повече време със своите родители, от което зависи цялостното му психофизическо развитие. Този интерес трябва да бъде защитен съобразно желанията и възможностите и на родителите.  Св. Синод не одобрява механичното възприемане и прилагане на чуждестранни практики и политики в сферата на детското развитие и семейния институт, нито поощрява тяхното макар и временно експериментиране върху българските деца и българските семейства. Все по-либералните методи на „възпитание” и „образовнание”, които странят от здравите и консервативни ценности на християнството, носят на обществата, в които се прилагат, ценностен разпад, развращаване на децата и младежта, изкуствена преориентация по отношение на пола, значително намаляване на техните физически и морални сили, дух на протест, отчаяние, безнадеждност и суицидност.  Отхвърлянето от българското общество на Истанбулската конвенция е достатъчно знаков пример за това, че всяка национална стратегия трябва да се съобразява с нагласите на българския народ. Народът ни засвидетелства пред управляващите, че не одобрява формите на семейното, образователното и социалното експериментиране и инженерство, особено тези, внасяни отвън. Така също българското семейство не би приело стратегия, с която се нарушават вековните му традиции, религиозно-нравствените му устои и чувствителната сфера, сързана с отглеждането, възпитанието и образованието на българските деца. При несъобразяване с тези фактори одобряването на НСД`2019-2030 г. би се превърнало в инструмент за противопоставяне на държавата и семейството. А това не е в интерес нито на детето, нито на семейната общност, нито на здравината на българската държава.   Чистотата на детските души, правата на родителите и защитата на традиционното семейство имат пряко отношение към националната сигурност, държавния просперитет и вечното спасение в Бога.  ", "date": "2019.02.08", "title": "Светият синод иска цялостна редакция на Националната стратегия за детето "}
{"url": "http://epicenter.bg/article/Gledayte-na-ZhIVO-kak-darzhavata-shte-bori-kontrabandata-s-gorivata/174761/2/0", "text": "Всички в Контрабандния център много работят, но поради липсата на стиковка ефектът не е този, който ни се иска. Това каза премиерът Бойко Борисов на работно съвещание в ГДБОП, предаде репортер на Агенция „Фокус“. „Изградихме Контрабандния център, където е цялата информация - агенти, шпиони, досиета и дела са на едно място“, обясни той.  „Хубаво е политиците да си мерят приказките. Вчера чух пак обратните тези - защо да показваме на българските граждани пътя на горивата“, коментира Бойко Борисов. \"Горивото е борсова стока. Искаме всеки българин да знае - от това, което се произвежда, до това, което отива до бензиностанцията, че никой не го краде и не го лъже\", каза още Бойко Борисов.  „Царете на фалирали банки могат да излязат и да кажат - защо сега“, коментира премиерът и допълни, че има страшна съпротива, но се работи от години. „Много работа е свършена. Много се е работило по въпроса. Искаме да убедим хората до край. Ако някой извърши престъпление, ще го осъдят“, посочи Бойко Борисов.  „Ние не можем да кажем, че няма да има престъпления. Важното е да няма възможност това да се случи“, изтъкна премиерът.  „Съмненията на хората са, че би могло сговор, цялата смяна да си затвори очите, вместо нефт и петрол, в танкера да е всичко останало“, посочи Борисов. „Ако е дошъл нагледно добър танкер и в сговор решат вместо бензин вътре да е нафта, как гарантираме на хората, че това не може да се случи - с наблюдението, което разпоредих“, каза още Бойко Борисов. „Ще покажем пътя на горивата от танкера до бензиностанцията, какъв е пътят, как се контролира, и какви мерки сме взели за превенция“, заяви премиерът. „След това да се дадат препоръки, а ако някъде има празнота- да се награди“, каза още Бойко Борисов.  \"Амбицията ни е всяко устройство за контрол на процеса на влизане на горивата в данъчните складове и на извеждане да бъде оборудвано с видеокамера. Така ще елиминираме субективния фактор и ще достигнем по-високо ниво на контрол - работим в тази посока\", каза директорът на Агенция „Митници“ Георги Костов в отговор на въпрос на премиера Бойко Борисов как се контролира горивото.  „Контролът ни е процес, който предстои да се надгради“, съобщи той. „Данъчният склад е с непрекъснат контрол. Хващаме всеки енергиен продукт, който влиза в данъчния склад“, заяви Георги Костов.  Директорът на ГДБОП гл. комисар Ивайло Спиридонов заяви: „За 3 години и половина Координационният център се утвърди като успешен проект. Успешно контролира възловите сектори в държавата, които имат пряко отношение във формирането на фиска на държавата“.  „Ще покажем как институциите, представени в Координационния център, и имат пряко отношение в контрола в тези рискови сектори, какъвто е този на горивата, извършват този контрол“, посочи той.    В събитието участваха премиерът Бойко Борисов, министърът на финансите Владислав Горанов, министърът на вътрешните работи Младен Маринов, главният прокурор Сотир Цацаров, министърът на икономиката Емил Караниколов, министърът на транспорта Росен Желязков, депутатът от ГЕРБ и председател на Комисията по финансите в НС Менда Стоянова, шефът на НАП Росен Бъчваров, шефът на ГДБОП Ивайло Спиридонов, депутатът от Обединени патриоти Емил Димитров.   Системата позволява да се проследи точният път на горивата от танкера до всеки един автомобил. Борисов обясни, че идеята му е освен да станат ефективни всички действия на институциите, да се покаже и на българските граждани какво точно се случва бензина или с нафтата, която те зареждат.  ", "date": "2019.02.08", "title": "Борисов: В Контрабандния център работят много, но поради липса на стиковка ефектът не е исканият"}
{"url": "http://epicenter.bg/article/Ninova--Stranna-amneziya-obhvana-Borisov--19-obshtinski-bolnitsi-sa-zakriti-pri-negovoto-upravlenie-/174781/2/0", "text": "  Това пише на страницата си във Фейсбук лидерът на БСП Корнелия Нинова.   \"Но хората в Елена, Дряново, Кула, Тервел, Генерал Тошево, Бобов дол, Трън, Брезник и други -    Дали ще повярвате на политическите метаморфози на премиера, е ваше право. Наше е да припомняме фактите\", посочва още  лидерът на БСП Корнелия Нинова във Фейсбук.   Припомняме, че вчера на среща с представители на Сдружението на общинските болници премиерът Борисов заяви:\"Болници в мое управление няма да закрия, парите за здраве се увеличават всяка година, затова искам решение. Не приемам сестри и лекари с години трудов стаж, които всеки ден ни лекуват и помагат, да се чувстват без подкрепа, изоставени и забравени“. ", "date": "2019.02.08", "title": "Нинова: Странна амнезия обхвана Борисов. 19 общински болници са закрити при неговото управление!"}
{"url": "http://epicenter.bg/article/Vitseprezidentat--Darzhavnostta-oznachava-vrashtane-na-spravedlivostta-/174789/2/0", "text": "„Държавността днес означава единение на българите, връщане на справедливостта, защита на слабите, подпомагане на предприемчивите, респект в отношенията помежду ни, уважение на институциите. Нямаме право да губим поколения, да обезверяваме децата си.“ Това заяви вицепрезидентът Илияна Йотова при получаването на почетния знак за лидерство на името на Стефан Стамболов – за личен принос към българската държавност.  Почетният знак е учреден през 2006 г. от Института по лидерство към Университета по библиотекознание и информационни технологии, от Българската академия на науките и Националния военноисторически музей.   Илияна Йотова получи наградата от ректора на УНИБИТ проф. Ирена Петева, от председателя на Общото събрание на учебното заведение проф. Стоян Денчев и от миналогодишния носител вицепремиера Красимир Каракачанов. В словото си тя посочи, че да си лидер означава да вдъхновяваш, да увличаш, да водиш хората след себе си и тези хора да искат да живеят в света, който ти създаваш.  „Територията на националното обединение е държавата. Държавността не е остаряло понятие, а остър и все по-осъзнат дефицит“, подчерта вицепрезидентът в благодарственото си слово. По думите на Илияна Йотова държавност означава да превърнеш гласа на България в решаващ за много европейски политики, да пазиш идентичност, политически традиции и историческо наследство, формирани с векове.  Вицепрезидентът посочи, че ХХI век може да се окаже век на дефицитите – липса на големи революционни идеи за развитието на човечеството, остър дефицит на личности-визионери. Според Илияна Йотова в днешния скаран, обезверен и отчаян свят са необходими истински лидери, които със смели действия, познание и воля, а не с думи на омраза и страх, да отговорят на очакванията на хората.  „Съвремието ни е пълно с авторитети, които управляват заради служебното си положение. Лидерството не е титла и не се получава от постове и конюнктура. Да си лидер означава да вдъхновяваш, да увличаш, да водиш хора след себе си и те да искат да принадлежат към света, който създаваш“, посочи вицепрезидентът. Илияна Йотова е убедена, че не е страшна бюрокрацията в институциите, а бюрокрацията в мисленето и съзнанието.  „Лидерството изисква триединството между главата – да имаш интелектуалните способности и познанието, сърцето – химията, която те свързва с хората и краката – всички идеи да превръщаш в действие“, заяви вицепрезидентът.  \"Да прозреш в бъдещето чрез следващите поколения, това е дадено на малцина. Да имаш смелостта, енергията, волята и вярата да го създадеш, това наистина е за избрани. Всяко време ражда своите избраници. Стефан Стамболов, когото почитаме днес, е един от тях“, каза вицепрезидентът по-рано на церемонията по отбелязването на 165 години от рождението на революционера и борец за национално освобождение, политик и държавник.  „Безусловно подкрепян и безкрайно отричан е Стамболов, но едно не подлежи на съмнение – Стамболов е един от строителите на съвременна България, положил основите на българската държавност“, посочи Илияна Йотова. „Непреклонен, твърдо убеден в своите разбирания за развитие, за интереса на България, за национално признаване, независимост и идентичност, Стамболов е различен от днес, когато политиканите са много, месиите – също. Лидерите са дефицит“, категорична е вицепрезидентът.  ", "date": "2019.02.08", "title": "Вицепрезидентът: Държавността означава връщане на справедливостта (СНИМКИ)"}
{"url": "http://epicenter.bg/article/Borisov--Ochakvame-poveche-prihodi-ot-borbata-s-kontrabandata--dogodina-shte-vdignem-dohodite-s-oshte-10-/174791/2/0", "text": "Очакваме да се увеличат приходите от борбата с контрабандата, така че догодина да можем с още 10% да вдигнем доходите. Това каза премиерът Бойко Борисов по време на откриването на X-тият юбилеен конгрес на Конфедерация на труда „Подкрепа”, предаде Агенция „Фокус“.  „Трудно е, особено борбата с контрабандата. Сутринта направихме съвещание в ГДБОП по горивата. Очакваме и тук да се увеличат приходите, за да можем догодина с още 10% гарантирано да вдигнем доходите. За това трябва да има спокойствие. Приходните агенции да събират парите, за да може да има какво да разпределяме. Затова трябва да има спокойствие, приходните агенции да работят, за да може да има какво да разпределяме“, отбеляза Борисов.  Премиерът отбеляза, че правителството води борба със сивия сектор, за да се съберат повече пари в бюджета.  „АИКБ ясно казва всяка година с колко се изсветлява този сектор, защото по този начин веднъж се повишава конкурентоспособността,а а втори път събирайки пари в бюджета можем да увеличаваме заплати“, посочи той.  По думите му няма международно представена организация, която да не отчита напредъка по всички сфери, включително и мониторинговия доклад напредъка по Механизма за сътрудничество.  Премиерът отбеляза, че за първи път износът на България към Германия за пръв път е повече от вноса. По думите му сега е моментът тази инерция да се удвои, утрои, за да ги настигаме, защото тези разлики и парадокси в заплащането в различните сфери са факт.  \"Двата синдиката са един много добър коректив не само на правителството, а и на работодателите. Всички заедно сме убедени, че за да се повишат доходите, трябва да бъдат по-мощни икономиките. Колкото е по-мощна икономиката, толкова по-добре. Затова и ние кандидатстваме за чакалнята на еврозоната - това гарантира да не сме във втората скорост на Европа\", заяви Борисов.  Имаме шанса и трябва да бъдем разумни и умни да продължим да повишаваме доходите, ръста на икономиката и инвестициите, каза още той и припомни, че още в първия ден на този мандат управляващите са заявили, че учителските заплати ще се увеличат и го изпълняват.  „Никога толкова пари не са давани за училища, за да бъдат приведени в нормален вид“, добави той.  Трябва ни огромен работен потенциал, за да могат заводите да работят и то самите работодатели вече схващат, че ако не повишават доходите, ще им избягат работниците.  „Вчера ЕК отчете, че България по финансови и икономически параметри е в петицата на Европа. Всеки час трябва да използваме да повишаваме мощността на икономиката. Мисля, че тази година БСП ще мине 116 милиарда“, коментира премиерът.   \"Благодаря на твърдата и градивна позиция на синдикатите, която сме имали през годините\", каза още Борисов.  „Неслучайно всеки ръководител на европейски синдикат, който е бил в България, задължително е провеждал срещи с мен. Подкрепяли сме синдикатите в Брюксел и навсякъде, където са имали нужда“, обяви той.  „Последните години имаме вдигане на БВП с 40%, за да може да се съберат пари, и да продължим да даваме повече за заплати и на полицаи, и на военни, и на учители, и на всички във всеки сектор“, заяви премиерът.  „Надявам се ръководствата да дадат справедливо увеличението от 10% на заплатите, което сме дали“, коментира Борисов и призова синдикатите да следят дали това се изпълнява и да алармират навреме.  „Д-р Константин Тренчев за мен е символ на демокрацията. Когато ние още марширувахме по плаца, той се бореше за демокрация и за това как трябва да изглежда икономиката. В това отношение мисля, че Димитър Манолов му е достоен наследник. Това, че е сред нас е само голяма радост“, посочи министър-председателят.  „Честит празник. Много години след нас да продължите да отстоявате доброто възнаграждение на работниците“, се обърна той към членовете на КТ „Подкрепа“.   ", "date": "2019.02.08", "title": "Борисов: Очакваме повече приходи от борбата с контрабандата, догодина ще вдигнем доходите с още 10%"}
{"url": "http://epicenter.bg/article/Pobeda--Paketat--quot-Makron-quot--nyama-da-vliza-za-glasuvane-v-Evroparlamenta-/174796/2/0", "text": "Антонио Таяни ме увери днес, че пакет Мобилност се отлага и за сега няма да бъде поставен на гласуване в пленарна зала на Европейския парламент! Това написа в евродепутатът от ГЕРБ/ЕНП Андрей Ковачев в профила си в социалната мрежа Фейсбук.  „Винаги сме споделяли позицията, че този важен законодателен акт не трябва да бъде приеман няколко месеца преди изборите за нов Европейски парламент. Новият състав на парламента трябва да вземе това решение!“, пише още Ковачев.  ", "date": "2019.02.08", "title": "Победа! Пакетът \"Макрон\" няма да влиза за гласуване в Европарламента "}
{"url": "http://epicenter.bg/article/Petya-Avramova--MRRB-shte-predostavi-na-BSP-poiskanite-dokumenti-za-Largoto/174802/2/0", "text": "Постъпило е искането на БСП за документите на „Ларгото“ в МРРБ, те ще бъдат комплектовани и предоставени. Това каза министърът на регионалното развитие и благоустройството Петя Аврамова във връзка с искането на БСП за документи по „Ларгото“ от МРРБ, предаде агенция „Фокус“.   „Има такова искане, което е постъпило. Абсолютно всички документи, които се изискват от МРРБ и които са свързани с проекта по „Региони в растеж“, ще бъдат предоставени. Така че няма никакви притеснения, не трябва да има за това, че няма да предоставим цялата налична документация“, каза още Аврамова.   Тя уточни, че писмото на БСП е постъпило днес в Министерството. „Ще ги комплектоваме - всичко, което те са изредили, ще им бъде предоставено“, допълни министърът.  ", "date": "2019.02.08", "title": "Петя Аврамова: МРРБ ще предостави на БСП поисканите документи за Ларгото"}
{"url": "http://epicenter.bg/article/Sotir-Tsatsarov-poluchi-nagradata-za-liderstvo--quot-Stefan-Stambolov-quot--za-lichen-prinos-kam-darzhavnostta-/174803/2/0", "text": "Главният прокурор на републиката Сотир Цацаров бе удостоен с почетния знак за лидерство на името на Стефан Стамболов – за личен принос към българската държавност. Името му заедно с името на вицепрезидента Илияна Йотова бе обявено на тържествена церемония в рамките на XIII научна конференция по лидерство на Университета по библиотекознание и информационни технологии (УНИБИТ) в Националната библиотека \"Св. Св. Кирил и Методий\".  Поради неотложни служебни ангажименти Сотир Цацаров не успя да присъства на тържеството в Народната библиотека. Малко по-късно той прие високия приз на церемония в УниБИТ в присъствието на преподаватели и студенти.  Почетната награда с грамота му бяха поднесени от ректора на УНИБИТ проф. Ирена Петева и от председателя на Общото събрание на учебното заведение проф. Стоян Денчев.  Отчитайки личните заслуги на Сотир Цацаров за укрепване и отстояване на държавността, проф. Светлана Шаренкова, научен секретар на Института по лидерство, му връчи огърлието с медальон с образа на Стефан Стамболов.  В благодарствонето си слово Сотир Цацаров посочи, че избирането му за носител на почетния знак на името на Стефан Стамболов е висока чест за него и подчерта, че съхраняването на държавността е от огромно значение за днешния свят. \"Благодаря за Високата чест! Благодаря за признанието\", написа в почетната книга на университета Сотир Цацаров. Той специално изрази уважение към преподавателите и студентите в университета, както и към големия научен принос на института.   Почетният знак \"Стефан Стамболов\" е учреден през 2006 г. от Института по лидерство към Университета по библиотекознание и информационни технологии, от Българската академия на науките и Националния военноисторически музей.  Всяка година носителите на високото отличие се избират от специална селекционна комисия в Института по лидерство на УниБИТ , в чийто състав влизат държавници, учени и журналисти.  Носители на Почетния знак „Стефан Стамболов” досега са:  президентите на Република България д-р Желю Желев и д-р Георги Първанов, г-н Николай Добрев (посмъртно) вицепрезидентите ген. Ангел Марин, д-р Маргарита Попова и г-жа Илиана Йотова, министър-председателят д-р Бойко Борисов и вицепремиерът д-р Красимир Каракачанов, главният прокурор Сотир Цацаров, омбудсманите г-н Гиньо Ганев и г-жа Мая Манолова, учените акад. Георги Марков, проф. Александър Фол (посмъртно) и проф. Андрей Пантев, писателят акад. Антон Дончев, Патриарсите Максим и Неофит, митрополитите Дометиан и Николай, ген. директор на ЮНЕСКО Ирина Бокова, кметът на София Йорданка Фандъкова.  Институтът по лидерство е създаден е през 1991 г. като „Клуб Стефан Стамболов” – с нестопанска цел, от представители на българския финансов и интелектуален капитал, за да „отстояват заедно патриотични ценности и идеали в името на икономическото обновление на България, нейната национална идентичност и силна държавност”.  През 1996 г. е преименуван на Институт за теория и практика на лидерството, а през 2014 г. с Решение на Министерския съвет – на Институт за изследване и развитие на лидертвото в информационна среда към Универститета по библиотекознание и информационни технологии – София.  Основната цел е да съхранява и утвърждава най-добрите традиции в стопанския, социалния и културния живот на нацията в демократични условия.  Основната задача е да защитава националното достойнство на българите чрез насърчаване развитието на науката, образованието, технологиите и бизнеса, чрез възстановяване на културните ни позиции в Европа и света; да укрепва държавността и сигурността чрез сътрудничество с държавната и местната власти; да развива социалната и духовната системи на обществото; да сътрудничи с Българската православна църква при защита на духовните опори на българския народ.  В изпълнение на своите цели и задачи Институтът по лидерство провежда научно-изследователска и образователна дейност, издава архиви, книги и учебници, строи паметници и паметни места и ги дарява на общини, читалища, университети и други родолюбиви структури.  Ежегодно провежда теоретична сесия на тема „лидерство”, по време на която се връчват годишни награди за личен лидерски принос в две категории: държавност и духовност.", "date": "2019.02.08", "title": "Сотир Цацаров получи наградата за лидерство \"Стефан Стамболов\" за личен принос към държавността "}
{"url": "http://epicenter.bg/article/Sofiyski-gradski-sad-prizna-Ognyan-Donev-za-nevinen-po-obvineniyata-za-ukrivane-na-danatsi-/174769/3/0", "text": "Софийският градски съд призна изпълнителния директор на „Софарма” Огнян Донев за невинен по обвиненията за укриване на данъци. Неговият съдружник в „Софарма” и изпълнителен директор на „Телсо” АД Борис Борисов също беше обявен за невинен от съдия Даниела Борисова, предаде бТВ.  Двамата са подсъдими за укриване на данъци от седем сделки с акции на „Софарма“ и в различни конфигурации между няколко фирми. Според обвинението Донев дължи около 63 млн лв., а Борисов близо 7,5 млн. лв.  Процесът започна преди 7 години. Огнян Донев застана на подсъдимата скамейка, след като прокуратурата го обвини, че през 2007 г. като изпълнителен директор на „ЕЛФАРМА“ АД не е изплатил данъци на фирмата. Според прокуратурата, в данъчната декларация той не декларирал увеличение на годишния финансов резултат в размер над 418 млн. лв. Това увеличение е формирано вследствие на извършени сделки с акции извън регулирания български борсов пазар и между свързани лица. ", "date": "2019.02.08", "title": "Софийски градски съд призна Огнян Донев за невинен по обвиненията за укриване на данъци "}
{"url": "http://epicenter.bg/article/Srabskiyat-prezident-Aleksandar-Vuchich-startira-kampaniyata-si--quot-Badeshte-za-Sarbiya-quot-/174759/4/0", "text": "Сръбският президент Александър Вучич стартира кампанията си \"Бъдеще за Сърбия\" на магистралния участък в Гърделичката клисура, част от Коридор 10, свързващ Белград със Скопие.   В Инстаграм бе отворен специален профил buducnostsrbijeav (Бъдеще за Сърбия), в който е публикувана снимка, разкриваща най-важните моменти за президента Вучич в първия ден от кампанията. В нея той и екипа му ще промотират инфраструктурни проекти, икономически резултати, чуждестранни инвестиции... \"символи на модернизацията и бързото развитие на Сърбия\".   Строител на участък Грделица– Царичина Долина от автомагистрала Е75 е българската компания „Трейс Груп Холд“ АД.   Строителите на Трейс изпълняват най- сложния участък от инженерна гледна точка: директното трасе на магистралата се развива в силно пресечен планински терен, в долината на реката, като успоредно на нея, преминава и електрифицирана еднопътна жп линия, както и двулентов главен път Е75. В участък от 1 400 м строителите изместиха съществуващото трасе на главен път Е 75, изградиха подпорни и укрепителни стени. На обекта са монтирани 340 броя предварително напрегнати греди, най-големите от които са с дължина 49 м и тегло 100 т. В разстояние по-малко от 5 км са монтирани шест мостови съоръжения. Изграждането на магистралния участък в долината на р. Южна Морава е доказателство, че на инженери и строители не им липсва професионална смелост. „Вече сме във финалната фаза на обекта“, сподели ръководителят на проекта инж. Стойко Мешков.   Пред журналисти Александър Вучич посочи: „Сърбия показва, че може да изгради най-модерните магистрали и най-модерните и сложни съоръжения“.   През 2017-та, когато официално бе открит магистралния път Е 80, сръбският президент Александър Вучич не пропусна да даде оценка на качеството на новата магистрала: „Всеки, който пътува по нея ще има усещането, че пътува по европейски магистрали. Хората, които строиха пътя са свършили огромна работа . Те промениха конфигурацията и пейзажа в тази част на Сърбия. Усмивката ми днес е 30,5 км.“ Трейс Груп Холд „АД построи 14 км от магистралата.   Коридор 10 е в дневния ред на президента на Сърбия. защото той е важна част от международната пътна инфраструктура. За последните няколко години в западната ни съседка се построиха около 200 км магистрали.  ", "date": "2019.02.08", "title": "Сръбският президент Вучич стартира кампанията си на магистрала, строена от българската \"Трейс Груп\""}
{"url": "http://epicenter.bg/article/Die-Zeit--Naprezhenieto-mezhdu-Italiya-i-Frantsiya-ne-predveshtava-nishto-dobro-/174775/11/33", "text": "Напрежението между Италия и Франция е нещо повече от обичайна атака преди европейските избори – и не предвещава нищо добро. Това коментира Улрих Ладурнер в статия за германския национален ежедневник Die Zeit, цитирана от Агенция \"Фокус\".  Франция отзова посланика си от Италия за консултации. Това е драматичен протест на приятелска и съюзническа държава. Непосредственият повод беше посещение на италианския вицепремиер Луиджи ди Майо в малкия град Монтаржи на юг от Париж, където се срещна с представителите на френските „жълти жилетки“.  И защо не? Ди Майо вижда в „жълтите жилетки“ отражение на собственото си „Движение 5 звезди“ - толкова диво, толкова буйно, колкото и аморфно. Едва ли обаче Ди Майо се интересува от проблемите на „жълтите жилетки“. Когато се върна в Италия, той обяви с нескрито задоволство: „Вятърът на промените е преминал Алпите“.  Това не беше първата му провокация. Той атакува френския президент Еманюел Макрон в продължение на седмици. В средата на януари, когато в Средиземно море се удавиха 170 мигранти, Ди Майо обвини Франция: „Африканците напускат родината си, защото Африка все още е колонизирана от някои държави, особено Франция!\"  Когато правителството в Париж протестира, Ди Майо просто повтори обвиненията си и завърши с патетичното изречение: „Ние предизвикахме скандал с истината!\" Италианският министър на вътрешните работи Матео Салвини, председател на „Лигата“ и вицепремиер, не искаше да остане по-назад. Той каза много директно: „Еманюел Макрон е ужасен президент!\"  Това не са просто вербални словесни атаки, те са безпрецедентна политическа намеса. Подобни неща в европейска страна не са се случвали от 30-те години на миналия век.  След четири месеца европейците ще гласуват за нов парламент. В момента Ди Майо се опитва да намери партньори в няколко европейски страни, включително Франция. Матео Салвини отдавна ги е открил в съседната страна. Той се съюзи с Марин Льо Пен.  Така че всички атаки са чиста предизборна кампания? Дали Ди Майо и Салвини виждат в Макрон само противници за изборите? Дали смятат, че биха спечелили повече гласове, ако просто се опитат да „изтрият“ Макрон?  Това е само повърхността. Това, което Ди Майо и Салвини демонстрират, са действията на националистическите пропагандисти. Те идентифицират виновник. Те го изправят пред обществеността, поставят го на позорния стълб. След това го обиждат и то пред всички, за радост на екзалтираната публика. Те се управляват от опасна смес от пълно невежество, тотална безотговорност и безгранична страст към властта.  Във вътрешен план Ди Майо и Салвини са постигнали големи успехи с подобен подход, буквално са парализирали своите политически опоненти. Трябва да си представим какво се случва, ако те продължат да използват този метод във външната политика.  Разбира се, Макрон също има вина. Твърде надменен, той определи популистите като „чума\". Твърде автократичен, той ръководи политика за Либия, без да включва Италия. А на италианско-френската граница той настани бежанци, депортирани, без да вземе предвид мнението на съседа, който с право се оплаква от неизпълнени обещания.  ", "date": "2019.02.08", "title": "Die Zeit: Напрежението между Италия и Франция не предвещава нищо добро "}
{"url": "http://epicenter.bg/article/Lyubovta-na-Botev-razkrita-v-kniga/174785/6/0", "text": "Вижте най-малко познатата и съкровена страна от личността на гениалния български поет в книгата „Христо Ботев: До моето първо либе”, издание на „Персей”. Особена фаталност сближава и трите жени, докоснали се до сърцето му. Свидетели на епохата описват Мария Горанова като ослепително красива, Парашкева Шушулова като изключително начетена, а Венета Ботева – като невероятно всеотдайна. В разцвета на младостта си те губят всичко най-ценно в живота си. Дързостта им възхищава поета и следи от това остават в неговата поезия.  Премиерата на книгата ще бъде на 12.02.2019 г. от 18:30 ч. в Литературния клуб на Столична библиотека на пл. „Славейков“ № 4 и е част от поредицата „Издателски вечери“ на библиотеката.  Всички Ботеви стихотворения са включени в книгата – изящно издание с твърда подвързия, архивни фотографии и цветни илюстрации (репродукции на картини на великолепната художничка Ралица Денчева от серията й „Българските мадони“). Студията е на Людмила Габровска, изследовател, историк и журналист, която е проучила много архивни документи, факти, спомени на очевидци и е открила непознати досега снимки на тези забравени жени, за да възкреси пълнокръвния образ на един от най-великите български поети.  Книгата разкрива неизвестни и малко известни факти за жените, които са вдъхновявали Ботев за поетическите му шедьоври. Разказани са обстоятелствата около написването на прочути стихотворения като „До моето първо либе”, „Пристанала”, „Борба” и др., както и подробности за сблъсъка между любовта, идеалите и революционните стремежи.  Уникалното издание, което спечели конкурс на Министерство на културата, е от поредицата на изд. „Персей”, която представя живота и любовта на големите български поети и предлага с нов поглед на прочетем техните шедьоври. Заедно с книга за Ботев излизат и нови тиражи на „Не бой се и ела” на Яворов, „Аз искам да те помня все така” на Дебелянов, „Любовта е златен сън” на Вазов.  Вдъхновителките на Ботев се открояват със силен характер и интелектуален размах, които са забележителни, а нежното им и одухотворено излъчване напомня за мадоните на Ренесанса. Така например Парашкева Шушулова е определяна от първите биографи на поета като „първа по ум, първа и по хубост”. В книгата са проследени усилията и́ да получи престижно образование в Русия, за да внесе модерни методи на образование в България. Блестящо образование в чужбина получава и Мария (Мина) Горанова, наричана „царицата на хубостта” в Прага, която според други свидетели на епохата е голямата любов на поета. Тя, сестра й Елисавета и брат й Богдан са сред най-близките приятели на Ботев и той е респектиран от техните усилия да развият просветата в България на по-високо ниво.  В книгата са изведени тезите на различни изследователи на кого е посветено стихотворението „До моето първо либе” – на Парашкева Шушулова или на Мина Горанова. На публикуваните в изданието архивни фотографии може да видим и как са изглеждали.  Разкрити са подробности за любовта на поета с неговата съпруга Венета, която е съпричастна на революционерите. Представена е и незивестна информация за техните потомци. Актьорът Сава Огнянов, първородният син на Мина Горанова, е сред най-близките приятели на дъщерята на Ботев, Иванка, от която са възхитени личности като Пенчо Славейков и Симеон Радев.  – Каква фаталност обединява жените, вдъхновявали Ботев?  – По какъв начин любовта му към тях разкрива неговото душевно богатство и какви са точните обстоятелства за създаването на творбите му?  – Защо Мария Горанова отказва кариера на певица в Европа?  – Какви последствия има нейният идеализъм и намира ли щастие в брака си?  – Каква е истината за връзката между сина и́ Сава Огнянов и дъщерята на Ботев Иванка?  – Защо политиците „забравят” Ботевото семейство?  – Докъде стига амбицията на княз Фердинанд да превърне наследницата на поета в дворцова перла?  – Изяснява ли се мистерията около смъртта на Ботевата дъщеря?  – Как оцелява легендарното писмо от кораба „Радецки”?  С интересен и новаторски фокус към времето са описани личностите, оставили изключителна следа в сърцето на Ботев. Посочено е как те оказват влияние върху развитието на културата у нас и утвърждаването на европейските идеи.  Досега няма такова издание, което да разкрива техните образи извън сянката на Ботев и да подчертава тяхното значение за културния напредък. Всички те са анализирани с документална точност от Людмила Габровска, която е разчитала на автентични исторически източници, за да изгради верни, точни и достоверни образи на представените личности.", "date": "2019.02.08", "title": "Любовта на Ботев разкрита в книга"}
{"url": "http://epicenter.bg/article/OON--Ubiystvoto-na-Hashogi-e-planirano-i-izvarsheno-ot-Sauditska-Arabiya/174755/7/0", "text": "Убийството на саудитския журналист Джамал Хашоги е било планирано и извършено от официални представители на Саудитска Арабия. Това е заключението на специалният докладчик на ООН Аниес Каламар. След мисия в Турция, тя обяви, че разполага с доказателства за тезата си, че \"Хашоги е станал жертва на брутално и предумишлено убийство, планирано и извършено от представители на държавата Саудитска Арабия\".  По думите на Каламар, саудитски официални лица сериозно са подкопали и забавили усилията на Турция за разследване в саудитското консулство в Истанбул. Тя призова светът да обърне внимание на обстоятелствата около смъртта на Джамал Хашоги. По думите й е било нарушено както международното право, така и ключови правила на международните отношения, по-специално изискванията за законно използване на дипломатическите мисии. Каламар благодари на турското правителство за подкрепата, която й е оказало по време на посещението й. Тя се срещна с турските министри на външните работи и на правосъдието, с шефа на разузнаването и с прокурора на Истанбул. Убийството на Хашоги бе извършено в саудитското консулство в Истанбул на 2 октомври 2018 г.", "date": "2019.02.08", "title": "ООН: Убийството на Хашоги е планирано и извършено от Саудитска Арабия"}
{"url": "http://epicenter.bg/article/Ofitsialno---Lyuboslav-Penev-e-noviyat-trenyor-na-TsSKA-/174793/8/0", "text": "Любослав Пенев официално бе представен като нов треньор на ЦСКА. Новината от вчера се потвърди официално на днешната пресконференция на „червените”, предаде Канал 3.  Договорът на Пенев е за година и половина и той пристига с екип от трима помощници – Добромир Митов, Даниел Моралес и кондиционния специалист Даниел Караско.  \"ЦСКА е моят любим отбор. Решението го взех много бързо. Не идвам на гости, аз съм си у нас, не идвам на гости”, бяха първите думи на Любо Пенев.  \"Решението ми носи своите рискове. Обичам предизвикателствата, това не ме притеснява.  \"Разликата в точките (изоставането от 4 точки от лидера в Първа лига Лудогорец) не е толкова голяма. Предстоят доста мачове срещу отборите от върха. Ще работим във всички посоки за надграждаме. Искам да стане ясно на всички, които обичат и подкрепят ЦСКА, и тези, които играят - да знаят в какъв клуб се намират. Пред ЦСКА целта винаги е една - да бъде на първо място, да е шампион, да бъде отбор, с който всички да се съобразяват\", категоричен е Пенев.  Той обясни и че заради множеството контузии ще работи и с играчите от втория отбор. Обяви и какво ще изисква от футболистите.  \"Ред, дисциплина и организация, няма да карам никого насила да играе за ЦСКА, но ако стъпи вътре, трябва да дава всичко от себе си за отбора. Когато има контузен футболист, това е проблем. Младите трябва да показват всеки ден форма и добри качества постоянно, фланелката на \"Армията\" тежи много, публиката е взискателна\", каза още новият треньор на „червените”.  Той заменя Нестор Ел Маестро. Като причина за раздялата със сърбина спортният директор Пламен Марков посочи незадоволителните резултати.  \"Причината за промените в спортно-техническото ръководство е липсата на достатъчно добри резулати, които да удовлетворяват ръководството и феновете. Треньори обикновено се сменят по такива причини. Няма нещо друго\", обяви Марков.  \"Четири точки са и много и малка разлика. Поради високите цели на ЦСКА, които нашият клуб винаги е имал, е направена тази промяна. Ние вярваме, че можем да се преборим за шампионската титла\", добави директорът.  \"Ръководството на ЦСКА винаги се е съобразявало със спортното ръководство. Треньорът е човекът, който поставя своите изисквания свързани със селекцията в отбора, касаещи определени постове. Ние ще се съобразим с неговите желания, но нека все пак му дадем време, за да влезе в работата, да опознае състава и след това ние да удовлетворим неговите виждания и желания\", каза още Марков.  ", "date": "2019.02.08", "title": "Официално - Любослав Пенев е новият треньор на ЦСКА "}
{"url": "http://epicenter.bg/article/t/174765/10/99", "text": "Държавният глава, обаче, е известен с любовта си към червени меса, хамбургери, пица и сладки безалкохолни напитки. A eдинствената физическа активност на 72-годишния Тръмп е голфа. Президентът често напуска работното си място, за да играе голф  Доналд Тръмп не е се съобразява с предписанията на лекарите да спазва диета и да отслабне, съобщава Си Ен Ен. По-късно днес Тръмп ще се подложи за втори път на задължителния годишен преглед на американския президент. иналата година лекарите му предписали диета. Те искали от президента да отслабне с около 6 кг и по-често да прави физически упражнения. Тръмп, обаче, е известен с любовта си към червени меса, хамбургери, пица и сладки безалкохолни напитки. Освен това той не посещавал фитнес залата в Белия дом, където Барак Обама често тренирал. Единствената физическа активност на 72-годишния Тръмп е голфа. Президентът често напуска работното си място, за да играе голф. Изключение правят последните месеци, когато липсата на бюджет за федералните служби накара Тръмп да стои в Белия дом. Въпреки това наскоро президентът сам се похвали, че е намерил време за любимото си хоби и е играл с Тайгър Уудс и Джак Никлаус. ", "date": "2019.02.08", "title": "Лекарите настояват Доналд Тръмп да отслабне, президентът нехае"}
{"url": "http://epicenter.bg/article/Prints-Charlz-se-zabavlyava-sam-na-priem-s-duzina-dami--Kamila-poseti-uchilishte/174767/10/99", "text": ", отиде сам на   в Лондон. През последните 13 години събитието \"Инвестирай в бъдещето\" насърчава доброволци да помогнат на младите хора в неравностойно положение да работят. Същия ден , посети училище в Ангел Таун в английската столица. Тя разговаря с децата и дори се включи в завършването на стенопис в новата библиотека на школото.   Източник: Дарик  ", "date": "2019.02.08", "title": "Принц Чарлз се забавлява сам на прием с дузина дами, Камила посети училище"}
{"url": "http://epicenter.bg/article/Parformansat--quot-Ivanka-pochistva-s-prahosmukachka-quot--yadosa-prezidentskata-dashterya--Snimka-/174771/10/99", "text": "Иванка Тръмп разкритикува пърформънс, в който тя е главният герой. Творбата представя дъщерята на американския президент, почиствайки с прахосмукачка пода от трохи в щатска галерия. Посетителите на галерията във Вашингтон могат да хвърлят трохи, които \"Иванка почиства с прахосмукачка\". От галерията заявяват, че творбата на Дженифър Рубел изследва    В отговор Иванка написа в Туитър, че жените могат да избират дали \"да се събарят\" една друга или да се изграждат.   Пърформънсът се поставя всяка вечер до 17 февруари за два часа и се излъчва на живо онлайн от арт групата CulturalDC. \r\n \r\n \r\n \r\n Директорът на групата Кристи Майзелман каза, че произведението на Дженифър Рубел е \"проницателно\", \"навременно\" и \"прекрачващо границите\" в отразяването на съвременната женственост.   От галерията добавят, че не става дума само за госпожа Тръмп и пърформънсът не представя само едно чувство, една връзка или една гледна точка към тази властна и сексуализирана женска форма\".   Но Иванка Тръмп и съветниците от Белия дом не се съгласиха. Седмица след стартирането на пърформънса президентската дъщеря обвини художничката, че се опитва да \"събори\" себеподобните си.   Брат ѝ - Доналд Тръмп-младши, нарече творбата \"сексистка атака\", а Ерик Тръмп, който говори пред Fox News, каза, че сестра му е \"силна жена, която вероятно е направила повече за жените, отколкото всеки друг във Вашингтон\".   Авторката Дженифър Рубел на свой ред отговори на Иванка Тръмп, като изтъкна, че все пак би искала тя сама да формулира своя директен отговор. Тя добави, че произведението на изкуството няма за цел да се подиграва, а да \"изследва сложни теми, от които всички се интересуваме\".   Тя също така предлага на госпожа Тръмп частна визита, без присъствието на медии.   В интервю на уебсайта на CulturalDC, публикувано преди старта, Дженифър Рубел каза, че творбата отчасти засяга властта и контрола. , казва тя.   допълва артистката.   \r\n \r\n \r\n", "date": "2019.02.08", "title": "Пърформънсът \"Иванка почиства с прахосмукачка\" ядоса президентската дъщеря (Снимка)"}
{"url": "http://epicenter.bg/article/Borisov-otkriva-Kontrabanden-tsentar--koyto-shte-sledi-patya-na-gorivata-chrez-videonablyudenie/174753/2/0", "text": "\r\n \r\n   \r\n Ролята на звеното е да следи как се случва придвижването от границите до колонките. Чрез новото видеонаблюдение се цели да се ограничи контрабандата, а и да стане ясно за какви количества нелегален внос става въпрос. \r\n   \r\n През последните седмици  се появиха коментари за танкери и цистерни, които вероятно внасят нелегално гориво у нас. \r\n   \r\n В момента всички сигнали за злоупотреби се събират на едно място - специален контрабанден център. Информацията идва от \"Морската администрация\", \"Граничната полиция\", ДАНС, данъчните и митниците. Идеята е борбата с контрабандата при горивата да постигне резултати като при цигарите, където, според премиера, незаконната търговия е намаляла от 34 до под 5%. \r\n", "date": "2019.02.08", "title": "Борисов открива Контрабанден център, който ще следи пътя на горивата чрез видеонаблюдение"}
{"url": "http://epicenter.bg/article/Karakachanov--Ne-mozhe-da-imash-8-9-detsa-i-da-gi-zahvarlish-na-ulitsata-da-prosyat/174754/2/0", "text": "Вчера и онзи ден бях свидетел на една брутална вълна от лицемерие. Хора, които не бяха чели концепцията ни, я коментираха. Не е толкова трудно да се прочете, обаче част от вашите колеги журналисти и политици, предпочитат да лицемерничат, вместо да си замълчат.   Това заяви на Аделина Радева по Нова тв вицепремиерът Красимир Каракачанов относно новата си програма за интеграция на ромите.   \"Хора, които традиционно се сдобиват с ректората от гетата, нормално да роптаят срещу програмата и да говорят, че е взаимствана от Хитлер. Винаги съм смятал, че партньорите трябва да се подкрепят, не да се ревнуват помежду си\", каза той.    Аделина Радева реши да излъчи на вицепремиера специален репортаж-анкета от гетото, където роми коментират програмата му.   \"Ние сме плодовити, ще си правим деца. Искаме до 25 година да имаме президент и министър\", започна да крещи млад ром.  \"Как искате да изглежда България? Един от участниците в анкетата ви 2025 година иска да има ромски президент. Те защо си мислят, че може да правят само деца и да взимат пари от социални помощи? Тази държава се казва България и 1400 години е тук и искам тя да оцелее, а не да изглежда като гето\", каза той.    \"Въпросът е дали имаш отговорност към децата, които създаваш. Лесно е да правиш деца и да ги хвърляш на улицата. Учиш ги от малки да проституират и да просят. В Плевен, в учебно време центърът там е пълен с такива деца, които вместо на училище, просят пари. Мога да ви заведа конкретно да ги видите. Родителите им стоят на ъгъла и ги организират да просят. Българите не ги е страх да правят деца. Те просто учат, работят и си правят сметката дали могат да му осигурят образование и нужният начин на живот\", добави вицепремиерът.    \"Искаме да поощрим модела на грамотната раждаемост. В програмата много мерки са взаимствани от други държави, където вече са дали резултат. Когато имаш 8-9 деца и си ги хвърлила половината в социални домове, какъв е смисълът да правиш още толкова!? Хвалят се, че са много плодовити, но не тръгват да работят, а висят на улицата. Плодовитият младеж от видеото не е ли по-добре да мисли как ще ги изхранва, вместо да виси на улицата\", запита той.    \"Апокалипсисът ще настъпи през 2025 година, ако се случи това, което иска от ром от репортажа ви\", добави Каракачанов.    \"Искаме вместо да получават социални жилища на готово, да се трудят за тях. А не да отидат на готово, да извадят паркета, да продадат техниката и да си качат коня на покрива. Не може лица и групи от лица да се заселват без адресна регистрация. Ако разсъждавам като вас, г-жо Радева, България да е приключила. Не може да се примиряваме с тези неща\", заяви Каракачанов Миинистърът обясни какво е заложено в неговата концепция –задължително образование за абсолютно всички, добавки за семейства с две- три деца.   На въпрос как ще се плащат случаи, които не са спешни, а човекът е безработен, Каракачанов отговори, че има обществено полезен труд. „Не може някой да се напие в махалата, да му стане лошо, да викаш Спешна помощ и после да биеш медиците“, обясни той.   „20 години се говори за интеграция. Милиарди се изхарчиха. Защо трябва да лицемерничим и да се правим на луди?“, попита министърът.   „Ако аз и г-н Виктор Николаев си вземем по едно 12-годишно момиченце и то роди от нас, ще влезем в затвора. Но иначе други не влизат. Не може да има две Българии“, категоричен е лидеръът на ВМРО. \"Като си толкова загрижен за гетото, не може да ми се ходи с рокли и чанти за по 2000 лв. и от София от офисчето и на компютърчето да си прибираме хонорарчето\", заключи министърът.   \"Винаги съм смятал, че партньорите трябва да се подкрепят, а не да се ревнуват помежду си\", отбеляза военният министър по повод думите на Валери Симеонов, че концепцията на каракачанаво е преписана от програмата на НФСБ.   \"Който е чел тази концепция, ще е интересно да каже къде вижда нацизъм и други определения, които бяха направени от една камара неправителствени организации, които 20 години се храниха с тази тема и бяха похарчени над 1 млрд. лева, а резултатите са катастрофално лоши\", добави Каракачанов и по повод обвинението на ДПС, че в документа е залегнала философията на хитлеризма.   \"Техните ли критерии трябва да са важни за мен или тези на обикновения българин, който всеки ден страда от тези проблеми? Ако се върнете назад във времето, ще видите от колко години ние говорим за тези неща. В края на краищата някой трябваше да направи първата крачка\", отхвърли критиките вицепремиерът.  ", "date": "2019.02.08", "title": "Каракачанов: Циганин - президент на България през 2025 година?! Това ще е Апокалипсисът!"}
{"url": "http://epicenter.bg/article/Ramadan-Atalay--Dokumentat-na-Karakachanov-za-romite-sazdava-naprezhenie/174756/2/0", "text": "Документът представен от Каракачанов за ромите не е в този вид, в който трябва. В повечето от текстовете се създава напрежение, а не решение на ромските проблеми. Самото заглавие създава и предразполага към напрежение. Пропуски има и в ромския етнос, но и в политиците. Това заяви Рамадан Аталай от ДПС в сутрешния блок на БНТ. \"Задължителните неща в текстове са притеснителни в този документ.   Трябваше да създадем една средна класа у ромите. Дано министрите бъдат загрижени, за това двете общности да имат допирна точка на възприемане\", каза още той.   \"Цялата общност си дължим това да приобщим ромите. Ние сме им длъжници, а ромите на нас да започнат да изпълняват правилата. Иначе този проблем ще остане като тежест върху децата и внуците ни\", допълни депутатът от ДПС.   \"Документ, написан от политическа формация, си остава политически документ. \"Патриотите\" не искат да опознаят ромите и да ги възприемат\", завърши Рамадан Аталай.  ", "date": "2019.02.08", "title": "Рамадан Аталай: Документът на Каракачанов за ромите създава напрежение"}
{"url": "http://epicenter.bg/article/Mariya-Baneva--Evgeniya-ima-kachestva-za-evrodeputat--zashto-da-ne-se-kandidatira-/174757/2/0", "text": "Решенията в дружествата, управлявани от фамилия Баневи, са се взимали от бордове на директори и никога еднолично. Това заяви в студиото на „Тази сутрин” на Би Ти Ви майката на Николай Банев – Мария Банева.   „Аз не мога да си обясня какво означава тази група – това е едно много сериозно обвинение особено към мен, човекът, който 34 години е работил в областта на културата. През годините имах участие в две дружества. Със съпруга ми живяхме дълги години в Хасково, там имаше една фирма, която вече не работи – там бях член на ръководството. Винаги се вземаха решенията колективно. Никъде не може да се намери документ, където аз да съм изтеглила сама средства или да съм налагала някакво мнение”, каза Банева.   Майката на Николай Банев посочи, че участието ѝ във фирмите на фамилията може да се определи като формално. Тя допълни, че е била в ръководството на ТЕЦ – Казанлък, но не приема обвиненията на прокуратурата, че семейството е „обезкостило” дружеството. Мария Банева отрече твърдението, че има 1 млрд. лв. в швейцарска банка. „На едно от делата Евгения каза, че ще ни арестуват за неща, за които ние не знаем. Ако един лев има, да не говорим за милиард, нека държавата на минутата да ги вземе”, каза майката на бизнесмена. Вчера Николай Банев заяви в съда, „моят престой в ареста ще струва скъпо, защото подготвям две дела в Страсбург”, а съдията му направи забележка за смеха му в залата. Майката на бизнесмена заяви, че вчера са се видели, но не са говорили. Според нея синът ѝ е проявил ирония, защото не приема обвиненията.   „Това е лека ирония, естествено е той да не приема обвиненията, защото ние, все още чакаме да бъдат доказани тези обвинения чрез факти и документи. Вече на две дела отивам, а аз все още не съм чула един документ, който защитава тезата на прокуратурата”, каза Мария Банев.   Майката на Николай Банев заяви, че се вижда със сина си при дела и свижданията. Тя допълни, че му е носила в ареста само неща, които са позволени от закона, но не и натурални сокове. В килията на бизнесмена беше открит мобилен телефон, скрит в кутия от натурален сок. „Дали тази история е реална не мога да кажа, представете си, че е подхвърлен, това е нещо, което не може да се обясни. Снаха ми и синът ми са дисциплинирани хора, колкото и да се въртят всякакъв вид приказки. Ние умуваме и не знаем кое е истина и кое е лъжа”, каза Мария Банева и посочи, че Евгения и Николай не са планирали бягат при залавянето им във Франция.   „Полимери” не работи, защото има обективни причини, свързани с това, че нямаше суровини, това, че „Лукойл” спря поддаването на химикалите, това, че НЕК дължи пари на предприятието. Няма да говоря в подробности, защото не ги знам”, каза майката на Николай Банов и допълни, че няма нито едно предприятие, управлявано от сина ѝ, което в момента да се развива успешно.   Мария Банева посочи, че е в много добри отношения със снаха си Евгения, която според нея е много образована. „Аз имам желание тя да стане евродепутат, защото арестът не е причината тя да не може да се кандидатира, тя има качества. Вече има хора, които сформираха инициативния комитет, но мисля, че е рано”, каза майката на Николай Банев и допълни, че семейството в финансирало политически кампании. „Първата кампания на президента Георги Първанов, Николай е човек с леви убеждения. Знам, че доста солидно е помагал за кампанията”, посочи още тя.  „Не сме богата фамилия. В момента аз разполагам само с пенсията си от 340 лева\", заяви Банева.", "date": "2019.02.08", "title": "Мария Банева: Евгения има качества за евродепутат, защо да не се кандидатира?!"}
{"url": "http://epicenter.bg/article/Tsvetan-Tsvetanov-i-balgarska-delegatsiya-uchastvaha-v-Molitvenata-zakuska-s-prezidenta-na-SASht/174758/2/0", "text": "За шести пореден път председателят на Парламентарната група на ГЕРБ и заместник-председател на партията Цветан Цветанов взе участие в Молитвената закуска с президента на САЩ.   В събитието на президента Доналд Тръмп участие взеха и председателят на ДПС Мустафа Карадайъ, депутатите Пламен Нунев (ГЕРБ) и Жельо Бойчев (БСП), зам.-министърът на спорта Ваня Колева, както и зам.-кметът на София Тодор Чобанов.  Това съобщиха от пресцентъра на ПП ГЕРБ.   В своята реч пред участниците в 67-та Молитвена закуска, на която присъстваха световни лидери от над 140 държави, президентът Тръмп призова за световен мир, за религиозна и етническа толерантност. Президентът подчерта факта, че всички човешки същества се раждат еднакви и равни, че човешкият живот има еднаква стойност. Всички страни и народи по света трябва да утвърждават религиозните ценности, защото по този начин се защитава свободата и достойнството на отделната личност.   В своята реч президентът на САЩ заяви още, че всички значими достижения в американската история - от независимостта, през забраната на робството, разрешаването на жените да гласуват и борбите за равни граждански права - всички тези велики моменти от американската история, са извършвани от силно вярващи хора, които са се водили в своите действия от най-искрени и чисти подбуди. Именно в тази връзка не бива да се допуска преследване по линия на религиозните свободи, което за съжаление все още се случва в някои части на света. Друго голямо съвременно зло е трафикът на хора, срещу който трябва да се води безкомпромисна битка.   По-късно в рамките на общата програма българската делегация проведе срещи с регионални лидери от Югоизточна Европа, както и с конгресмени от САЩ.", "date": "2019.02.08", "title": "Цветан Цветанов и българска делегация участваха в Молитвената закуска с президента на САЩ"}
{"url": "http://epicenter.bg/article/Tsvetan-Tsvetanov-razgovarya-s-darzhavniya-sekretar-na-SASht-Mayk-Pompeo/174760/2/0", "text": "Председателят на Парламентарната група на ГЕРБ и заместник-председател на партията Цветан Цветанов информира държавния секретар на САЩ Майк Помпео за политическото решение на българския парламент, с което дава мандат на правителството на Република България да стартира преговорните процедури със САЩ за закупуване на изтребители Ф-16. Това съобщиха от пресцентъра на ПП ГЕРБ.   Двамата разговаряха в рамките на Националната молитвена закуска във Вашингтон. „При постигане на съответните договорености, в средата на годината може да се очаква финализиране на процедурата и ратификация от Народното събрание на България”, подчерта Цветан Цветанов.   По време на разговора българската страна изрази задоволство от факта, че с евентуалното бъдещо придобиване на Ф-16 се гарантира суверенитета на България, както и се постига пълна оперативна съвместимост със съседните държави, съюзници в НАТО. Друг много важен регионален елемент е европейската и трансатлантическата перспектива пред страните от региона, обединиха се двете страни.   \"След Българското европредседателство, което постави европейската перспектива на страните от Западните Балкани сред основните приоритети на ЕС, днес тези процеси за повечето от държавите са необратими\", каза още Цветан Цветанов. Като особено позитивен пример Цветанов посочи Македония, която след подписването на Споразумението за приятелство и добросъседство с България подписа подобно споразумение и с Гърция и днес членството на Македония в НАТО изглежда все по-близо.   Държавният секретар на САЩ Майк Помпео изрази подкрепа за демократичните процеси в региона, като предаде поздрави на българския министър-председател Бойко Борисов. \"Българското правителство е достоен съюзник на САЩ в региона\", подчерта Помпео. ", "date": "2019.02.08", "title": "Цветан Цветанов информира държавния секретар на САЩ Майк Помпео за преговорите за Ф-16"}
{"url": "http://epicenter.bg/article/Sova-Haris--GERB---20--BSP---18-3-/174762/2/0", "text": "Интригата за евровота се изостря, силите на основните политически играчи са почти изравнени. Това сочи изследване на \"Сова Харис\", проведено в периода 17-21 януари 2019 г. Според него за ГЕРБ ще гласуват 20% от българите, за БСП - 18,3%, за ДПС - 5,3%. Всички останали политически сили получават под 2%.   Според социолога Васил Тончев, ако сегашната ситуация се запази,          Изследването е представително за пълнолетното население на страната,направено е сред 985 български граждани по метода на стандартизираното face-to-faceинтервю в дома на респондента.   С отминаването на Новогодишните празници страната ни влезе в предизборна обстановка. Общоприето е мнението, че този път изборите за Европейски парламент ще определят и насоките във вътрешнополитическия живот у нас. Очакванията са да се промени и курсът на самия Европейски Съюз. Най-вероятно е там традиционалистките нагласи да получат приоритет над глобалистките. Това няма как да не даде отражение в отделните страни-членки. Конкретно за България за втори път след парламентарните избори от 2017 г. ще гласуваме на избори, в които няма предизвестен победител. Подкрепата за сега управляващото мнозинство ще покаже дали изпълнителната власт ще получи кредит на доверие за да продължи мандата си.    Струва ми се, че по-реалистично е да очакваме, че на предстоящите избори избирателната активност ще се ограничи до нивото на хората, които заявяват, че нямат колебания за своя избор и със сигурност ще гласуват. Това са така наречените твърди избиратели. Към настоящия момент мобилизацията сред ядрото на БСП е по-голяма и социалистите водят с малко над 1% пред ГЕРБ. Мобилизацията сред гласуващите традиционно за БСП е на ниво 77% срещу 64% на гласуващите за ГЕРБ. От данните излиза, че понастоящем ГЕРБ разполага с по-голяма атмосфера от БСП, но с по-малко твърдо ядро. Трябва да добавя, че в сравнение с извънредните парламентарни избори през 2017 г. социалистите изглеждат много по-подготвени и като състав, и като политическа платформа. Трябва да отбележа и че същинската предизборна кампания тепърва предстои. В самото й начало обаче ГЕРБ допускат фалстарт.   . Да се представи Елена Йончева като лицето на корупцията в нашата страна е изключително недалновидно. Възникващата полемика около обвиненията срещу червената депутатка вкарва предизборния дебат в най-неблагоприятната посока за управляващите. Друг е въпросът, че в обвиненията срещу културния министър липсват доказателства за лично облагодетелствуване, което ги прави прекалено остри.    Задачата пред ръководството на партията изглежда сравнително лесна – да успее да активира традиционните си гласоподаватели. Европейската проблематика като че ли все още е твърде далчена за симпатизантите на ДПС и от мотивацията за участие в изборите ще зависи какъв ще бъде броят на Евродепутатите, излъчени от тази формация.   Изключително сложна е ситуацията относно шансовете на партиите, които имат достатъчна подкрепа (около и над 1%), за да имат претенции да се намесят в борбата за Евродепутатско място. Резултатите от изследването показват, че в страната има поне 6 такива политически субекта. При очаквана активност от 40-45% би трябвало всички те да бъдат близо до бариерата за излъчване на Евродепутат, но с малко под нея. При очертаващото се отцепване на Атака от НФСБ и ВМРО гласовете на поддръжниците на Обединените патриоти ще се разделят почти поравно с леко преимущество за партията на Волен Сидеров. Трябва да имаме предвид и факта, че твърдото ядро на атакистите е по-голямо. Очаква се и партията да придобие международна легитимация в патриотичния сектор благодарение на сътрудничеството й с партията на Николай Бареков и да привлече русофилски вот, което повишава шансовете за преодоляване на изборната бариера. За останалите два участника в управлението от малката коалиция ще бъде важно да привлекат нов трети партньор, който да се опита да заеме мястото на Атака.  Мотивацията на техните симпатизанти обаче представлява сериозен проблем за тях. Привличането на нови партньори и най-вече на СДС е от решаващо значение за тази част на политическия спектър. Ролята на синята формация е особено важна, тъй като има символично значение. СДС обаче е в привилегирована позиция и може да избира между 2 опции: да възобнови съюза с либералните субекти или да се ориентира по-традиционно и консервативно. На този фон конструирането на коалиция Демократична България изглежда преждевременно и представлява сериозно препятствие пред привличането на СДС. Привържениците на синята идея се разпределят почти поравно между двата варианта. Изборът, който трябва да направи ръководството на СДС, трябва да бъде дългосрочен. Конюнктурни съображения не биха могли да доведат до избистряне на образа на партията пред симпатизантите й.   Парламентарно представената партия ВОЛЯ вече обяви декларира своите намерения за Евроизборите. Обявената коалиция не осигурява механично увеличение на електоралната й тежест. В този си вид новата формация по-трудно може да влезе в нов съюз с цел преодоляване на изборния праг.   Данните показват електорално укрепване при АБВ. Избирането за нов лидер на опитен политик като Румен Петков увеличи присъствието на партията в публичното пространство. Проблем за формацията в момента е възходът на БСП, която обсебва лявото пространство. Неблагоприятно обстоятелство е и липсата на подходящи партньори с близка ориентация. Все пак АБВ има образа на системна партия, която разчита на дългосрочно присъствие в политическото пространство.          Досега у нас фокусът на общественото внимание не беше насочен към събитията в европейските институции. Важността на случващото се в Европа все повече се осъзнава. Европредседателството на страната ни по естествен начин ускори този процес. През изминалия мандат най-забележимо се оказа присъствието в Европейския парламент на Сергей Станишев. Открояваха се темите като влизането ни в Шенген и в Еврозоната, които отстояваше лидерът на ПЕС. Явно активната позиция на бившия премиер му позволи да постигне напредък по тези важни за страната ни въпроси, което е оценено от общественото внимание. Също така се откроява активната позиция на Ангел Джамбазки. Макар и от несистемни позиции, евродепутатът от ВМРО се намесваше активно по теми, чувствителни за нашето общество и действията му не са останали незабелязани. За отбелязване е и дейността на Мария Габриел, която смени позицията на Евродепутат с тази на Еврокомисар. Явно оценката за нейната работа е положителна. Различими за обществения интерес са още 5-6 имена на Евродепутати, останалите са в анонимност. Изследването показва, че за хората у нас най-важната кауза, която българските Евродепутати трябва да отстояват, е защита на интересите на България, нашата независимост и повишаването на стандартна на живот у нас. Това искат да виждат българските граждани, вплетено в конкретните политики. С увереност можем да допуснем, че на предстоящите избори новите кандидати ще бъдат оценявани през тази призма. За една трета от хората у нас най-значимо влияние и авторитет в Европа от българските политици има Бойко Борисов. Тази висока оценка премиерът е заслужил благодарение на успешното Европредседателство и на активната  външнополитическа позиция през третия му управленски мандат. Според обществеността у нас вече е значителна и тежестта на президента като външнополитически фактор. Сергей Станишев също се откроява като български лидер в международен план. Водачката на опозицията Корнелия Нинова е посочена на 4то място, което показва, че засега нейното политическо присъствие преобладава вътре в страната. Открояват се още имената на Мария Габриел и Екатерина Захариева, което е естествено с оглед на техните професионални ангажименти. Мажоритарният елемент ще играе значителна роля на предстоящите избори. Поради това значение ще имат потенциалът, с който разполагат отделните партии и начинът, по който ще подредят листите си. ГЕРБ разполага с успешни Евродепутати, но за евентуален водач на листата Томислав Дончев получава около 3 пъти по-голяма подкрепа от следващия го Андрей Ковачев. При БСП дилемата е по-сложна, защото избирателите открояват двама претенденти. Лидер е Сергей Станишев, който с присъствието си би повишил подкрепата за партията като цяло. Името на Елена Йончева обаче също носи голям потенциал. Засега тя получава подкрепа, равна на тази на партията, която я излъчва, но при разигралата се ситуация влиянието й може да расте. При другите партии с възможности за спечелване на Евродепутатско място електорална тежест имат както имената на някои от лидерите, като Волен Сидеров, Веселин Марешки и Николай Бареков, така и настоящи и бивши Евродепутати като Ангел Джамбазки, Светослав Малинов и Ивайло Калфин. Лидерството в листата на ДПС и този път е енигматично за широката публика.             *Сумата от процентите е по-голяма от 100%, тъй като е посочван повече от 1 отговор. **Всеки друг отговор събира по-малко от 1,0%.  ", "date": "2019.02.08", "title": "\"Сова Харис\": Интригата за евровота се изостря - ГЕРБ - 20%, БСП - 18,3% при висока активност!"}
{"url": "http://epicenter.bg/article/Nagrazhdavat-Iliyana-Yotova-s-pochetniya-znak--St--Stambolov--za-lichen-prinos-kam-balgarskata-darzhavnost/174763/2/0", "text": "Вицепрезидентът Илияна Йотова ще бъде удостоена с почетния знак „Стефан Стамболов“ – за личен принос към българската държавност. Събитието ще се състои в Националната библиотека „Св. св. Кирил и Методий“. Това съобщиха от прессекретариата на президента.   Почетният знак е учреден през 2006 г. от Института по лидерство към Университета по библиотекознание и информационни технологии, от Българската академия на науките и Националния военноисторически музей.   По-рано днес Йотова участва в церемония пред паметника на Стефан Стамболов в София по повод 165 години от рождението му.   В 19.00 часа, на официален прием в „София Ивент център“ Илияна Йотова ще отправи приветствие по случай 30 години от създаването на КТ „Подкрепа“.", "date": "2019.02.08", "title": "Награждават Илияна Йотова с почетния знак „Ст. Стамболов“ за личен принос към българската държавност"}
{"url": "http://epicenter.bg/article/Prezidentat-Rumen-Radev-shte-prisastva-na-Desetiya-kongres-na-Konfederatsiyata-na-truda--Podkrepa-/174768/2/0", "text": "В зала „България“ президентът Румен Радев ще приветства делегатите на Десетия конгрес на Конфедерацията на труда „Подкрепа”. Това съобщиха от Прессекретариата на държавния глава. На форума ще бъде отбелязана 30-годишнината от създаването на синдиката.   От 14.00 часа на „Дондуков“ 2 президентът Румен Радев ще бъде домакин на церемонията по отличаване на победителите в Националния конкурс „Иновативно предприятие на годината“ за издания 2016, 2017 и 2018 година с марката „Високи постижения в иновациите“.   Националният конкурс „Иновативно предприятие на годината“ се организира от фондация „Приложни изследвания и комуникации“ и Enterprise Europe Network – България и се провежда под патронажа на държавния глава. Марката „Високи постижения в иновациите” е знак за иновативност, с който се отличават върхови постижения, въздействие и ефективност на авангардни иновации, разработени от български предприятия.  ", "date": "2019.02.08", "title": "Президентът Румен Радев ще присъства на Десетия конгрес на Конфедерацията на труда „Подкрепа”"}
{"url": "http://epicenter.bg/article/D-r-Konstantin-Trenchev--V-ogromnata-si-chast-balgarinat-spada-sam--quot-trapeznite-revolyutsioneri-quot-/174770/2/0", "text": "„В огромната си част българинът спада към „трапезните революционери“. Особено боен става след 2-3 ракии. А сега младото поколение, интернет поколението – те са „задклавиатурни рамбовци“. Това коментира пред БНР д-р Константин Тренчев – почетен президент на КТ „Подкрепа“.   „Разликата е само в технологията, не в психологията. Това се обяснява с нашия невероятен индивидуализъм – основният проблем, който имаш, е личният, а другите да се оправят както могат. Хората не могат да се обединяват, а ако се обединят – те могат всичко. Българинът трябва да действа твърдо, отстоявайки своите права“, каза д-р Тренчев в интервю за предаването „Преди всички“.   Той подчерта, че хората все са недоволни и критикуват всекиго, но чакат някой друг да свърши работата. По думите му синдикалната дейност е трудна и неблагодарна.   Днес е десетият юбилеен конгрес на Конфедерацията на труда “Подкрепа”. Форумът съвпада с 30-годишнината от създаването на синдиката. На него д-р Константин Тренчев иска да припомни някои исторически факти:   \"В момента има яростни антикомунисти, които преди това са били комунисти, били са мишки по времето на Тодор Живков. Сега са страшно яростни, белким ги забележат отнякъде и да ги сложат на хранилка. Ще кажа и неособено приятни неща за България, за демографията, за емиграцията, за социалния статус на българина, за Европа, която в своя либерален модел се проваля и може би единственото спасение е Европа на нациите. Ще кажа и нещо за света, който до такава степен се е напрегнал, че може да се унищожи в една война. Безотговорността е стигнала далеч напред\".", "date": "2019.02.08", "title": "Д-р Константин Тренчев: В огромната си част българинът спада съм \"трапезните революционери\""}
{"url": "http://epicenter.bg/article/Zaharieva-kontrira-Radev--Savetnitsite-mu-da-razyasnyat-kak-se-sluchvat-deklaratsiite-i-stanovishtata-v-ES-/174778/2/0", "text": "България не можеше да има различна позиция за Венецуела. Това каза вицепремиерът и министър на външните работи Екатерина Захариева пред журналисти в Народното събрание във връзка с позицията на България за Венецуела, предаде Агенция „Фокус“.  „ООН е организация на обединените нации и по правилата генералният секретар не може да вземе една или друга позиция, когато държави в ООН имат различни. Неслучайно ООН е организацията, която посредничи във всички тежки конфликти. Изпраща специални представители на генералният секретар“, каза още вицепремиерът. По думите ѝ това се е очаквало да каже генералният секретар на ООН.  „Президентите и правителствата на държавите са нещо друго. Например редица президенти, не само правителства, изразиха мнението си по този въпрос, включително и чешкият президент, който изпрати писмо и покани Гуайдо, който не може да бъде упрекван със силни връзки в САЩ“, допълни Захариева.  Нелошите съветници на президента трябва да разяснят как се случват декларацията и становищата в ЕС, коментира Захариева пред журналисти по повод изказването на президента Румен Радев, че външно министерство не търси позиция за важни външнополитически теми като договора с Македония.  „Не ми е приятно, че трябва да влизаме в реплика и дуплика с президента, още по-малко през вас. Не че не ви уважавам, а защото имаме общи отговорности по отношение на външната политика и на репутацията на България. Може би нелошите му съветници по външна политика трябва да разяснят как се случват декларациите и становищата в ЕС. Всяка държава има възможност да изрази мнение“, заяви Захариева.  ", "date": "2019.02.08", "title": "Захариева контрира Радев: Съветниците му да разяснят как се случват декларациите и становищата в ЕС "}
{"url": "http://epicenter.bg/article/Elena-Yoncheva--Premierat-otkazva-da-poeme-politicheska-otgovornost-za-skandala--Alo--Banov-sam--/174779/2/0", "text": "Мълчанието на Бойко Борисов по аферата „Ало, Банов съм“ е част от омертата, той отказва да поеме политическа отговорност. Това заяви депутатът от БСП Елена Йончева по време на брифинг в Народното събрание.  \"Корупционният скандал „Ало, Банов съм“ отекна с ново съдебно решение. Министерство на културата изгуби делото за неустойка на „Ларгото“ - изводът на съда е бил, че обектът е бил предаден в срок, поради което служителят не дължи неустойка на Министерство“, каза още тя.  \"Министерството губи пари на гражданите, а на Бойко Борисов му е все едно. Премиерът отказва да поеме политическа отговорност“, коментира Йончева.  „Вместо това той заявява, да не го вкарваме в темата. Но това е Министерският съвет на Борисов, за който той носи отговорности“, завърши Елена Йончева.   Отговорът на ГЕРБ не закъсня. Според управляващите изявите на социалистите са заради вътрешнопартийната кампания за редене на листите. Циркът е подскачане пред лидера им \"кой е по-по-най\", отсече Тома Биков, визирайки очевидно Йончева.  Биков попита защо от БСП не са поискали въпросните книжа за Ларгото по-рано, а са чакали да излезе второто решение на съда. Депутатът каза още, че министерството ще обжалва и предстои отново съдът да отсъди. \"Делото е за това дали има забавяне, или няма забавяне при строителството - към момента съдът решава, че няма\", отсече Ников.", "date": "2019.02.08", "title": "Елена Йончева: Премиерът отказва да поеме политическа отговорност за скандала „Ало, Банов съм“ "}
{"url": "http://epicenter.bg/article/Rumen-Radev--KT--Podkrepa--30-g-otstoyava-neotmenno-pravata-na-raboteshtite-v-nasheto-bolno-obshtestvo/174784/2/0", "text": "КТ „Подкрепа“ в продължение на 30 години отстоява неотменно социалните и трудови права и интересите на работещите в България.   Това каза президентът Румен Радев на откриването на X юбилеен конгрес на Конфедерация на труда „Подкрепа” , предаде Агенция „Фокус“.  „Само 30 години ни делят от 1989 година, но колко много събития и в колко от тези събития наистина КТ „Подкрепа“ имаше значимо участие. Мога само да добавя следното, че създателите на вашата конфедерация не бяха просто шепа хора, които прегърнаха каузата да отстояват човешките права. Те заложиха във Вашата организация важни, непреходни човешки ценности и здрави принципи. Затова тя и днес има здрави темели, затова тя и днес съществува“, обърна се държавният глава към присъстващите.  „За мен КТ „Подкрепа“ не е просто синдикална организация. Тя не се бори просто за социални мерки, тя отива далеч по-дълбоко. Търси причините за дадено заболяване на обществото. То боледува наистина. Заболяванията не са малко и трябва много смелост, отговорност и да търсиш истината, и да можеш да я назоваваш, и да се бориш за нея. И точно заради тези здрави основи, които са заложени в конфедерацията тя вече в продължение на 30 години отстоява неотменно социалните и трудови права и интересите на работещите в България“, каза още Радев.  По думите му Конфедерацията днес е важен и ценен партньор в социално-икономическия живот на страната. Отстоява фундаментални принципи на традиционния синдикализъм - откритост, независимост и солидарност.  „Конфедерацията се превърна в символ на експертност и откритост в социалния диалог с изпълнителната власт и работодателите – нещо критично важно за нашето общество. Високият авторитет на КТ „Подкрепа“ се дължи на вас – членовете на организацията и на ръководството, което отстоява ясни цели и националнозначими каузи“, добави държавният глава.  Той пожела на синдиката да остане на висотата на очакванията на българските граждани, на българските трудещи се, да пази доброто име на конфедерацията и заедно с другите социални партньори да градим една по-справедлива и по-добра България, в която да остават да живеят, учат и работят нашите деца и внуци.  Основно предизвикателство е да преоткрием силата на колективното солидарно действие, за да отстояваме правата на хората, каза още президентът.  „Всички виждаме, че България, Европа и светът се променят все по-динамично. Глобализмът и неолибералният модел, макар и с огромна съпротива, отстъпват място пред икономическия патриотизъм. Но правата на трудещите се, се нуждаят от защита във всяка епоха и във всеки социален и икономически модел. И в това е призванието на синдикатите, а днес те преживяват трудни времена – интернет, дигитализацията, роботизацията, трудовата миграция, динамиката с която изчезват традиционни професии и на тяхно място се появяват нови все по-трудно предсказуеми професии. Всичко това отчуждава гражданите, социалните групи, цели общества и хората губят усещането за солидарност. Намалява стремежът към сдружаване“, коментира държавният глава.  „Виждаме, че синдикатите в днешна Европа са далеч по-многобройни от тези от миналия век. Миналият век роди социалната държава, а днес постепенно се сбогуваме с нейните достижения. Точно заради това е и основното предизвикателство пред нас европейците и българите, пред вас синдикалистите - да преоткрием силата на колективното солидарно действие, за да отстояваме правата на хората. Това изисква усилие. Това изисква принципни позиции и не на последно място дързост, защото в основата на синдикализма стои диалогът. Диалогът е ключът към успеха, но историята показва, особено на вашата организация, че всички значими социални права са отвоювани с борба, добави Румен Радев.  ", "date": "2019.02.08", "title": "Радев: КТ „Подкрепа“ 30 години отстоява правата на работещите в нашето болно общество"}
{"url": "http://epicenter.bg/article/Ananiev--Uvelichavame-sredstvata-za-zaplati-v-obshtinskite-i-oblastnite-bolnitsi/174788/2/0", "text": "Постигнахме съгласие по отношение на допълнителното финансиране за разходи за заплати през тази година. То ще бъде 30 млн. лева, от които 18 млн. лева за общинските болници и 12 млн. лева за областните болници. Това каза министърът на здравеопазването Кирил Ананиев в Министерски съвет, предаде агенция „Фокус“.   „Общото увеличение, с което ще разполагат областните и общинските болници, е 66 млн. лева. От тях 28 млн. лева са за общинските болници и 38 млн. лева са за областните болници“, обяви здравният министър.   „В бюджета на МС и на НЗОК има увеличение и с базовия бюджет“, обясни Кирил Ананиев. „С този ресурс ще можем да създадем възможност за увеличение на заплатите“, изтъкна той.   „На срещата, независимо, че беше само със Сдружението на общинските болници, разгледахме и проблемите на областните болници. Областните и общинските болници имат сходни проблеми - финансови и свързани с персонала“, каза още министърът и допълни, че на срещата в МС при премиера Бойко Борисов са присъствали и вицепремиерът Томислав Дончев и финансовият министър Владислав Горанов.   25-40% ще бъде увеличението в общинските болници. Увеличението ще бъде диференцирано, на база на обема на приходите през годината и процентът на разходи за персонал, каза министърът на здравеопазването.   „10-15% е увеличението при областните болници. Те имат по-голям капацитет и по-голямо усвояване от бюджета на НЗОК“, заяви той. „Ще бъдат заделени средства и за нормалното функциониране на общинските болници в населени места, където няма други лечебни заведения.   Приходите, които получават от НЗОК са сравнително ниски, по обективни причини, защото броят на пациентите е по-малък“, обясни здравният министър. „Разбрахме се да работим по преструктуриране на общинските заведения с цел повишаване на ефективността им“, обяви Ананиев.   „Предстои в следващите дни и седмици да решим чисто технологични и организационни въпроси, които ще дадат възможност общинските болници да увеличат своя обем и обхват на дейност“, обясни министърът.   Попитан свързано ли е решението за отпускане на допълнителни средства на общинските и областните болници с изборите, Кирил Ананиев коментира: „Не бих искал да обвързвам с евроизбори или местни избори това решение“. „Това е първа крачка по отношение на решаването на проблема с хората, които ежедневно се грижат за нашето здраве“, изтъкна той.   „След като стигнахме до съгласие в ускорен порядък ще подготвя постановление, което да внеса в МС. Това е възможно да бъде още следващата сряда“, заяви Ананиев. В отговор на въпрос откъде ще дойдат парите за увеличението на заплатите, министърът уточни:   „Допълнителните пари ще дойдат от държавния бюджет, чрез преструктуриране на разходите“.   „Вече имаме разпределение по болници, за това може да стане много бързо“, каза още той.   От Сдружението на общинските болници благодариха на правителството за разбирането от тяхно име и от името на населението на малките общини. Сдружението ще организира среща на 14 март, на която е заявено участие от страна на Министерството на здравеопазването.", "date": "2019.02.08", "title": "Ананиев: Увеличаваме средствата за заплати в общинските и областните болници"}
{"url": "http://epicenter.bg/article/Dvizhenie-21-poiska-izborite-da-badat-postaveni-pod-zasilen-kontrol/174792/2/0", "text": "Движение 21 на Татяна Дончева би тревога по повод готвените промени в Изборния кодекс и предстоящите избори. Националният изпълнителен съвет на партията разпространи позиция, в която твърди, че „мнозинството в парламента цели да приеме изменения, които разширяват възможностите за контрол и манипулация на изборния процес“.  „Организацията и провеждането на изборите трябва да бъдат поставени под засилен контрол“, категорични са от движението, което вече провежда консултации с партии, граждански организации и групи за формиране на блок за честни и демократични избори, който ще противодейства на манипулации и фалшификации.  Едно от исканията на партията е въвеждането на активна регистрация като мярка срещу така наречените „мъртви души“ в избирателните списъци, както и въвеждане на машинно гласуване във всички секции.  Друго предложения е да се премахне „втората белова“ от протоколите на секционните комисии.  Отлагането и протакането компрометират промените в Изборния кодекс. Измененията и допълненията в кодекса по-малко от шест месеца преди датата на изборите са отклонение от добрите изборни практики и стандарти.    ПП Движение 21 провежда консултации с политически партии, граждански организации и групи за формиране на блок за честни и демократични избори, за противодействие на изборните манипулации и фалшификации. Организацията и провеждането на изборите трябва да бъдат поставени под засилен контрол.   Опорочаването на изборите с множество нередности и със съществени нарушения  Въпреки краткото време за въвеждането на промени в изборните правила, призоваваме за решителни мерки за справяне с „мъртвите души“ в избирателните списъци, с купуването и контролирането на избиратели, с назначаването на неграмотни и незаинтересовани хора в изборните комисии, с фалшификациите при броенето на бюлетини и при съставянето на протоколи, с привилегированият достъп до медии на платежоспособните партии.  Настояваме, че  , при която всеки избирател заявява изборния си адрес лично, на хартия или по електронен път. Избирателните списъци, съставени по този актуален регистър, не трябва да бъдат дописвани в изборния ден. Гласуват само заявилите предварително упражняването на избирателното си право, в съответната секция, по постоянен или настоящ адрес.   Смятаме, че въвеждането на видеонаблюдение върху работата на секционните изборни комисии няма да допринесе съществено нито за възпрепятстването на купения и контролиран вот, нито за волните или неволни грешки при броенето на бюлетините и съставянето на протоколите. С оглед преодоляването на тези проблеми,   В такива центрове следва да се извършва отчитането на машинното гласуване (преброяването на бюлетините) и попълването на изборните книжа от секциите в съответната община/район.   Вярваме, че   Настояваме да бъде отменен партийно-квотния принцип за назначаване на избирателните комисии и за съкращаване на състава им. Членове на ЦИК, РИК, ОИК и СИК да може да предлагат както партии, така и български неправителствени организации. Половината от състава на РИК и ОИК да бъде постоянен, от експерти с високи професионални качества. СИК да се състои от пет члена. За председател да бъде назначаван юрист – адвокат или магистрат. Не трябва да се допуска назначаване на членове, които не са преминали обучение, както и замяна на членове в срок по-късно от седмица преди изборния ден.  Отбелязваме като напълно уместно поставянето на въпроса за втория формуляр (втора белова) на протокола на секционната комисия. Съществуването на такъв втори екземпляр отваря широко вратата на закона за манипулации и фалшификации на резултатите от гласуването. Изборните комисии трябва да разполагат само с един протокол – „белова“.   Отново призоваваме за отпадане на платените форми за медийно отразяване на предизборната кампания. Всяка партия/коалиция/инициативен комитет следва да бъдат равнопоставени в надпреварата за доверието на гласоподавателите. Условията, при които кандидатите представят своята програма и послания, трябва да са безплатни и равни, за да може изборите да бъдат реално състезание на идеи, а не на финансови възможности.   Използваме възможността да поставим на вниманието на обществото въпроса за целесъобразността на изискването, при регистрация за участие в избори, партиите и коалициите да представят в ЦИК списъци с подписите на не по-малко от 2500 избиратели, подкрепящи регистрацията. Честото искане на лични данни от избиратели (поне два пъти през 2019 г.), особено след влизането в сила на новия европейски регламент за защита на личните данни (GDPR) ще постави участниците в изборите пред множество сериозни предизвикателства: повишени технологични изисквания за обработката и съхранението на данните; сложна и времеемка процедура по даване на съгласие; невъзможност за проверка на самоличността на лицето, полагащо подписа.   Предлагаме отпадане на изискването за представяне на подписи на избиратели, подкрепящи регистрацията за участие в избори. В замяна на това,  , в случай че партията съществува от по-малко от пет години, както и да бъдат задължени да регистрират кандидатски листи във всички избирателни райони. ", "date": "2019.02.08", "title": "Движение 21 поиска изборите да бъдат поставени под засилен контрол"}
{"url": "http://epicenter.bg/article/Avramova--Shte-bade-izgradena-sobstvena-infrastruktura-za-kartovi-plashtaniya-po-tol-sistemata/174794/2/0", "text": "Изграждането на собствена инфраструктура за картови плащания по тол системата ще спести не по-малко от 17 млн. лв. от банково обслужване в първите три години. Това каза министърът на регионалното развитие Петя Аврамова в отговор на въпрос на народните представители Георги Свиленски и Димитър Данчев от БСП за политиката на Министерството по въвеждането в действие на електронните винетки, предаде агенция „Фокус“.   „Политиките за въвеждане на електронната винетка са елемент от процеса на въвеждане на електронно таксуване за използване на републиканската мрежа, като за територията на Република България се въвежда смесена система, а именно за пътни превозни средства с обща маса по-малка или равна на 3.5 тона, електронна винетка и за пътни превозни средства над 3.5 тона електронно таксуване на база изминато разстояние или тол. С избора на изпълнител и сключването на договора на 15 януари 2018 г. процесът за въвеждане на електронното таксуване, за използване на републиканската мрежа беше фактически стартиран с първи приоритет въвеждане на електронната винетка“, обясни Аврамова.   Тя уточни, че ще бъде изградена собствена инфраструктура за картови плащания без участие на обслужваща банка, което в първите три години от експлоатация на системата ще осигури не по-малко от 17 млн. лв. спестени като такси за банково обслужване. „Въвеждането на този елемент постави началото на адаптирането на законодателната рамка с промени, направени през месец април в Закона за ограничавания на плащанията в брой“, допълни Аврамова.   Хората купуват електронни винетки от над 5000 точки в държавата, над 440 хил. лв. повече са приходите с въвеждането им в сравнение с миналата година. Това каза министърът на регионалното развитие и благоустройството Петя Аврамова.   Тя допълни, че тол системата се осъществява на два етапа. „Първият етап е електронната винетка, която вече е въведена. Хората купуват електронни винетки от над 5000 точки в държавата. Така че системата работи. В момента надграждаме и се работи по създаването вече на системата за таксуване на база изминато разстояние. Това са автомобилите над 3,5 тона. Има много работа да се извърши, както административна, така и техническа, за да може август месец да стартираме“, допълни още Аврамова.   „До момента е предявено желание за доставчик на услуги от една фирма. Очакваме още фирми да се присъединят, защото за нас е важно да осигурим на хората повече и по-удобни места за закупуване на винетки. Това води до повече приходи от винетки. Над 440 хил. лв са повече приходите от винетки в този период, вече с електронната винетка“, каза Аврамова. Тя уточни, че тези приходи са повече в сравнение със същия период на миналата година.  ", "date": "2019.02.08", "title": "Аврамова: Ще бъде изградена собствена инфраструктура за картови плащания по тол системата"}
{"url": "http://epicenter.bg/article/D-r-Tsvetislava-Galabova--Reformata-v-psihiatrite-ne-sa-samo-smyana-na-plochkite-i-dogramite/174752/2/0", "text": "Много ми се иска да има промяна в състоянието на психиатричните клиники, важното е че се призна проблема. Чухме, че министър Ананиев ще се бори за ремонти, но реформата не се крие само в смяната на плочките и дограмите. Тя изисква дълбоки и сериозни промени. Реформата ще е дълга и скъпа, може да отнеме години. Това заяви директорът на държавната психиатрична болница „Св. Иван Рилски“ д-р Цветислава Гълъбова в сутрешния блок на БНТ.   \"Този процес трябва да се управлява от орган и то в дълъг период. Нека се направи един съвет, който да има отговорност за психиатричните клиники\", каза още тя.   \"Направихме ремонт на държавната психиатрична болница Св. Иван Рилски. Нещата са много по-добре, но тоалетните за психичноболните са 5 за 60 души. Дори да ни закупят нови ленейки, обновят дограмата, самото място на болницата не е на подходящо. Държавната психиатрична болница трябва да бъде преместена в близост до болница и на по-достъпно място за близките на болните\", допълни д-р Гълъбова.   \"Психичноболните не трябва да са толкова отделени от градовете. Тези хора имат нужда от контакти\", завърши д-р Цветислава Гълъбова. ", "date": "2019.02.08", "title": "Д-р Цветислава Гълъбова: Реформата в психиатрите не са само смяна на плочките и дограмите"}
{"url": "http://epicenter.bg/article/D-r-Kaloyan-Metodiev--Rumen-Radev-se-opitva-da-e-izrazitel-na-obshtestvenite-nastroeniya-/174795/2/0", "text": "Концепцията на ВМРО за ромите е изцяло заради изборите. Само и единствено. Това заяви в интервю за Радио Пловдив д-р Калоян Методиев, политолог и политически анализатор. Той припомни, че тази партия е втори мандат в управлението.  \"Обществото не трябва да се поддава на внушения, а да си даде сметка, че циганският проблем е следствие от българския, а не е причина за него\", коментира Калоян Методиев.    \"Тук се крие ценностно различие по фундаментални въпроси между президента Румен Радев и управляващите. Свидетели сме на сблъсък на два модела – между статуквото и промяната, която може да се случи през рестарт на държавата, нормално задвижване на институциите и смяна на политическия елит. Румен Радев се опитва да е изразител на обществените настроения, да назовава нещата с истинските им имена. Говори се в прав текст, говори се за ценности. Адмирирам това, което прави той и опитите му да събуди това общество\", подчерта Калоян Методиев.    Той подчерта, че засега не може да се каже какви ще са резултатите от предстоящите избори за Европейски парламент.  Проблем е, че ние тръгваме към тези избори със съмнение, коментира Методиев.  ", "date": "2019.02.08", "title": "Д-р Калоян Методиев: Румен Радев се опитва да е изразител на обществените настроения "}
{"url": "http://epicenter.bg/article/Tsveta-Karayancheva-otkri-izlozhba-v-NS-posvetena-na-140-godini-ot-priemaneto-na-Tarnovskata-konstitutsiya/174798/2/0", "text": "Председателят на парламента Цвета Караянчева откри изложба посветена на 140 години от Учредителното събрание и приемането на първата българска конституция. Експозицията представя оригиналите на Търновската конституция и на Сребърната конституция, както и лични вещи на един от най-ярките участници в Учредителното събрание – Петко Славейков. Изложбата е част от събитията, посветени на 140-ата годишнина от Учредителното събрание и приемането на първата българска конституция, съобщиха от пресцентъра на праламента.   Днес в Народното събрание представяме уникална експозиция – пътуващата изложба „140 години от Учредителното събрание и приемането на Търновската конституция“, отбеляза при откриването Цвета Караянчева.   Председателят на парламента уточни, че експозицията вече е била представена в 8 областни града и предстои да гостува във всички останали. Така нашите съграждани могат да научат исторически и биографични данни за народните представители от Учредителното събрание, да видят портрети и документи за тяхната дейност, добави Цвета Караянчева.   На изложбата в Народното събрание са показани и две от най-ценните реликви на българската държавност – оригиналите на Търновската конституция и Сребърната конституция, приета през 1911 г., посочи председателят на парламента.   Цвета Караянчева добави, че експозицията дава възможност да се видят лични вещи на големия български възрожденец, поет и фолклорист, борец за църковна независимост, един от строителите на Съвременна България – Петко Славейков. Сред изложените вещи на Петко Славейков са първата библия на говорим български език, издадена с негово участие в Цариград през 1871 г., позлатеният му часовник, мастилница, перо, с което е писал, сребърна кутия и броеница, както и масата, която той донася от дома си, за да бъде подписана на нея Търновската конституция.   Щастлива съм, че в неделя – на 10 февруари, денят, в който преди 140 години е било първото заседание на Учредителното събрание, парламентът организира Ден на отворени врати. Така гражданите ще могат да видят тези светини на българската държавност, заяви председателят на Народното събрание. Цвета Караянчева изрази благодарност на Държавна агенция „Архиви“, на Националния литературен музей и на музея „Петко и Пенчо Славейкови“ за тяхното съдействие при организирането на експозицията.   Кметът на Велико Търново Даниел Панов отбеляза, че най-важният държавнически момент, който се е случил в старопрестолния град Търново, е именно приемането на Търновската конституция, защото тогава българите са имали възможност да начертаят бъдещето на съвременна България. Всички представители в Учредителното събрание са били убедени, че България трябва да тръгне напред – да бъде свободна и независима европейска държава, посочи той.   Председателят на Държавна агенция „Архиви“ доц. Михаил Груев отбеляза, че представената изложба е събрала усилията на първостроителите на българската държавност в опитите им да изградят една модерна, демократична и просперираща България. Днес – 140 години по-късно, ние можем да кажем, че всеки един от нас по свой начин се опитва да следва тези идеали, подчерта той и разказа интересни факти за оригиналите на Търновската конституция и на Сребърната конституция.   В Народното събрание беше валидиран юбилеен пощенски блок с марка, първодневен плик и печат, посветени на 140-ата годишнина от Учредителното събрание и приемането на Търновската конституция.   Председателят на Народното събрание Цвета Караянчева, министърът на транспорта, информационните технологии и съобщенията Росен Желязков, председателят на Държавна агенция „Архиви“ Михаил Груев и кметът на Велико Търново Даниел Панов заедно валидираха пощенската марка.   От днес марката ще започне своя живот, за да напомня за това знаменателно събитие, коментира министърът на транспорта, информационните технологии и съобщения Росен Желязков. Той посочи, че марката пресъздава духа на Велико Търново заедно с фрагменти от Конституцията. Неин автор е Ивелина Велинова.  ", "date": "2019.02.08", "title": "Цвета Караянчева откри изложба в НС посветена на 140 години от приемането на Търновската конституция"}
{"url": "http://epicenter.bg/article/Obviniha--quot-Guchi--za-sazdavane-na-rasistki-pulover--snimki-/174782/10/84", "text": "Модна къща „Гучи“ оттегли от продажба свой артикул, след като компанията получи обвинение, че е расистки. Дрехата е черен пуловер тип поло с висока почти до очите яка и процеп с червена уста, а според някои дрехата наподобява карикатура на афроамериканско лице, пише \"Монитор\".   В изявлението на \"Гучи\", публикувано в социалната мрежа, се казва, че компанията се извинява за обидата, която е предизвикал техният артикул. Той спешно е бил изтеглен от продажба. Модната къща ще продължи да се придържа към многообразието  \"основна ценност, която трябва да се съблюдава, да се уважава и да бъде водеща при вземането на всяко решения.\" \r\n   \r\n   \r\n Това е често срещан проблем в модните среди напоследък. Миналия декември \"Прада\" прекрати продажбите на серия с образ, който имаше кафява кожа и огромни червени устни, също поради оплаквания, че прилича на шарж на афроамериканско лице.   Създателите на световноизвестният бранд \"Долче и Габана\" пък отмениха свое ревю в Шанхай и се извиниха, след като тяхна реклама - на която азиатка се опитва безуспешно да яде пица и спагети с пръчици за китайска храна, предизвика обвинения в расизъм и погазване на културни традиции.", "date": "2019.02.08", "title": "Обвиниха \"Гучи“ за създаване на расистки пуловер (снимки)"}
{"url": "http://epicenter.bg/article/Mikrobus-udari-dzhipa-na-Desi-Banova-na-stolichen-bulevard/174821/10/99", "text": "Деси Банова - Плевнелиева е откарана в болница след катастрофа на столичния бул. „Цариградско шосе“.   \"Г-жа Банова мина през спешния кабинет, прегледана е и е освободена за домашно лечение\", съобщиха от пресцентъра на ВМА. С нея е бил и съпругът й - президентът Росен Плевнелиев.    Сигналът е подаден към 14:40 ч., съобщи пресцентърът на МВР.  Банова е управлявала джип, когато в нея се врязал микробус. Инцидентът е станал на кръстовището на „Цариградско шосе“ и бул. „Михаил Еминеску“ на платното в посока „Младост”. Джипът е бил ударен отзад от микробуса. Нанесени са материални щети. Причините за инцидента се изясняват, съобщават от Блиц.", "date": "2019.02.08", "title": "Микробус удари джипа на Деси Банова на столичен булевард"}
{"url": "http://epicenter.bg/article/Pochina-aktyorat-Albart-Fini/174823/10/100", "text": "Британският актьор Албърт Фини, номиниран пет пъти за награда \"Оскар\", почина на 82-годишна възраст след кратко боледуване, съобщи Асошиейтед прес.   Фини става световноизвестен през 1963 г. с главната роля във филма \"Том Джоунс\". Тя му носи първата номинация за награда \"Оскар\". Останалите са за \"Убийство в Ориент експрес\", \"Гардеробиерът\", \"Под вулкана\", Ерин Брокович\". Той се снима също в \"007 координати: Скайфол\", \"Ултиматумът на Борн\" и \"Наследството на Борн\", \"Добра година\". Изявява се също като режисьор и продуцент.  \r\n   \r\n Албърт Фини играе и в театъра, като печели британската награда \"Лорънс Оливие\" и е номиниран два пъти за американската \"Тони\". Макар и рядко да говори за себе си, Фини казва през 2012 г., че се лекува от пет години от рак на бъбреците.    Източник: Нова.тв", "date": "2019.02.08", "title": "Почина актьорът Албърт Фини"}
{"url": "http://epicenter.bg/article/Stoichkov-praznuva-rozhdeniya-si-den-v-kompaniyata-na-Bufon-/174810/8/0", "text": "Легендата на Италия Джанлуиджи Буфон честити 53-ия рожден ден на Христо Стоичков. Вратарят на \"Пари Сен Жермен\" публикува снимка с Камата в официалния си профил във Фейсбук, а посланието гласи: \"Беше на терена до мен, в деня на моя дебют в Серия \"А\". Поздравления и честит рожден ден, Христо Стоичков\".    Българинът и Буфон бяха съотборници в италианския \"Парма\" през сезон 1995/96 година, припомня бТВ.  Камата празнува рождения си ден в Париж, където го отведоха професионалните му ангажименти към американската телевизия Унивисион. Там той ще направи интервюта със звездите на ПСЖ - Килиан Мбапе и Джанлуиджи Буфон.  ", "date": "2019.02.08", "title": "Стоичков празнува рождения си ден в компанията на Буфон "}
{"url": "http://epicenter.bg/article/Pavel-Kolev--Dalgovete-na--quot-Levski-quot--sa-30-miliona-leva-/174812/8/0", "text": "Името на Васил Божков за първи път бе официализирано като новия силен човек в \"Левски\". Това стори изпълнителният директор Павел Колев, предаде бТВ.  Повод за изявлението му станаха слуховете, че мажоритарният пакет акции ще премине от ръцете на Спас Русев в бившите футболисти Христо Йовов, Димитър Иванков и Даниел Боримиров.  \"Аз съм назначен в клуба от Васил Божков. Нямам информация, че акциите са прехвърлени на други хора. На този етап съм на работа в \"Левски\". Ако Божков ми каже, че няма да е собственик, тогава ще си тръгна. Това ще стори и целият управителен съвет, което е напълно нормално. Нашата работа е да извършим одит и да начертаем стратегия за бъдещето на \"Левски\", заяви Колев.  Той допълни, че дълговете на \"сините\" са набъбнали до внушителните 30 милиона лева. \"Даже са повече от 30 милиона, но не с много\".  Малко преди Колев да се оттегли от поста в БФС, неговият предшественик Красимир Иванов изнесе данни за задължения в размер на 18 милиона лева.  \"Разбира се, че е възможно смяната на собствеността да не се случи\", призна бившият заместник-изпълнителен директор на БФС.  ", "date": "2019.02.08", "title": "Павел Колев: Дълговете на \"Левски\" са 30 милиона лева "}
{"url": "http://epicenter.bg/article/-Zhaltite-zhiletki--zapaliha-istoricheskata-dryazga-mezhdu-Parizh-i-Rim/174764/7/0", "text": "След няколко месеца дрязги между Париж и Рим, Франция в крайна сметка отзова посланика си Кристиан Масе.   Отзоваването на посланици е често използвана процедура от изпращащата държава, за да покаже на приемащата своето несъгласие с една или друга нейна политика, пише в. .   Откакто дойде на власт в Италия през пролетта на 2018 г. правителството на крайнодясната партия \"Лига\" и антисистемното Движение \"Пет звезди\", отношенията между Париж и Рим се влошиха значително. Макар охлаждането да се обяснява с натрупването от години на серия от недоразумения и озлобление, последните осем месеца бяха белязани от засилване на вербалните нападки между двете правителства, пише в. .   Въпреки че хрониката на неразбирателствата показваше ясно как отношенията се обтягат все повече и повече, по нищо не личеше, че предстои такъв рязък обрат.    , заяви след срещата Ди Майо, а коментарът му не бе приет никак добре от Париж. Преди време италианският вицепремиер обвини Франция, че умишлено е накарала Африка да обеднее и че е отговорна за притока на имигранти, бягащи от немотията към Италия. Не бяха малко и критиките на Рим за френските инициативи в Либия. Друга тема, която разделя от няколко месеца Париж и Рим, е бъдещето на проекта за високоскоростна железопътна линия Лион-Торино. Изразявайки желание да спре проекта, за да задоволи избирателите си, като изтъкна крайно несъответствие между разходите за този проект и очакваните ползи, Ди Майо вбеси Париж.   Според Франция италианското правителство взима за заложник важен за развитието на двете страни проект с единствената цел да увеличи електоралната си подкрепа, отбелязва \"Монд\".  ", "date": "2019.02.08", "title": "„Жълтите жилетки” запалиха историческата дрязга между Париж и Рим"}
{"url": "http://epicenter.bg/article/Aleksandar-Vuchich--Ne-priznavam-granitsite-na-nezavisimo-Kosovo--/174766/7/51", "text": "Сръбският президент Александър Вучич заяви, че не е признал границите на независимо Косово за разлика от своите предшественици и добави, че по това той се различава от тях, пише македонското електронно издание “МКД“, цитирано от Агенция \"Фокус\".  \"Да, не признавам границите на независимо Косово, както направиха (моите предшественици), и ние се различаваме съответно. Това са различни политики, но нашата не е политика на лекомислие и безотговорност, \"каза сръбският президент.  \"Искам да ви помоля да разберете, че имаме нужда от мир с албанците и не вярвам, че е възможен скорошен компромис, не съм оптимист дали компромисът е възможен изобщо, но трябва да настояваме за него, защото не се нуждаем от конфликти в бъдеще\", каза Вучич.  Сърбия ще води собствената си, сръбска политика в интерес на всички свои граждани, а не в интерес на което и да е посолство на чужда държава, добави Вучич.  Много важно да се запази независимостта на страната в истинския смисъл на думата, Сърбия да може да взима самостоятелни решения, завърши президентът Александър Вучич.  ", "date": "2019.02.08", "title": "Александър Вучич: Не признавам границите на независимо Косово! "}
{"url": "http://epicenter.bg/article/Sharka-prichinila-smartta-na-72-dushi-prez-2018-g--v-Evropa/174776/7/0", "text": "Европа е регистрирала рекордно високо равнище на дребна шарка през миналата година, а общо 72 са смъртните случаи вследствие на заболяването сред деца и възрастни. Това съобщи регионалният офис на Световната здравна организация (СЗО), предаде БНР.   В периода от януари до декември 2018 г. общо 82 569 души в 47 държави са били болни от шарка, сочат данните. Броят на случаите е най-висок за това десетилетие и три пъти по-голям от съобщените за 2017 г.   Повече деца от всякога са били ваксинирани срещу шарка, но на места има пропуски заради скептични родители. Активисти против ваксините в много страни предупреждават срещу ваксинацията.   СЗО призовава европейските държави да насочат усилията си именно към местата, където има „дупки“ в имунизациите.  ", "date": "2019.02.08", "title": "Рекордно високо равнище на дребна шарка в Европа през миналата година, 72 са починали"}
{"url": "http://epicenter.bg/article/Parizh-i-Berlin-se-sporazumyaha-za--Severen-potok-2--/174797/7/0", "text": "Франция и Германия постигнаха компромис, който позволи на Берлин да остане водещият преговарящ с Русия по газопровода „Северен поток-2\" за Европа, се казва в проектодокумент, представен пред AFP.  Двете страни се споразумяха да гарантират, че правилата ще се прилагат от „територията и териториалното море на държавата-членка, където се намира първата точка за връзка\", която е в Германия, се подчертава в документа.  В рамките на деня страните от Европейския съюз ще гласуват за изменение на правилата за гарантиране на конкуренцията и правата на потребителите на газовия пазар в Европа (Трети енергиен пакет).  Съгласно корекциите, предложени през 2017 г. от Европейската комисия, към газопроводите на трети страни следва да се прилагат правилата на вътрешния пазар, преди всичко да се забрани доставчикът на природен газ да бъде едновременно с това и оператор на газопровода.  Германия се надява на подкрепата на Франция, Австрия, Нидерландия, Белгия, Гърция и Кипър по въпроса. За приемането на измененията са необходими 16 гласа „за“ от 28-те страни-членки на ЕС, които представляват не по-малко от 65% от населението на Общността.  Към края на януари тази година предложението на ЕК бе подкрепено от 12 държави. В четвъртък медии съобщиха, че Франция ще се противопостави на ФРГ по въпроса за съдбата на проекта за газопровода „Северен поток-2“.  „Германия и Франция са в постоянен контакт по въпроса“, каза днес говорителят на германското правителство Щефан Зайберт, цитиран от БНР.  На свой ред Москва изрази надежда, че страните от ЕС ще преодолеят различията си за газопровода, чийто строеж вече е започнал. „Продължаваме работата и смятаме, че това е най-сигурният начин за доставки на газ в Европа“, каза говорителят на Кремъл Дмитрий Песков.  Против газопровода категорично се обявява американският президент Доналд Тръмп.  ", "date": "2019.02.08", "title": "Германия и Франция се споразумяха за „Северен поток 2“ "}
{"url": "http://epicenter.bg/article/Kremal-se-usamni-v-novite-razkritiya-po-sluchaya--Skripal--/174801/7/97", "text": "Кремъл поставя под съмнение достоверността на новите публикации, според които е имало и трети замесен в инцидента в Солсбъри, заяви днес говорителят на Кремъл Дмитрий Песков, цитиран от РИА Новости и БНР.  Според британски медии трети човек, който е свързан с отравянето на Сергей и Юлия Скрипал в Солсбъри през март 2018 г., можело да е замесен в друг опит за отравяне, извършен в България през 2015 г.  „Видяхме съобщенията в тази връзка. Има само един въпрос: как е могло през 2015 г. да остане незабелязано използването на някакво бойно отровно вещество в Европа, защо това се е разбрало едва сега?“, каза Песков.  „Не знаем доколко това отговаря на действителността и вярно ли е въобще. Не знаем на какво се основава новата информация и доколко е компетентен източникът ѝ“, допълни той.  По-рано британският в. „Телеграф“ съобщи, че по думите на негов източник британското следствие проучва версия, според която в отравянето на двамата Скрипал е участвал и трети човек - служител от руското военно разузнаване ГРУ на име Сергей Федотов.  По данни на източника Федотов е трябвало да излети за Москва заедно с другите двама заподозрени - Александър Петров и Руслан Боширов, след отравянето на Скрипал, но в последния момент е останал във Великобритания. Възможно е той все още да се намира на британска територия.  Русия категорично отрича да е замесена в отравяне на Сергей и Юлия Скрипал с бойно отровно вещество „Новичок“.  ", "date": "2019.02.08", "title": "Кремъл се усъмни в новите разкрития по случая „Скрипал“ "}
{"url": "http://epicenter.bg/article/Zoran-Zaev--Mlad-sam-da-se-kandidatiram-za-prezident-/174804/7/51", "text": "„Като гледам рейтингите, бих бил идеален компромисен кандидат за президент, но още съм млад да се кандидатирам“. Това заяви министър-председателят на Македония Зоран Заев в отговор на журналистически въпрос, предават скопската телевизия „Телма“ и Агенция \"Фокус\".  Първият кръг на гласуването трябва да се проведе на 21 април, а вторият на 5 май. Според Избирателния кодекс изборите се насрочват не повече от 90 дни преди провеждането им, и не по-малко от 70 дни.  Мандатът на настоящия президент на Македония Георги Иванов приключва на 12 май.  Двете най-големи политически партии СДСМ и ВМРО-ДПМНЕ решиха да избират своите кандидати чрез обяви. Така опозиционната партия получи кандидатурите на девет души, един от които ще бъде определен за претендент на партията на конгрес, който ще се проведе на 16 февруари в Струга.  Албанският „Демократичен съюз за интеграция“ (ДСИ) вероятно ще се яви на изборите със свой кандидат.  ", "date": "2019.02.08", "title": "Зоран Заев: Млад съм да се кандидатирам за президент "}
{"url": "http://epicenter.bg/article/V-Kiev-pochnaha-mrasnite-nomera--Registriran-e-kandidat-za-prezident-s-ime-Yuriy-Timoshenko-/174808/7/0", "text": "Кандидатът за президент на Украйна и бивш премиер на страната Юлия Тимошенко поиска да бъде оттеглена кандидатурата на съименика ѝ Юрий Тимошенко, предава РИА Новости.  Според нейните думи щабът на президента Петро Порошенко е извършил \"мръсна манипулация\" с регистрацията на Юрий Тимошенко, за да откъсне гласове от нея. Лидерката на партия \"Отечество\" смята, че двете еднакви фамилии с идентични инициали в бюлетините ще объркат избирателите.  \"Те разчитат с този мошенически и унизителен способ да откраднат от мен някакви проценти и да ги дадат на човек, който няма нищо общо с президентството\", заяви Тимошенко.  По-рано Централната избирателна комисия в Украйна регистрира още един кандидат за президент - изключения от партия \"Народен фронт\" депутат Юрий Тимошенко.  За президентския пост в държавата претендират 42 души. Предизборната кампания започна на 31 декември, изборите ще се проведат на 31 март.  Според социологическите допитвания засега в класирането води шоуменът Владимир Зеленски, Тимошенко е на второ място.   ", "date": "2019.02.08", "title": "В Киев почнаха мръсните номера: Регистриран е кандидат за президент с име Юрий Тимошенко "}
{"url": "http://epicenter.bg/article/10-dushi-zaginaha-sled-pozhar-v-bazata-na--quot-Flamengo-quot---VIDEO-/174814/7/0", "text": "Най-малко 10 души са загинали след пожар в тренировъчната база на един от най-големите бразилски отбори - \"Фламенго\" в Рио де Жанейро. Това съобщава агенция \"Франс Прес\", предаде  bTV .   Пожарът е избухнал около 5:10 ч. сутринта местно време в сграда, в която живеят юношите на клуба между 14 и 17 години. Огънят е бил овладян след 2 часа. Все още не се съобщават имената на жертвите и техните години. Местните медии смятат, че смъртта си в инцидента са намерили предимно млади футболисти. Ранените са транспортирани до най-близката болница.   „Фламенго\" е един от бразилските отбори с най-голяма фенска маса в страната. Футболният тим играе домакинските си мачове на легендарния стадион \"Маракана\".   Отборът е четирикратен шампион на страната и победител в турнира Копа Либертадорес през 1981 г.   През юношеските формации на \"Фламенго\" са преминали световни футболни звезди като Зико, Роналдиньо, Бебето и Ромарио.    ", "date": "2019.02.08", "title": "10 души загинаха след пожар в базата на \"Фламенго\" в Бразилия (ВИДЕО)"}
{"url": "http://epicenter.bg/article/Poslanitsite-na-stranite-chlenki-v-ES-odobriha-kompromis-za--Severen-potok-2-/174816/7/0", "text": " съобщиха дипломати, цитирани от Ройтерс. , предаде БНР.  Представителите на 28-те страни членки одобриха компромисно предложение на Германия и Франция от последния момент, което промени езика на новите правила за регулация на тръбата.   След предупреждението, че ще гласува против опита да се попречи на Европейската комисия да контролира и морските газопроводи директно до страна от ЕС, днес    Това означава, че в работна група е спряна инициатива, която щеше да подчини руския проект \"Северен поток 2\" към Германия на правилата и за сухоземната инфраструктура, т.е. собственикът на тръбата \"Газпром\" да е различен от собственика на пренасяния газ (който отново е \"Газпром\") и до капацитета на съоръжението да бъдат допускани и други оператори.  Енергийни компании и на двете страни имат свои фирми, които са инвестирали в новата газова връзка по дъното на Балтийско море и до днес имаха противоречия по „Северен поток 2“.  Първоначалното предложение щеше да включи строящите се крайбрежните тръбопроводи в законите на ЕС за вътрешния енергиен пазар, с което Брюксел щеше да има дума върху оперирането им.  Според дипломатически източници   Бившият германски канцлер Герхард Шрьодер е председател на комитета на акционерите на компанията „Норд Стрийм“.  В настоящата си форма „Северен поток 2“, строен от руската държавна компания „Газпром“, не би отговарял на по-строги правила, предвиждани за нови инфраструктурни проекти. Според тях доставчикът на синьото гориво не може да бъде и оператор на газопровода.   Дипломатически източник посочи, че по този начин се ограничава предаването на Брюксел на суверенни правомощия на страните от ЕС в сферата на енергетиката.   , коментира московският в. \"Ведомости\".   Това стана при гласуване в Комитета на представителите на страните членки (КОРЕПЕР),  . За да мине решението, то трябва да е подкрепено от страни, в които живеят общо поне 65% от населението на ЕС, което означава, че достатъчно беше две страни като Белгия или Холандия да бяха подкрепили промяната, за да не мине сделката Париж - Берлин.  Европейски източници заявиха, че регулациите може да усложнят или забавят строежа, но не и да го осуетят. Предстоят преговори и с Европейския парламент, който поне досега беше на позицията на Европейската комисия. Това означава, че може да се стигне до блокаж, т.е.   ", "date": "2019.02.08", "title": "Пробив!  Берлин, а не Брюксел ще има водещата дума за  „Северен поток 2“"}
{"url": "http://epicenter.bg/article/Putin-uvolni-devetima-generali-ot-silovite-sluzhbi-/174822/7/97", "text": "Деветима руски генерали бяха уволнени от президента на страната Владимир Путин, предаде ТАСС. Те са висши чинове от вътрешното министерство, Следствения комитет на РФ, Федералната служба за изпълнение на наказанията и министерството на извътредните ситуации.  Освободени от длъжност трима генерали от министерството на вътрешните работи - началникът на управлението за икономическа сигурност и противодействие на корупцията в Москва генерал-майор Сергей Солопов, зам.-министърът на вътрешните работи на Република Татарстан генерал-майор Рафаил Гилманов и зам.-началника на вътрешните работи на Красноярския край генерал-майор Александър Кузнецов.  От министерството на извънредните ситуации са освободени: генерал-лейтенант Сергей Диденко - началник на Сибирския регионален отдел на федералното Министерство на извънредните ситуации, началникът на Южния регионален център генерал-полковник внутренней Игор Одер и началникът на Северозападния регионален център генерал-полковник Игор Панин.  Освободени са още генерал-майор Ирина Зейберт – старши помощник на председателя на Следствения комитет в Москва, ръководителят на следственото управления в Реипублика Татарстан генерал-лейтенант Павел Николаев и генерал-майор Владимир Никитеев - началник на управлението на Федералната служба за изпълнение на наказанията в западната Кировска област.   ", "date": "2019.02.08", "title": "Путин уволни деветима генерали от силовите служби "}
{"url": "http://epicenter.bg/article/NATO-vavezhda-upotrebata-na-makedonskiya-ezik-/174826/7/0", "text": "НАТО ще започне да използва термина \"македонски език\" след пълното завършване по процедурите, изисквани от Преспанския договор, съобщава Македонската информационна агенция, цитирана от Канал 3.  Това отговорили официални лица от Алианса на запитване на македонски журналисти защо по време на излъчването на подписването на протокола по присъединяване на Македония от 29-те страни-членки другите езици са били изписани, а вместо \"македонски\" имало картинка на знамето на страната.  От НАТО обяснили, че въпросът е чисто технически и когато завършат всички административни стъпки по влизането в сила на Преспанския договор, на сайта на НАТО ще пише \"македонски език\".  Неофициално, обаче, имало натиск от Гърция да не се използва този термин, защото бил \"деликатен\", а в гръцкия парламент все още предстои ратифицирането на протокола по присъединяването. От НАТО не искали остри реакции, които биха могли да застрашат процеса за присъединяване на Македония, твърдят от МИА.", "date": "2019.02.08", "title": "НАТО въвежда употребата на македонски език "}
{"url": "http://epicenter.bg/article/V-Donbas-biyat-trevoga--Ukrayna-podgotvya-novi-provokatsii-po-granitsite-s-Rusiya-/174827/7/0", "text": "Официален Киев разглежда сценария на нова въоръжена провокация в Донбас или близо до границата с Крим преди президентските избори на 31 март, според информация от високопоставен източник от руските дипломатически кръгове. Това съобщава Агенция \"Фокус\", като цитира руския в. \"Известия\".  Заместник-командирът на армията на самопровъзгласилата се Донецка народна република Едуард Басурин заяви пред изданието, че рискът от офанзива на въоръжените сили на Украйна в момента е дори по-висок, отколкото през ноември-декември 2018 г., когато се случи инцидентът в Керченския проток.  Друг източник от Върховната Рада обясни, че обострянето най-вероятно ще е в Донбас, тъй като границата с Крим е \"добре защитена\". В тази връзка няма страхове на полуострова. Според събеседниците, развитието на ситуацията до голяма степен ще зависи от шансовете на президента Петро Порошенко да отиде на втори тур.  Във Върховната Рада също не изключват провокациите от Киев. Според украинския парламентарист от опозиционния блок Евгений Балицки, съвсем реалистично е Петро Порошенко да търси влошаване на положението в Донбас, за да повиши своя рейтинг сред радикалните групи от населението. Освен това е възможно украинският лидер да се възползва от създадената от него ситуация и ще отложи изборите в последния момент.  „Тези хора печелят от войната. Ако Порошенко осъзнае, че няма да стигне до втория тур, той ще влоши положението на Изтока и ще каже: какви избори? В края на краищата, ние водим война тук нека да отложим изборите за есента ”, заяви Евгений Балицки.  Според друг събеседник на \"Известия\" във Върховната Рада, вариантът с офанзивата в Донбас е най-вероятно, тъй като \"в кримската посока границата е добре защитена\".  ", "date": "2019.02.08", "title": "В Донбас бият тревога: Украйна подготвя нови провокации по границите с Русия "}
{"url": "http://epicenter.bg/article/-quot-Smyah-i-salzi-quot----biografichnata-kniga-za-Stoyanka-Mutafova-veche-e-na-pazara/174790/6/0", "text": "\r\n \r\n   \r\n \r\n   \r\n \r\n \r\n \r\n   \r\n   \r\n \r\n Бяхме стигнали до най-страшния миг в живота ми! Когато разбрах, че Роберт трябва да напусне страната за 24 часа. Майката си трака! Беше уредил среща в Чешкото посолство (държавата беше Чехословакия още), на която ме запозна и със словака, и с чеха. Виж к’во странно нещо е мозъкът на човека! Първото си представление не помня, но имената на тези двамата са ми в главата – чехът се казваше Паалтек, а словака Жабкай. На бърза ръка ми дадоха инструкции, нямаше никакво време. Роберт трябваше да си събере багажа и да замине на другия ден за Прага, с влак. След срещата в посолството ме изпрати до радиото, имах някаква работа там. Вървяхме нагоре под липите на „Драган Цанков”, а часовете напредваха. Този миг няма да забравя никога. Прегърна ме и каза: \r\n – Аз натам, ти натам! Не се обръщай. Каквото ни е писано, това ще стане! \r\n Щях да умра. Толкова тежко понесох раздялата. Но ни е било писано да се съберем. Доста време мина, докато Роберт уреди чехите да ми дадат стипендия, за да уча в Прага. Когато настъпи моментът, трябваше да напусна Народния театър. Представяш ли си каква любов е било! Когато разбра какво съм намислила, Масалитинов ме извика в кабинета си: \r\n – Вы очень талантливый человек. Но вы грешите, че отивате там. Как ще бъде?! Вие сте чужденка. Чехите са многоооо пресметливи хора, те мислят само за себе си. Сега е вашият момент! Започвате много добре тук. Но решите ли да се върнете, мястото ви вече ще бъде заето. \r\n – Господин Масалитинов, обичам го. Нищо друго не ме интересува, искам да бъда при него! \r\n – Понимаю! Понимаааю! Любов! Много добре ви разбирам. Хайде, на добър час! Пожелавам ви там успех! \r\n Дадоха ми всички разрешителни, купих си билет за влака и потеглих в средата на страховита, люта зима! Пътуване вместо два дни се проточи повече от седмица. Всеки божи ден Роберт ме чакал на гарата – нѐма, нѐма и нѐма – влак не идва! Сняг, сняг до пояс! А през това време аз мръзна във влака – такър-такър, пуф-паф, такър-такър, пуф-паф. Минахме през Соботице, дори ни пуснаха за няколко часа да слезем, да се поразтъпчем. Леле, там какви витрини с пасти имаше! Такива бях виждала само във виенската сладкарница в София. \r\n   \r\n Живот си живееха сърбите, ей! Живот! Ама то и Тито беше друга работа – и комунистите ги хрантутеха, и западняците. Че като влязох в сладкарницата, че като започнах да ям! От България си бях купила тайно малко долари, че нямахме право да изнасяме валута, па и нѐма къде да ги скриеш. Всичките си скъпоценности бях накичила, защото каквото намерят в багажа, ще ми го вземат! Даже и пръстена на татко си бях турила, дето мама ми даде за Роберт, с голям брилянт, стар, много хубав:  !, така каза. Татко го слагаше само когато ходи на приеми – ама красив, един път! И така, накичена като коледна елха, дни наред се кандилкам – спри, тръгни, спри, тръгни! Зима, студ! Много път, много нещо. И пристигам аз след близо седмица, навън вече се беше посмрачило, слизам на перона – Роберт го няма! Същия ден той отново чакал, чакал, премръзнал и накрая си отишъл.  така му казали. А то пък влакът дойдееее. \r\n И какво да правя сега аз? Накъде да тръгна? Знаех само адреса на Лиляна Шопова. През нея ставаше връзката ни. Качих се на един трамвай, до мен седна добре облечена жена, с хубава шапка. Разговорихме се на немски, смили се над мен, като разбра, че не познавам града. Показах ѝ адреса, тя извика кондуктора, обясни му нещо на чешки и ако щеш вярвай, трамваят спря специално за мен баш на Карловия мост, дамата слезе с мен, повървя малко, за да ми покаже в коя прека да завия. След няма и 5 минути се изправих пред дворец, ти казвам! Приказно красива сграда, с Богородица над входната врата. Викам си:    И чета табелките на живущите. Нейсе, видях името на нейния хазяин, звъннах, излезе тя: \r\n – Къде е Роберт, ма? – питам я. \r\n – Ами чака те всеки ден на гарата. И днес е чакал, чакал и си е отишъл. \r\n – А къде живее? \r\n – Не го знам. Не си дава адреса. Па и непрекъснато го сменя. Насам-натам. Влизай вътре, той ще се обади.  И ето ти, че след малко Роберт звъни по телефона. Дойде да си ме прибере. Като го видях, направо припаднах в ръцете му. Ах, казах си, животът е прекрасен! Така съм го обичала, боже! \r\n   \r\n   \r\n \r\n", "date": "2019.02.08", "title": "\"Смях и сълзи\" - биографичната книга за Стоянка Мутафова вече е на пазара"}
{"url": "http://epicenter.bg/article/Proekt-sreshtu-ezika-na-omrazata-zapochva-s-lentata--Da-zhivee-Balgariya-/174800/6/0", "text": "През февруари започва провеждането на проекта „Патриотизъм, национализъм и език на омразата“, в рамките на който се организират прожекции на документалния филм на Адела Пеева „Да живее България“ и срещи-разговори със студенти и ученици. Проектът цели да привлече общественото внимание и да провокира дебат сред младите по темата на възраждането и проявленията на екстремния национализъм у нас, съобщиха от Адела Медия.   Филмът „Да живее България“, който е в основата на проекта, предизвика значителен обществен интерес в публичното пространство и сред зрителите. След премиерата си на „Киномания“ през ноември 2017 той беше показан многократно на различни мероприятия по покана на български и чуждестранни организации и сдружения, занимаващи се с правата на човека, култура, образование, нова българска история и др.   , казва авторът на филма, известната наша кинодокументалистка Адела Пеева.   Във филма си тя проследява в продължение на три години развитието на няколко младежи от София, Стара Загора и Пловдив, които определят себе си като патриоти и по-често като националисти. Водени от патриотични чувства и желание да утвърдят собствената си идентичност, тези млади хора прекрачват тънката граница между патриотизма и откровения национализъм.    Върху тези и други въпроси младите хора, проявяващи интерес, ще имат възможност да изкажат мнението си след края на прожекциите, на специално организираните срещи - дискусии.  Проектът се реализира с финансовата подкрепа на Национален фонд „Култура“.  Епицентър.бг е един от медийните партньори на проекта.  Адела Пеева е един от нашите най известни кинодокументалисти. Многократно награждавана у нас и в чужбина, тя е автор на десетки документални филми, излъчени по Българската национална телевизия и телевизии в Европа, Азия и Америка. Между най-известните й филми са:   и   - първите български и балкански документални филми, номинирани за наградата на Европейската филмова Академия за най-добър европейски филм – Prix Arte, европейски Оскар;   - награда на Българската филмова академия за най-добър документален филм, Награда за най-добър режисьор на националния фестивал „Златен Ритон“;   - забранен за показ от 1983 до 1989 г. - Награда на критиката на националния фестивал Златен Ритон.  Режисьорката е носител на високи държавни отличия за изключителен принос в изкуството и култура: орден „Стара Планина“ - Първа степен, и орден „Кирил и Методий“ - Първа степен.", "date": "2019.02.08", "title": "Проект срещу езика на омразата започва с лентата „Да живее България“"}
{"url": "http://epicenter.bg/article/Boyan-Chukov--Frensko-germanskiyat-motor-na-ES-/174777/11/33", "text": "Подписването преди броени дни на договора в Aix-la-Chapelle между Франция и Германия предизвика вълна от коментари в световните медии. Договорът от Аахен - разцепление или обединение на Европа? Аахен или Aix-la-Chapelle? Оптимистичната тълкувателна версия на събитието гласи, че моторът на ЕС в лицето на Париж и Берлин отново ще заработи мощно и ритмично.  И нещата в Европа ще тръгнат рязко на подобрение... европейски суверенитет, европейско ниво на живот, европейска армия и всичко друго, което ви дойде на ум с етикет „европейско“. Да не забравим и за европейска солидарност! Нали все за това ни говорят евробюрократите, накацали като сити лястовички на жицата в белгийската столица. Обаче средната заплата в България е 572 евро (2018), а в Люксембург е 5248 евро. Съотношението е 1:9. Това се казва европейска солидарност!  А сега песимистичната версия. Европейците, обитаващи периферията на Евросъюза видяха в събитието в Аахен създаването на „А отбора“ на ЕС. Нещо като официално преформатиране на Европейския съюз. А дали е така? Написах в началото нарочно Aix-la-Chapelle, а не Аахен. Става въпрос за един и същи град. На холандски звучи като Акен, но за български не е много академично и артистично като звукосъчетание. Въобще Aix-la-Chapelle e свято място за френско-германската дружба на правителствено ниво.  В един от българските ежедневници на 25 януари прочетохме: „През тази седмица Германия и Франция подписаха договор, с който задълбочават още повече отношенията си. Споразумението от Аахен надгражда два предишни договора между тях – Елисейския, който сложи край на враждата им след Втората световна война, и допълненията към него от 80-те години, с които Хелмут Кол и Франсоа Митеран въведоха редовните правителствени консултации между двете страни“.  Дойдохме си на думата. Във френско-германското приятелство ключови понятия са „елисейски“ и „допълнения“. На тези понятия не се обърна достатъчно внимание в дълбочина. Алтернативен интернет френски сайт, който не крие своята близост до група бивши френски разузнавачи, написа на 22 януари по повод събитието коментар със заглавие „Новият договор в Aix-la-Chapelle поставя Берлин и Париж под защитата (патронажа) на „дълбоката държава“ на САЩ“. Шокираща констатация на фона на всичко написано до този момент.  Нещо повече. Коментарът продължава: „Новият договор в Aix-la-Chapelle не носи нищо ново. Това е един обновен инструмент на васалитет по отношение на една империя, която не желае по никакъв начин да се зараждат мечти за величие на Франция, а Франция трябва да бъде в нейния скут (на империята), спъвайки германския гигант. Германия е вече окована и създава малко проблеми на империята“.  Продължението на коментара във френския сайт е в същия дух: „Освен вписване на вярност към НАТО, този договор не носи никаква новост. Това, което се нарича френско-германски мотор (само французите говорят за него, германците не говорят за подобна химера...) на обединена Европа, остава под военния и икономически сюзеренитет (васалитет) на океанската империя. Всичко останало е бла-бла за запълване на лъжливи информации и за реклама“.  Да не забравяме! Германия е единствената европейска страна, която е в TOП-10 на най-големите световни икономики. Класацията, която Франция напусна. Но да се потопим в следвоенната история на френско-германската дружба. Елисейският договор е подписан от Шарл дьо Гол и Конрад Аденауер през 1963 г. През тази година се състоя „сватбата“ между известната европейска двойка. Но преди това, през 1961 г., генералът предложи на своите петима партньори от Европейската икономическа общност проект за политически съюз, плана „Фуше“. Този проект е единственият, който някога е планирал Европа да бъде истински независима и демократична.  Предложението на Шарл дьо Гол в европейски план е последвано от „водопад от гърмящи глаголи и епитети“. Сред високоговорящите се откроява Йозеф Лунс, министър на външните работи на Холандия за периода 1952-1971 г. После по случайност той заема поста генерален секретар на НАТО през годините 1971-1984 г. Йозеф Лунс поставя като условие за приемането на плана „Фуше“... предварителното приемане на Обединеното Кралство, което е известно с това, че е враждебно към всеки един вариант на политическа Европа, която не е проамериканска. По този начин планът „Фуше“ бе погребан.  Преди това Шарл дьо Гол през 1958 г. показа на Конрад Аденауер воля и желание Франция да си сътрудничи с Германия в рамките на двустранното сътрудничество между двете страни. По това време германският канцлер е на почтена възраст, около 90-годишен. И приема френското предложение. Подписва договора. Германските министри и депутатите от неговата коалиция са превъзбудени и разгневени. Канцлерът предлага сделка: неговата оставка срещу ратифициране на договора от германските депутати.  И сега внимание! Отстъпката на Конрад Аденауер е недостатъчна. Не стига. На 15 юни 1963 г. Бундестагът прибавя към договора (уникален случай в дипломатическата история) един преамбюл с унилатерална интерпретация, който е редактиран от незаобиколимия Жан Моне. Въпросният Моне е бил ненавиждан от Дьо Гол като човек на англосаксонците.  Текстът на въпросния преамбюл изпразва абсолютно от съдържание самия договор, подписан от Шарл дьо Гол и Конрад Аденауер. В преамбюла е посочено, че връзките между ГФР и САЩ винаги ще бъдат поставени над германските ангажименти към Франция. Това един детайл, който щателно се крие в историята на двустранните отношения между французи и германци.  С този съществен момент става ясно, че години наред френско-германският мотор не е нищо друго освен една басня. Естествено, че през годините билатералните консултации, определени от договора, се провеждат редовно. Естествено, културното сътрудничество и обмен са винаги желани. И отношенията между младежите на двете страни се развиват. Но реално основното и най-важно нещо в договора е умъртвено.  Конрад Аденауер е заместен от Людвиг Ерхард (1963-1966). Въпреки откритата неприязън към него от предшественика му, през 1947 г. Людвиг Ерхард е назначен от американците и британците за ръководител на икономическата администрация в техните две окупационни зони в Германия. Неговото мърморене и заплахи срещу Франция са легендарни по онова време.  Преподавателят Оливие Делорм от Института за политически науки в Париж в периода 2001-2008 г. коментира с живописна метафора началото на френско-германското сътрудничество след Втората световна война: „Това прилича по-скоро на история, в която един от съпрузите прави своя партньор рогоносец през първата брачна нощ, а на сутринта му съобщава, че се разделят“.  Французите не са далеч от мисълта, че двустранните отношения между Берлин и Париж не са особено лицеприятни и мантрата за „френско-германския мотор“ служи само като прикритие на систематичното подчинение на Франция на интересите и разпорежданията на Германия. Естествено, за сметка на френските национални интереси.  Ние непрекъснато гледаме света и Европа през клишираните решетки на глобалните медии. И това е проблем... Така че що за договор е този договор? Да, наистина договорът в Aix-la-Chapelle „надгражда“ Елисейския договор, който всъщност слага началото.  Но това е началото на баснята за френско-германския мотор и мощен съюз в ЕС.  ", "date": "2019.02.08", "title": "Боян Чуков: Френско-германският мотор на ЕС "}
{"url": "http://epicenter.bg/article/Mirela-Kostadinova--Kartinata--Gabrovo---1847--na-Tsanko-Lavrenov-izchezva-bezsledno-prez-2002-g-/174783/11/105", "text": "До пролетта на 2002 г. картината „Габрово – 1847“ на големия български художник Цанко Лавренов е в приемната на завод „Подем“. Но после безследно изчезва. Никой до днес не е чувал и не знае къде е великото му творение. Нито местната журналистика, нито гражданите, задават публично този въпрос.   Как е създадена тази уникална картина на Лавренов?   През ноември 1966 г. счетоводителят Стефан Александров и главният счетоводител Николай Големанов от габровския Електротелферен завод поръчали картина на художника Цанко Лавренов за битовата приемна на завода. Художникът се съгласил да изработи творбата на драго сърце. „След няколко дни посещаваме Цанко Лавренов в дома му. Говорим за предстоящата картина. Той уверява, че ще я нарисува, но сега завършва „Панаир“. През май следващата година ще посети града ни, след това ще бъде в Съветския съюз и тогава ще почне работа по нея“ - разказва Стефан Александров в десет машинописни страници за историята на картината.   На 9 май 1967 г. художникът и съпругата му пристигнали в Габрово. От Електротелферния завод ги посрещнали като скъпи гости. Показали им завода. Посетили малките старинни улички на „Шести участък“, „Етъра“ и село Боженци. В Соколския манастир Лавренов получил сърдечна криза, но заболяването му било овладяно. Скоро гостите си тръгнали.   След посещението си в Съветския съюз Лавренов отново се върнал в Габрово. Запознал се с миналото на града – занаяти, просветно дело, архитектура. Разгледал цветни скици на селището от арх. Нено Ямантиев. Срещнал се с краеведа Илия Габровски, който му разказал за културното и промишлено минало на балканския град. Подарили на художника книга „Габрово през Възраждането“.   През октомври 1967 г. Лавренов вече рисувал своя шедьовър и през април 1968 г. той бил завършен. Само за няколко месеца… Картината била направена с маслени бои и е с размери 1,40 на 2 м. Сам художникът я озаглавил „Габрово 1847“.   Творбата му отразява, на фона на възрожденско Габрово, свиканото от Васил Априлов събрание на габровските първенци на 29 август 1847 г., на което големият родолюбец открива подписка за ново, по-голямо училище, което да бъде гимназия. В центъра на картината е изобразен моментът, когато Априлов, след като изяснява необхидимостта от ново съвременно училище, в което да се учат всички българи, се обръща към най-знатният габровец Илия Видинлиев и останалите свои съграждани с думите: „Дядо Илия, дай 2500 гроша, толкова ще дам и аз. Ако ти дадеш повече, повече ще дам и аз, а след моята смърт всичко оставям на училището. Всички останали нека да жертват себе си според своите възможности.“   На картината са Васил Априлов с разчертан план на гимназията върху маса по образец на Одеския лицей, Илия Видинлиев с броениците си, даскал Цвятко Самарджиев, майсторът строител и още няколко човека.   „Вместо да дам панорамен изглед на старо Габрово реших със средствата на живописта да отразя един значителен епизод в културния живот на България – първото просветно събрание през робството, свикано от възрожденеца Васил Априлов в черковния двор под ябълковото дърво“, споделя Лавренов.   На картината е изобразен и моста „Игото“, Априловата чешма, Часовниковата кула, църкавата „Св. Троица“.   „Да знаеш какви трудности срещнахме с рисуването на котката. Взехме я от съседите и я внесохме в ателието. Когато я пуснахме, тя почна да се хвърля по прозорците. Не мога да ти кажа колко време продължи това. По едно време скочи на табуретката и легна. Взе поза, казах си. Така стоя докато я нарисувам“, споделил Цанко Лавренов пред Стефан Александров.   - Маестро, колко ще струва картината? – попитал счетоводителят.   - Колко я оценяваш?   Александров мълчи.   - Десет хиляди – отсича Лавренов.   Цената се видяла висока на Александров. После Лавренов продължил:   - Можете да не я купите. Нямам нищо против да ми остане. Въобще аз рядко продавам картините си.   Изпратено било платежно нареждане до БНБ, за да одобри сумата от 10 000 лв., за да бъде изплатена картината на автора. Банката отказала да преведе сумата. Главният счетоводител на Електротелферния завод, изпратил счетоводителят Стефан Александров да провери причините. Той отишъл при директора на банката.   - Нямате лимит за тази цел – отговорил той.   Александров обяснил значението на картината за Габрово. Показал снимка на шедьовъра, посочил размерите ù, разказал за автора ù, който е известен у нас и по света.   - Картината не струва повече от хиляда лева! – заявявил един от присъстващите кредитни инспектори.   - И няма да одобря никаква сума за нея – добавил категорично директорът на БНБ.   След още трудности, пари били отпуснати, за да бъде закупен шедьовърът. Въпросът вече уредил министърът на машиностроението Марий Иванов. Няколко дена по-късно, картината натоварена на „Жук“, била отнесена от ателието на художника в София до Електротелферния завод в Габрово. Поставена била на определеното ù място – в битовата приемна на завода. С нея се поставило началото на събирателската дейност за създаването на картинна галерия. Освен шедьовърът на Лавренов имало произведения на Владимир Димитров – Майстора, както и на други наши известни художници.   Ръководството на завода решило да представи художника за лауреат на Димитровска награда. На 21 април 1969 г. било изпратено предложение до комисията, но съобщили, че срока е отминал. На 23 май 1969 г. Лавренов бил удостоен със званието „Герой на социалистическия труд.“ През същата година той станал и почeтен гражданин на града, a след това взел и Димитровската награда.   Габровци и гостите на завода ходели, за да се насладят на шедьовъра. През юли 1972 г. Цанко Лавренов пише от София до завод „Подем“: „Всяка значима картина си има своя история – първопричината за нейното изграждане. Ако не бяха другарите Николай Големанов, инженер Пангелов (директор на завода), Стефан Александров, партийният секретар (Димитър Цонев) и други, картината нямаше да бъде поръчана и нямаше да бъде създадена. И така, един млад работнически колектив стана причина да бъде създадена една сравнително голяма картина от българското Възраждане…“   Днес картината „Габрово – 1847“ може да се види само на картичка в Държавния архив Габрово. Там е запазена и снимка на големия художник със знаменитата му творба.  ", "date": "2019.02.08", "title": "Мирела Костадинова: Картината „Габрово – 1847“ на Цанко Лавренов изчезва безследно през 2002 г."}
{"url": "http://epicenter.bg/article/Iliyana-Yotova--/174799/11/0", "text": "    Благодаря ви от сърце, проф. Денчев, акад. Воденичаров, проф. Шаренкова, проф. Фол, г-жо Попова, г-жо Велева, проф. Петева, за високата оценка, която ми давате.   За мен днешната церемония не е обикновена, денят не е поредният, в който се връчват отличия. Отличието е за „личен лидерски принос към българската държавност“ – пет думи, които са натоварени с чест, отговорност и патриотизъм. В името на България.   Лидерството изисква триединството между главата – да имаш интелектуалните способности и познанието, сърцето – химията, която те свързва с хората, краката – всички идеи да превръщаш в действие.   Лидерството не е титла и не се получава от постове и конюнктура. Да си лидер означава да вдъхновяваш, да увличаш, да водиш хора след себе си. И те да искат да принадлежат към света, който създаваш.   21 век може да се окаже век на дефицитите – липса на големи, революционни идеи за развитието на човечеството, остър дефицит на личности-визионери. Съвремието ни е пълно с авторитети, които управляват заради служебното си положение. Не е страшна бюрокрацията в институциите, страшна е бюрокрацията в мисленето и съзнанието. Истинският лидер не търси баланса между търсене и предлагане, не парафира закономерни решения, а рискува, дава своята картина за света със смели действия, познание и воля.   Никак не е лесно – при липсата на доверие към политическата система, в огромното разминаване между елитите и „останалите“, когато думите на политиците /и заради социалните мрежи/, особено позитивните, имат все по-малко власт. И затова трябва да се употребяват с мяра.   Най-силните, най-шокиращи могат да бъдат думите на отричане, на омразата и страха. Силни, гневни, но лесни думи! Запълват празнината в душите на хората, но разливат отрова, която трудно ще изцелим някога.   И затова когато светът днес е скаран, обезверен и отчаян – въпросът не е какво става, накъде вървим, а искаме ли да градим този свят, защото той е наш и как да го направим, заедно?! Затова са лидерите, хората с лица! Това е голямото предизвикателство пред нас.   Дали са „жълтите жилетки“ или „червените шалове“ от парижките булеварди или от софийските площади, те търсят отговора на един свят, който е нов, различен, даже плашещ, търсят себе си, своята идентичност и своето бъдеще.   Докато няма отговори на тези очаквания, ще има страх, а не надежда, озлобление, а не доверие, а национализмът ще сменя патриотизма. Трябват хора, които имат отговорите на тези въпроси, дават ги и могат да ги защитят.   Територията на националното обединение е държавата. Държавността не е остаряло понятие, а остър и все по-осъзнат дефицит. Добре е да припомняме това в ден като днешния – когато отбелязваме Стамболов. Да прозреш в бъдещето чрез следващите поколения, това е дадено на малцина. Да имаш смелостта, енергията, волята и вярата да го създадеш, това наистина е за избрани. Всяка епоха, всяко време ражда своите избраници. Той е един от тях.   Държавността днес означава защита на слабите, подпомагане на предприемчивите, перспектива за всички. Клише, но безпощадно вярно. Държавността днес означава единение на българите, връщане на справедливост, респект в отношенията помежду ни, уважение на институциите. Това сигурно ме различава от мнозина, които смятат че трябва да ударим дъното, за да се изкачим нагоре. Нямаме право да губим поколения, да обезверяваме децата си.   Държавност днес означава да знаеш къде водиш страната си, каква да бъде тя след десетилетия, как управляваш потенциала на нацията.   Държавност днес означава да превърнеш гласа на България в решаващ за много европейски политики – миграция, сигурност, сближаване, в премахването на двойните стандарти, далеч от снишаването и „YES“ политиката. Равноправен и стратегически важен член на ЕС, с решаващо влияние в Югоизточна Европа и на Балканите.   Държавност днес означава да пазиш идентичност, политически традиции, историческо наследство, формирани с векове. И с тяхната сила да преговаряш като равен с равни, да правиш съюзи, да уважаваш другите, да решаваш предизвикателствата и рисковете на 21 век.   Благодаря ви за това, че учите и говорите на младите хора за тази наука. Вие формирате лидери, които утре казват къде и как ще върви България и това е огромна отговорност. Благодаря още веднъж за признанието!  ", "date": "2019.02.08", "title": "Илияна Йотова: Държавност днес означава да знаеш къде водиш страната си!"}
{"url": "http://epicenter.bg/article/Korneliya-Ninova/174824/11/34", "text": "    Корнелия Нинова: Добър вечер на вас и на слушателите.    Корнелия Нинова: Можеше, предлагахме да се решат тези въпроси още през декември, когато можехме да открием процедурата. Управляващите отлагаха и затова ние решихме да внесем свое предложение, каквото направихме в сряда. Официално сме внесли в деловодството на парламента предложение за отваряне на процедура за избор на нова ЦИК. Вие казахте в анонса, дали може да се намери политическо решение. Решението не е политическо и единственото разумно е да се спазват законите на страната. Изборният кодекс казва, че до 21-ви февруари трябва да се избере нова ЦИК, тъй като изтича мандатът на сегашната. Така че единственият ход е да се спазват законите в страната. Колегите от ГЕРБ излизат с аргумент, че в тази досегашна комисия добре са се сработили, хората се познават и има риск, ако изберем нова, те да не могат да се сработят и едва ли не да се провалят изборите. Това не е аргумент пред аргумента за спазване на законите на България.  Така че ние смятаме, че за да фалшифицират изборите, ГЕРБ са готови да сринат държавата. Защото това е много по-голям въпрос от избора на ЦИК. Представете си, че утре по същия начин кажат: няма да избираме нови конституционни съдии, защото тези работят добре. Или, няма да избираме нов ВСС, защото тъй или иначе са се сработили добре и има опасност новите да не се сработят. Вие разбирате ли, че това е посегателство към основите на държавността. Да оспорваш мандата на един орган, този мандат е записан в закони, в Конституцията, с аргумента „не, няма да го сменяме, защото рискуваме, като сменим нещо да се промени“, е посегателство към основите на правовата държава. И затова нашето предложение е единствено да се спазва законът на страната.    Корнелия Нинова: Да, има. До избор на нов сегашният състав може да изпълнява тези правомощия. Но питаме, защо е необходимо това? Това е изключението от закона. Правилото е, когато изтече един мандат, да се избира нов орган. Предвидената възможност тези досегашни членове на комисията да изпълняват функциите си е, за да има приемственост. Но това не бива да се превръща в правило. Правилото е изтича мандат, избират се нови членове.    Корнелия Нинова: Бих поставила законът над професионализма и на първо място, и над всичко. Първо да се спазва законът.    Корнелия Нинова: Отново ще повторя позицията на БСП. Нашето настояване е заради претенцията ни да бъдем правова държава, БСП да отстоява принципите на правовата държава и на Конституцията на страната. Техните аргументи какви са, си е тяхна работа, питайте ги. Чухме няколко. Първо, че тези са работили добре и няма нужда да изпълняваме закона и да сменяме състава. Между другото може да се предложат същите хора, не е пречка да имат още един мандат. Вторият аргумент е, ами, БСП и сега имат квота, защо искат нови избори, явно за да саботират. За тези хора от ГЕРБ изпълнението на закона е саботаж, а нарушаването е норма. С нашето поведение ние показваме следното: да, ние имаме и сега квота. Но по-важно от квотите и от партийния интерес за нас е върховенството на закона. Така че ако обичате, управляващите, спазвайте закона.    Корнелия Нинова: Зависи дали партиите ще предложат същите членове. Теоретично това е възможно. Законът го позволява. Но трябва да се отвори наново процедурата, да се обявят сроковете, да се подадат кандидатурите. Може някои да се повтарят от досегашните, може да има напълно нови. Да се изберат, президентът да издаде указите за останалата част от ЦИК, която не се избира от парламента, и да се спазят правилата в държавата. Пък ако искат, да си предлагат същите членове партиите, това е личен избор.    Корнелия Нинова: Ами след като можехме, за да опростим на Кирил Домусчиев 53 милиона задължения към държавата, за едно денонощие да гледаме закона на първо, на второ четене и всичко да стане така наведнъж, защо да не може такъв генерален въпрос за държавата и държавността да се гледа при ускорени срокове в парламента? И без това не сме се преработили. И в четвъртък сме свършили на половината работен ден. Няма законодателна програма, нямат достатъчна работа управляващите. Могат нашето предложение, което в сряда е внесено, да се гледа още утре, в петък, ако трябва. При добро желание, разбира се. Така че времето не е пречка, има достатъчно време…-    Корнелия Нинова: Да, с 8% доверие в парламента българските граждани показват, че да, ние имаме голям проблем със законността и със спазването на законите точно в органът, който ги пише. Но проблемът е и друг, и още по-голям. Корупцията вече е узаконена в самите закони, които се пишат. Тя не е просто сред администрацията, не е вече на онова ниво даваш подкуп, получаваш подкуп. Те узакониха корупцията, пишейки я в закони, и по този начин я направиха ненаказуема. Ето, споменах ви за Домусчиев и за опрощаването на задълженията му. Това е един пример. Сега пристъпват към втората крачка – узаконяват фалшификацията на изборите, диктатурата в самите закони. Ако искате, имаме време, да поговорим за Изборния кодекс какво предлагат, за да ви дам аргументи за това, което говоря.  Предлагат в Изборния кодекс комисиите, секционни, районни и т.н., които досега взимаха решения с две трети от членовете, тост с участието на представителите на всички партии, сега вече да ги вземат с 50 +1% кворум. ГЕРБ и един от патриотите вътре имат 51%, те ще си вземат решения сами. И предлагат да отпадне възможността такова решение да бъде обжалвано с касационна жалба пред Върховния административен съд. Основно човешко право в цял свят е да си търсиш правата по съдебен ред, сега ни лишават, когото и да е, от възможност да уважаваш резултатите, като обжалваш този протокол, който ще е подписан само от ГЕРБ и някой от коалиционните им партньори пред съда и да си търсиш правата там. Какво е това? Досега фалшифицираха, като купуваха гласове, корпоративен вот, подменят протоколи, виждали сме много неща.  Сега вече в самия закон го записват това. Превръщат една партия в законна ситуация. Диктатурата си вече я пишат в закони. Е, как хората да не губят доверие в тази институция Народно събрание. Казвам го с болка, защото работя там и искам да е съвсем по друг начин и полагаме усилия да е по друг начин. Но в един парламент политиката и законодателството се определят от мнозинството. Вие виждате, ние внасяме своите алтернативни предложения, гласуваме против, когато те правят такива неща, изказваме се. Мнозинство гласуват, решават го и продължават нататък. Затова и смятам, че този парламент е изчерпан като такъв. И затова и настояваме за предсрочни избори, една от причините е това.    Корнелия Нинова: Защото има политически интерес тези мъртви души да бъдат отчитани като гласове. И ви гарантирам, че това ще се промени. Рано или късно някой ден. Ако хората решат, че могат да ни се доверят ние да управляваме, на това ще сложим край.  Корнелия Нинова: По същата причина. Управляващите нямат интерес, защото тогава ще се види, че се отчитат гласове на хора, които или са починали, или са заминали в чужбина и не гласуват. Това е част от целия процес на фалшификация на изборите в България.    Корнелия Нинова: Изчистване на списъците, машинно гласуване, да не се приемат промените, които те предлагат в Изборния кодекс, да остане сега действащият и строго прилагане на тези правила, както и контрол върху прилагането на тези правила. Това са гаранциите. Чисти списъци, строги закони, контрол върху тяхното изпълнение.    Корнелия Нинова: За някои неща съм почти сигурна, за други не. Например, сигурна съм, че те ще отхвърлят нашето предложение за машинно гласуване. Това е голям срам за модерна държава, за европейска държава. След като го приехме в закона, сега се уплашиха от машинното гласуване и искат да го премахнат. Почти съм сигурна, че това ще го направят. Ще махнат машинното гласуване. Надявам се да приемат нашето решение за нов избор на ЦИК и да оттеглят предложенията, с които ограничават правото за обжалване в съда, намаляват кворума при взимане на решенията в комисията и още няколко такива предложения имат, които навяват на мисълта за подготовка за кражба на изборите и за фалшификация. Тук се надявам да направят крачка назад.  Корнелия Нинова: По тази тема категорично. Категорично, правим и подготовка, тази техническата подготовка, която е за изборите, членове на секционните ни комисии, тяхното обучение и подготовка, подготовка на наблюдатели. Готови сме и да изпратим на място от Българска свободна телевизия екипи, които всичко да снимат, да се гледа всичко в реално време, защото те отхвърлиха и предложението на президента за камери във всички секции. Това е едната част, техническата подготовка на изборите.  По-съществената обаче и за консолидацията, и за успеха на изборите ни е, че сме първата партия, която излезе с платформа за европейските избори. С много ясно разписани задачи, политики, които нашите евродепутати ще защитават в Европейския парламент. За какво ще бъдат категорично „за“ и за какво категорично „против“. Все още другите партии нямат платформа, нямат политиките, с които да излезем и да започнем спора по същество. Но нашето силно оръжие, смятам, е тази европейска платформа, която приехме на конгреса и с която тръгваме в кампания за изборите. Например, да кажа и някои конкретни неща: нашите хора категорично ще спорят срещу двойните стандарти в храните, срещу разделението на да кажем първо скорост европейски народи и втора. Ние не сме втора скорост европейски народ. Ние сме в основата на цивилизацията на ЕС и искаме достойно място в Европа. Против Истанбулската конвенция, против Пакта за имиграция.   Твърда битка по пакета „Макрон“, защита на българските интереси на транспортните фирми, на българската икономика. Битка за ядрената енергетика на България и за газопреносната мрежа на България с аргументи в Европа, където трябва да защитим както българския интерес, национален, така и общия европейски. Защото такава енергетика би била в полза за цяла Европа. И още редица такива предложения в нашата платформа, която ви казах, за нас това е силата – в политиките, които ще отстояваме.    Корнелия Нинова: Не е достатъчно, ние бихме искали по-убедителна победа и разлика. Но това зависи от българските граждани. Каквото те решат. Ние каквото можем, правим, предлагаме, доказваме с думи, с действия, с поведение. Оттук нататък решението е на народа. Каквото той реши. Но тези избори са не само европейски, за Европейския парламент. От това дали ГЕРБ ще загуби тези избори, зависи промяната вътре в България. Защото ако победим на тези избори, това означава и предсрочни избори вътре в България. Тоест и хората, които искат промяната вътре в страната, към тях се обръщаме да излязат и да гласуват. Защото не просто гласуваме за промяна в Европа, а и за такава тук вътре.    Корнелия Нинова: А, не, такива сметки не сме правили…  Корнелия Нинова: Разбира се, целта ни е да бъдем първа политическа сила. Но пак казвам, това зависи от народа ни. Дали ще ни избере.   ", "date": "2019.02.08", "title": "Корнелия Нинова: Корупцията вече е узаконена от управляващите. ГЕРБ се превръща в партия-закон"}
{"url": "http://epicenter.bg/article/V-Sarbiya--Balgariya-se-vklyuchva-v--Turski-potok--a-Harvatiya-stroi-terminal-za-VPG--quot-za-semki-v-dzhoba-quot-/174825/11/33", "text": "Някои хърватски политици и анализатори не спират със „сериозните“ си изявления и сипят аргументи в защита на строителството на терминал за втечнен природен газ (ВПГ) на остров Крък, опитвайки се с всички сили да убедят обществото и самите себе си в бъдещата му пазарна стойност.   и съществува реална опасност страната не просто да не се превърне в газов хъб  , а да стане енергиен „апендицит“, т.е. изолиран „енергиен остров“ на картата на Югоизточна Европа. Това предупреждава Зоран Метер в статия за базираната в Белград електронна медия Geopolitika.news, цитирана от Агенция \"Фокус\".  Хърватското правителство постоянно подчертава значението на терминала за ВПГ с оглед сигурността на доставките. Въпреки това, този аргумент не играе роля за много други членове на Европейския съюз и НАТО.   На 31 януари Българският държавен газов оператор „Булгартрансгаз\" обяви окончателното си инвестиционно решение за разширяване на българската национална газопроводна мрежа от границата с Турция до границата със Сърбия, подчертава авторът.  Инвестиционният проект ще струва 2,77 млрд. лв. (1,4 млрд. ввро) и ще осигурява доставките на руски газ през газопровода „Турски поток“. Припомня се, че руският енергиен гигант   като част от изграждането на газопровода „Турски поток\", който се планира да бъде въведен в експлоатация до края на тази година. Капацитетът на всеки клон е 15.75 млрд. куб. м газ годишно.   Първият клон на този тръбопровод е предназначен за турския пазар, а вторият - за европейския. От втория (европейски) клон за България ще бъдат доставяни 3,5 млрд. куб. м газ, за Сърбия – 2,5 млрд. куб. м газ, а за Унгария – 6 млрд. куб. м газ.   (от централноевропейския център „Баумгартен“).  „Булгартрансгаз\" възнамерява да изгради газопровод с дължина 474 км от българо-турската граница до границата със Сърбия. В Сърбия дъщерно дружество на „Газпром“ – „Газтранс\" ще изгради газопровод за пренос на горивото до границата с Унгария. Доколкото е известно, едно от условията за изграждане на инфраструктура за получаване на руски газ е авансови средства за проекта.   След два неуспешни търга българският газов оператор удължи периода на резервация от 15 на 20 години и намали първоначално предложените тарифи за транзит на газ с 3,64%.  Като се има предвид отбелязания напредък в работата на газопровода „Турски поток”, до 1 януари „Булгартрансгаз” трябва да завърши и пусне в експлоатация по-голямата част от съответната инфраструктура в България, за да направи възможен транзита на руски газ от Турция към Сърбия.   Планирано е от 2020 г. до Сърбия през този тръбопровод да се вливат четири милиарда кубически метра газ, а от 2022 г. - до 12 милиарда кубически метра.  Всичко това потвърждава, че руската страна най-накрая е научила урок от негативния опит от миналото, когато през 2014 г. беше спряно изграждането на вече започналия „Южен поток”   Сега Русия напълно е променила схемата за организиране на доставките на газ:   а руската страна не се намесва по никакъв начин.  Така че, докато хърватското правителство планира да инвестира стотици милиони евро в един изключително спорен проект по отношение на рентабилността на терминала за втечнен природен газ в Омишал, на остров Крък, България, която също е член на Европейския съюз и НАТО, реши сама да се заеме с енергетиката си като една от най-важните области на националната сигурност.  .  В същото време няма съмнение, че Брюксел ще даде на София „благословия”  , защото нищо друго не му остава.   ситуацията се използва за реализиране на собствените й енергийни и геополитически цели  .  Сърбия се справя много добре, независимо дали някой иска да го признае или не. Така че има реална перспектива именно тя да доставя газ за Босна и Херцеговина, или „поне\" за Република Сръбска.    Такава Хърватия в бъдеще може да се превърне в изолиран енергиен остров. Дали това ще се случи или не, времето ще покаже.   ", "date": "2019.02.08", "title": "В Сърбия: България се включва в „Турски поток“, а Хърватия строи терминал за ВПГ \"за семки в джоба\""}
{"url": "http://epicenter.bg/article/Inzh--Miroslav-Maznev--Iskame-stroitelnite-protsesi-da-badat-po-prozrachni-i-s-po-dobri-rezultati/174773/4/0", "text": "Искаме чрез законови промени да създадем възможността строителните процеси да бъдат по-прозрачни, по-регулирани и с по-добри резултати. Това каза инж. Мирослав Мазнев, изпълнителен директор на Камарата на строителите в България (КСБ), по време на кръгла маса на тема „Международни стратегии за високи постижения в строителството“, предаде Агенция „Фокус“.  Инж. Мазнев посочи, че над 5100 фирми членуват в КСБ.  „През годините КСБ се доказа не само като основен фактор в строителния сектор на национално ниво, но се утвърди и като стратегически партньор в международен аспект. В този смисъл КСБ се стреми да допринесе за внедряването на модерни методи в бранша. И за нас е удоволствие да посрещнем на кръглата маса директорът на Центъра за строително право в King’s College London Дейвид Моузи“, заяви той.  Инж. Мазнев посочи, че цифровизацията на строителството, подобряването на сътрудничеството в доставките, интегрираното управление на проектите и ранното включване на строителите в процеса на проектиране са сред ключовите за бранша теми.  „КСБ активно работи за прозрачността в сектора, като поддържа задължителен регистър на строителните фирми и извършва мониторинг. И заедно с Българското общество по строително право (БОСП) подпомагаме браншовите организации за ново строително законодателство“, каза още той.  По думите му БОСП ръководи работна група за предложение за изменение и допълнение на Закона за обществените поръчки.  „БОСП преведе и адаптира рамков договор, създаден от проф. Моузи, за да имаме модерна и стандартна форма за рамкови споразумения и да можем да интегрираме свързани проекти. За нас е важно да подобрим нашата дейност именно чрез законови промени. Затова КСБ си поставя за задача да бъде в основата за разработването на методи, документи и нормативи, които да не допускат грешки, които проявяваме в момента в процеса на строителство, да се случат в бъдеще. Така ще можем чрез законови промени да създадем възможността нашите процеси да бъдат по-прозрачни, по-регулирани и с по-добри резултати. Затова е важно за нас да стъпим на международния опит на изявени учени и стратези, които да ни помогнат да намерим по-правилната и по-бърза пътека за решаването на нашите проблеми“, посочи инж. Мазнев.  ", "date": "2019.02.08", "title": "Инж. Мирослав Мазнев: Искаме строителните процеси да бъдат по-прозрачни и с по-добри резултати"}
{"url": "http://epicenter.bg/article/Ekspert--Gorivata-mozhe-da-poskapnat-zaradi-nova-biokomponenta-/174780/4/0", "text": "Рязък скок на цените на горивата за сега не се очаква, но от лятото можем да очакваме такъв заради добавянето на нова биокомпонента, която е по-скъпа. Това прогнозира в прадеването „Тази сутрин” по bTV Светослав Бенчев, експерт на Българската пертолна и газова асоциация.  „През последния месец много нарасна цената на биокомпонента, а ние сме задължени да смесваме както бензина, така и дизела с биогориво. Във всеки един литър трябва да смесваме 6% биодизел и 8% биоетанол. Поне за момента това е записано в Закона за енергията от възобновяеми източници, няма промяна в него, дори напротив – ще добавяме от март тази година още една компонента – ново поколение биодизел, което е доста по-скъпо”, обясни Бенчев.  „Поне за момента едва ли ще се усети в цената на горивата, защото става въпрос за много малък процент – това е 1%. Този процент обаче ще продължи да се увеличава, тъй като такива са международните и европейските задължения, може би следващата година вече ще повлияе със сигурност на цените, даже още от средата на тази година”, категоричен беше експертът.  В момента няма как да се прогнозира дали ще има лятно поскъпване на горивата, отбеляза той.  „Дали ще има по-скъп бензин през лятото, зависи от това колко бензин ще се произведе в Европа и САЩ. Цената на бензина в този период зависи както от пътуванията тук, така и в САЩ. През последните две години нямаше летни поскъпвания”, припомни Светослав Бенчев.  „Цените в края на миналата година паднаха заради цените на международните пазари. Сега имаме обратните процеси, и затова цените на бензина са се качили с 2,5% а на дизела с 2,8%”, обясни Светослав Бенчев по повод повишението е с 4-5 стотинки за литър през последната седмица.  „Цените зависят изцяло от международните пазари, в България има засилена конкуренция между веригите, така че няма как да се опитваме да ги задържим. В България по данни на НАП има около 3000 бензиностанции, от тях около 1400 членуват в Петролната и газовата асоциация. В този смисъл има около 1600 бензиностанции, които не зависят от никого, това са повече от 50%, така че не виждам проблем с конкуренцията. По отношение на търговията на едро, в България има 121 данъчни склада, 14 от тях са на асоциацията. В България картел няма”, категоричен беше експертът.  Всичко зависи от цената на петрола на международните пазари, всичко зависи от международните събития, подчерта Светослав Бенчев. По думите му в момента цените вървят надолу заради Венецуела и проблемите около президента Мадуро.  „Факт е и, че квотите, които държавите от ОПЕК са си поставили, вече се спазват. Вчера и инвестиционните банки намалиха предвижданията си за цената на петрола тази година. В този смисъл, ако нещо не се случи на геополитическата сцена, цените да останат в този диапазон”, посочи още той.  „До 30 март трябва да пренастроим нашите касови апарати, така че в касовата бележка да се показва подробна разбивка за цената. Това със сигурност ще струва някаква сума за нас, а на 30 юни ние трябва да въведем изцяло нови касови апарати и фискални системи. За момента мога да кажа, че много бензиностанции няма да могат да се справят и със сигурност някой ще трябва да плати тези нормативни изисквания, за съжаление обикновено това е крайният потребител”, отбеляза още експертът от Българската петролна и газова асоциация.", "date": "2019.02.08", "title": "Експерт: Горивата може да поскъпнат заради нова биокомпонента (ВИДЕО)"}
{"url": "http://epicenter.bg/article/Inzh--Zhelev--Prisaedinyavane-kam-gradska-toploprenosna-mrezha-osiguryava-kachestvena-i-evtina-usluga/174786/4/0", "text": "  - Съгласно действащата нормативна уредба е необходимо решение на Общото събрание на Сградата, взето с 2/3 мнозинство. Накратко, решението се взима от собствениците притежаващи 66% от собствеността на сградата. Важно е да се знае, че е възможно присъединяването и на части от сгради.   Следващата стъпка от страна на собствениците е да бъде избран представител на Сградата, който да я представлява пред „Топлофикация Русе“ ЕАД и да входира необходимата документация при нас.    - Протокол от Общото събрание, на което е взето решение за присъединяване  - копия на актове за собственост на хората, които са взели решението на общото събрание за присъединяване на сградата  - попълнено и подписано заявление по образец, което може да бъде изтеглено от нашата интернет страница.    - Изискването е изцяло в съответствие с чл.29 ал.2 т.2 от Наредба 16-334 за топлоснабдяването, в която е регламентиран начинът на присъединяване.  За да са спокойни нашите бъдещи клиенти, искаме да ги уверим, че „Топлофикация Русе“ ЕАД е вписана в регистъра на администраторите на лични данни и спазва законът като гарантира, че личните данни на клиентите по никакъв начин няма да станат достояние на трети лица.    - „Топлофикация Русе“ ЕАД поема ангажимент да изгради изцяло външните топлопроводи и абонатните станции..  Необходимо е клиентите да изградят общите сградни инсталации в т.ч. инсталация за отопление и/или битово гореща вода в общите части на сградата от абонатната станция до последния етаж. Става въпрос за стълбища, коридори и общи помещения, да закупят уредите за измерване на топлинната енергия /топломер и водомер/ и да изградят инсталацията от стълбищната площадка до всеки радиатор в своя дом.    - Стойността е строго индивидуална, тъй като зависи от отоплителните тела в имотите. Приблизително разходите за един апартамент са около 300 лева за общата сградна инсталация, 300 лева за топломер, 40 лева за водомер за гореща вода, 3-4 лева на метър за тръби и всяко едно отоплително тяло е около 150 лева.  - Безспорно е, че чрез присъединяването си към градската топлопреносна мрежа нашите клиенти ще получат една достъпна и качествена услуга. Несъмнено централното отопление е една от най-евтините възможности за осигуряване на топлина през зимата.  Цените за топлинна енергия и битова гореща вода, предлагани от „Топлофикация Русе“ ЕАД са изключително конкурентни на пазара.", "date": "2019.02.08", "title": "Инж. Желев: Присъединяване към градска топлопреносна мрежа осигурява качествена и евтина услуга"}
{"url": "http://epicenter.bg/article/Prokuraturata-shte-protestira-opravdatelnata-prisada-na-Ognyan-Donev-/174772/3/0", "text": "Прокуратурата ще протестира присъдата на Огнян Донев, който днес бе обявен за невинен от Софийския градски съд, предаде Канал 3.  Председателят на Съвета на директорите на \"Софарма\" и съдружникът му Борис Борисов бяха подсъдими за укриване на данъци. Съдът днес отхвърли и гражданските искове на Министерството на финансите - съответно над 62 млн. лв. за Донев и 7,5 млн. лв. срещу Борисов.  Двамата бяха подсъдими по чл. 255 от НК – за укриване на данъци, за 7 сделки с акции на „Софарма“ и в различни конфигурации между фирмите „Елфарма“, „Телсо“ АД, „Софстрой“, „София“ АД, „Телекомплект“ АД и „Финансово консултантска компания“ АД.  Донев бе видимо доволен от решението днес. Ожали се, че \"7 години ходене по мъките иска първо да си почине\" и добави, че \"делото няма да свърши скоро\".   Прокуратурата потвърди опасенията му и обяви, че ще обжалва решението на съда. Наблюдаващият прокурор напомни също така, че е искал отвод на съдебния състав.  Укриването на данъци Донев обяви за политическа репресия. Още преди години му било заявено, че ако иска да става премиер на България, ще бъде спрян. \"Нямам и никога не съм имал такива намерения - аз съм доктор по икономика и мисля, че съм постигнал всичко\", каза един от най-ловките приватизатори.  ", "date": "2019.02.08", "title": "Прокуратурата ще протестира оправдателната присъда на Огнян Донев "}
{"url": "http://epicenter.bg/article/Psihichno-bolen-potroshi-10-parkirani-koli-v-Plovdiv/174774/3/0", "text": "Пловдивчанин е нанесъл щети на 10 леки автомобила, паркирани на ул. \"Славееви гори\" в Пловдив, съобщиха от полицията.   След извършения оглед служителите на реда са установили, че на всички коли са счупени страничните огледала. Сигналът за това е подаден на тел. 112 в 8,10 часа днес.   Извършителят е установен, това е 46-годишен мъж с психични отклонения и водещ скитнически начин на живот. Той е отведен в Центъра за психично здраве.", "date": "2019.02.08", "title": "Психично болен потроши 10 паркирани коли в Пловдив"}
{"url": "http://epicenter.bg/article/Superkamerite-na-KAT-se-okazaha-milostivi--lovyat-samo-nyakoi-ot-dzhigitite-/174787/3/0", "text": "Новите 23 суперкамери на КАТ са милостиви към водачите и засичат за превишена скорост само най-наглите от тях. Уредите ще снимат само колите, движещи се с повече от 25, а на места 35 км/ч над ограничението, съобщава \"Телеграф\".  Така на практика стотици водачи, които карат в нарушение според Закона за движение по пътищата, остават ненаказани.  80 пътни полицаи вече дебнат за бързаци по шосетата из страната с устройствата, както и за липса на задължителна \"Гражданска отговорност\" и издирвани коли. В левия долен ъгъл под предния регистрационен номер на всяка от патрулките \"Киа\" със супермаркери има радарен сензор, който разчита какво пише на всяка табела на возило, с което колата на КАТ се разминава. На дисплей в купето униформените разбират веднага дали шофьорът е в нарушение. Ако е така, камерата на покрива на колата прави снимка и се издава санкция.  \"Когато екипите са на предварително избрани контролни точки, засичат за скорост при движение с над 25 км/ч над ограничението. Ако позволената скорост е 80 км/ч, уредите правят снимка при каране със 105 км/ч\", разясниха от МВР.  Когато няма задължение към полицаите кога и как точно да реагират устройствата, те се настройват от пътните ченгета според трафика.  \"Задължително в този случай е въвеждането на толеранс от 3% при евентуална грешка на камерата, което е около 5 км/ч. Ако за кратко време една патрулка установи твърде много нарушители пък, от снимки след 25 км/ч над ограничението толерансът може бързо и лесно да се увеличи с още 10 км/ч\", разясниха от Пътна полиция.  Останалите около 200 мобилни и стационарни радари на КАТ продължават да си дебнат за джигити, които минават покрай тях с над 10 км/ч над позволеното.   ", "date": "2019.02.08", "title": "Суперкамерите на КАТ се оказаха милостиви, ловят само някои от джигитите "}
{"url": "http://epicenter.bg/article/Avtobus-na-stolichniya-gradski-transport-se-zabi-v-darvo--shofyorat-e-v-bolnitsa/174805/3/0", "text": "Автобус на столичния градския транспорт е катастрофирал на пътя между село Бистрица и кв. \"Симеоново\".   Сигналът за инцидента е подаде към 12:30 часа в столичната полиция. Автобусът се движи по линия 98. По първоначални данни на пътя между село Бистрица и кв. „Симеоново“ водачът е изгубил управлението над автобуса, превозното средство се е отклонило от движение и се е ударило в дърво, съобщават от МВР.   Няма пострадали пътници. На място веднага са били насочени полицейски, пожарни и медицински екипи. Шофьорът е откаран в болница.   Огледите в района на инцидента продължават.", "date": "2019.02.08", "title": "Автобус на столичния градски транспорт се заби в дърво, шофьорът е в болница"}
{"url": "http://epicenter.bg/article/Za-shofyorite--Zatvaryat-chastichno-tunela-pod-NDK-v-nedelya/174807/3/0", "text": "Тунелът на Петте кьошета в посока „Фритьоф Нансен“ ще бъде затворен за коли в неделя, съобщиха от Столичния електротранспорт. Причината е разширяване на контактната тролейбусна мрежа в участъка, с което ще бъде удължен маршрута на тролей номер 7. От април тролеят ще замени трамвай номер 6 до „Лозенец“, а за по бързо преминаване на кръстовищата около НДК той ще се движи по отделно трасе.   Тази неделя, 10 февруари, тунелът под НДК ще може да се използва от шофьорите частично.   „Само през деня ще е, за да могат да се извършват окончателни работи по монтиране на контактната мрежа в тунела и това е в посока „Фритьоф Нансен“, излизането от тунела“, обясни Евгени Ганчев, директор на Столичния електротранспорт.   Целта е през април да бъде пуснат тролей номер седем с нов, удължен маршрут, който ще замести и трамвай шестица. Цялото тролейбусна трасе ще бъде 14 километра, а ето откъде ще минава:   „Маршрутът ще бъде от „Манастирски ливади“, по „Костенски водопад“, по „Бяла черква“, „Арсеналски“, в обособеното трамвайно трасе, което беше по трамвай номер 6, след това по „Черни връх“, „Фритьоф Нансен“ в долната част, като става двупосочна, ляв завой в посока „Руски паметник“, по „Опълченска“, от там до „Люлин“.   В обратна посока ще е сегашният маршрут на тролей 7 - от площад „Прага“, през тунела и по трасето.   Друга реорганизация на движението при изграждане на трасето няма да се налага, увериха от Столичната община. В районът на НДК с цел по бързо придвижване пък тролей 7 ще се движи по отделно трасе.", "date": "2019.02.08", "title": "За шофьорите: Затварят частично тунела под НДК в неделя"}
{"url": "http://epicenter.bg/article/Shefkata-na-loveshkiya-TELK-ostava-v-aresta/174815/3/0", "text": "Председателката на ловешката ТЕЛК Донка Минкова, която е обвинена във вземане на подкуп, остава в ареста. Това реши днес Апелативният съд във Велико Търново и решението е окончателно, предаде БНР.   Защитата на Минкова настоя за домашен арест заради тежките заболявания, които тя има, чието лечение изисква условия, по-добри от тези в ареста в ловешкия затвор.   Минкова остава в ареста и няма пречка там да ѝ бъде оказана дължимата медицинска грижа, аргументира се съденият състав.   Адвокатът на Минкова Стефан Гецов коментира, че резултатът е бил предрешен.   „Още в момента, в който ни беше отказано да бъде допусната и назначена исканата съдебно-медицинска експертиза, за мен беше ясно, че резултатът е предрешен. Деянието, за което тя е обвинена, не е доказано така, както се иска от закона“, каза той.   Съдът се аргументира за оставането на най-тежката мярка със съществуващата реална опасност председателката на ловешката ТЕЛК да извърши друго престъпление, с което да смекчи вината си и да повлияе на свидетелите по делото.   Донка Минкова беше обвинена на 31 януари във вземане на подкуп от 200 лева. Законът предвижда лишаване от свобода до 6 години и глоба до 5000 лева.", "date": "2019.02.08", "title": "Шефката на ловешкия ТЕЛК остава в ареста"}
{"url": "http://epicenter.bg/article/6-godini-zatvor-za-Yordan-Isaev--koyto-utseli-s-bombichka-politsai/174818/3/0", "text": "Състав на Софийски градски съд постанови 6 години лишаване от свобода за Йордан Исаев, обвинен за хвърлената бомбичка, която рани полицай на футболен мач в София, съобщи защитникът на единия пострадал полицай адвокат Цанко Славчев, предаде Novini.bg.   Обвиняемият бе признат за виновен за нанасяне на тежка телесна повреда по хулигански подбуди, но присъдата му бе смекчена с 1/3, заради съдействието на Исаев. В зала той призна вината си и изрази съжаление за стореното. Мъжът ще изтърпи наказанието си при първоначално общ режим в затворническо общежитие от открит тип.   По искане на защитата на Йордан Исаев делото се гледаше при закрити врати.   Съдебният състав уважи гражданските искове на пострадалите полицаи.   Решението на съда подлежи на обжалване в 15-дневен срок пред Апелативния съд.   Инцидентът стана по време на мач между Левски и ЦСКА през април миналата година. Пострадаха двама униформени - мъж и жена, като тя едва не загуби зрението си. Гергана Зашева предяви иск за 100 000 лева, а колегата й - за 5000. Съдът сметна, че младежът е проявил грубо незачитане на обществените правила, причинил е тежка телесна повреда на полицайката, която вече вижда само силуети с едното си око. Тя получи обезщетение в размер на 60 хил. лева.  ", "date": "2019.02.08", "title": "4години затвор за Йордан Исаев, който уцели с бомбичка полицаи"}
{"url": "http://epicenter.bg/article/Tragediya--9-godishno-dete-zagina-pri-katastrofa-na-2-ri-km-na-avtomagistrala--Hemus--/174831/3/0", "text": "9-годишно дете е загинало при катастрофата на 2 км на автомагистрала „Хемус“, няма данни за други пострадали. Това съобщиха от пресцентъра на МВР.  Сигналът за инцидент на автомагистрала „Хемус“ е постъпил в полицията около 19.45 часа. Незабавно към участъка са насочени екипи на полицията и \"Спешна помощ\".  Според първоначалната информация, след загуба на контрол над управлението, лек автомобил се е ударил в мантинелата и се е обърнал на платното за насрещно движение.  На мястото се извършва оглед, изясняват се причините за произшествието.  Временно участъкът от магистралата при 2 км в посока София е затворен за движение.  Екипи на \"Пътна полиция\" пренасочват трафика от пътен възел \"Яна\" през Горни Богров в посока столицата.  ", "date": "2019.02.08", "title": "Трагедия! 9-годишно дете загина при катастрофа на 2-ри км на автомагистрала „Хемус“ "}
{"url": "http://epicenter.bg/article/Goranov-pred-mladezhite-ot-GERB-Sofiya--Nyama-da-ima-promyana-v-tsenite-pri-vavezhdaneto-na-evroto-/174806/2/0", "text": "Младежите от ГЕРБ-София проведоха среща с министъра на финансите Владислав Горанов. На срещата, провела се в Централата на ГЕРБ в София, присъстваха областният координатор на ГЕРБ-София и административен секретар на партията Цветомир Паунов и председателят на МГЕРБ-София Ивайло Петков. Това съобщиха от пресцентъра на партията.  Пред младите хора министър Горанов разясни предимствата за България след въвеждането на еврото.  „Левът ще бъде сменен с еврото със сегашния курс, а съществена промяна на цените не се очаква“, обясни Горанов.  Финансовият министър добави, че въвеждането на еврото е приоритет, тъй като това ще даде много по-добра перспектива за увеличаване на инвеститорското доверие към България. Според него икономиката на страната ни ще продължи да расте.  „За нас, младежите от ГЕРБ-София, бе изключително важно да разговаряме с министъра на финансите Владислав Горанов. Засегнахме много важни теми като финансовата стабилност на страната, данъчната политика, контролната дейност и събираемостта на приходите. Това ще бъде полезно за нас, защото днес в публичното пространство се разпространяват много фалшиви новини, а ние трябва да им противодействаме“, коментира председателят на МГЕРБ-София Ивайло Петков.  ", "date": "2019.02.08", "title": "Горанов пред младежите от ГЕРБ-София: Няма да има промяна в цените при въвеждането на еврото "}
{"url": "http://epicenter.bg/article/VMRO--Novata-strategiya-za-deteto---vrata-kam-opasni-praktiki-i-posegatelstvo-nad-semeystvoto/174809/2/0", "text": "На 10 януари тази година се откри Проект за „Национална стратегия за детето“ 2019-2030 г., като координацията по него е възложена на Агенцията за закрила на детето.   Привидно добре звучащ проект, но с много подводни камъни. Относно притеснителните текстове в този проект евродепутатът и заместник-председател на ВМРО Ангел Джамбазки написа становище до д-р Елеонора Лилова – председател на Държавна агенция закрила на детето.   За нас от ВМРО част от текстовете предизвикват много притеснения. Не е нормално детето да бъде разделяно като отделна единица от семейството. Защо в този проект се пише „проблемът на детето“, а не „проблемът на семейството“? Редно ли е да се лансира в една 10-годишна стратегия идеята за отнемане на окончателното решение за детето на родителите и прехвърлянето му в ръцете на институциите? Възмутително е!   Това значи ли, че институциите ще решават дали нашите деца ще учат за джендър идеологията и ние няма да имаме никакво право да се противопоставим, пита Джамбазки.   В друга част от текста: „Въвеждане на патронажна грижа под формата на редовни домашни посещения от медицински лица за всички деца от 0-3 г.“. Звучи прекрасно, но предвид многото инциденти от последните месеци е интересно как медицинските лица ще влязат в гетата, за да посетят децата от 0-3 г. и няма да бъдат бити. Защото сме свидетели на случаи с редица бити лекари, отзовали се по спешност в махалите. Припомняме, че в момента има частни гардове и паник бутони за медиците в Центъра за спешна медицинска помощ в Горна Оряховица. Подчертаваме - в Центъра за спешна медицинска помощ, а не в гетата. Трябва ли да станем отново свидетели на пребити лекари заради този проект?   В становището изпратено от Ангел Джамбазки до ДАЗД са маркирани и други тревожни текстове, а именно че липсва всякаква прозрачност, публичност и отчетност относно създаването и прилагането на Проекта „Национална стратегия за детето“ 2019-2030 г. Казва се, че за съставянето на този проект са се провели срещи, фокус-групи, допитвания, обсъждания, кръгли маси и т.н. В приложените документи не се откриват протоколите от проведените събития, нито изведените от тях резултати. Не е ясно също така колко пари ще струва това на нас, данъкоплатците, не е ясно какви публични ресурси и специалисти ще са необходими.   В частта „Мерки, насочени към всички възрастови групи“ ние от ВМРО видяхме, че се предлага да се въведе забрана за телесното наказание над деца и система за наблюдение на тази забрана. Как ще се следи за спазването на тази забрана? И защо се предполага, че този модел ще работи, след като държави като Норвегия, Дания и Финландия са го внесли в своето законодателство, но данните показват, че насилието над деца не е намаляло? Излишно е да се вкарват предложения, чието приложение очевидно не сработва на други места.   В проекта не се споменава нищо за спазването на задължението на България по „Конвенция на Съвета на Европа за закрила на децата срещу сексуална експлоатация и сексуално насилие“, която е влязла в сила у нас през 2013 г., в която се изисква да бъде създаден регистър с „данните за самоличността и генетичния профил (ДНК) на лицата, осъдени за (сексуални) престъпления“ срещу деца, което е от изключително значение за държавата ни предвид тревожната статистика, която показва, че за 2017 година в страната са извършени 449 развратни действия с деца.   Ние от ВМРО смятаме, че всички изброени тревожни за нас текстове, за които Ангел Джамбазки изпрати становище до ДАЗД, не трябва да намират своето място в една стратегия, която цели да предпази децата на България!   Ето и текста на становището  ", "date": "2019.02.08", "title": "ВМРО: Новата стратегия за детето – врата към опасни практики и посегателство над семейството"}
{"url": "http://epicenter.bg/article/Kuriozen-nadpis-na-tablo-na-spirka-na-gradskiya-transport-razveseli-sofiyantsi/174811/2/0", "text": "Интересен надпис се появи на информационно табло на спирка на градския транспорт в София. Похвално от Центъра за градска мобилност явно държат да уведомяват гражданите за всякакви промени в движението на транспорта, а освен това не пропускат и да съобщават подробности за причините за неудобството.   В случая на спирката на трамвай 22 на пл. „Пирдоп” се появи следния надпис:   „Поради пиян гражданин са променени маршрутите на ТМ линии 20 и 22 въртят на „Младежки театър”.   Видео с любопитния надпис се появи във фесйбук групата „Забелязано в София” и развесели потребителите на социалната мрежа. Не става ясно обаче с какви точно действия пияният гражданин е променил маршрута на трамваите.   Случаите с буйстващи граждани обаче са особено актуални в последните няколко дни. Вчера няколко патрулки се намесиха и арестуваха агресивни пияни граждани в автобус 310, а в сряда буйстващ младеж рита седалката на шофьор на автобус 94, след което му дръпна волана и се стигна и до катастрофа с друг рейс на градския транспорт.   Вижте видеото с куриозния надпис   ", "date": "2019.02.08", "title": "Куриозен надпис на табло на спирка на градския транспорт развесели софиянци"}
{"url": "http://epicenter.bg/article/Polititsi-i-priyateli-si-vzeha-posledno-sbogom-s-Todor-Kavaldzhiev-/174813/2/0", "text": "Приятели, политици и сподвижници от БЗНС се събраха в църквата „Св. Седмочисленици“ в София, за да си вземат последно „сбогом“ с вицепрезидента на република България в периода 1997 – 2002 г. Тодор Кавалджиев, предаде Дарик.  Демократ по убеждение Тодор Кавалджиев прекарва 11 години от живота си в затвори по време на комунистическия режим. След 1989-та участва във възстановяването на БЗНС \"Никола Петков“ и е част от 7-мото Велико народно събрание. Тодор Кавалджиев почина на 6 февруари на 85-годишна възраст.  Човек с висок морал, честен и всеотдаен - така определиха Тодор Кавалджиев много от хората, които се поклониха пред него.  Сред дошлите да го изпратят в последния му път бяха президентът Румен Радев и вицепрезидентът Илияна Йотова.  „Пример за скромност, чак до аскетизъм, и пример за това как политикът трябва да работи за благото на своя народ, а не за себе си“, каза президентът Румен Радев.  „Български държавник, който заслужава уважението и респекта на цялата държава и на българските граждани“, допълни Илияна Йотова.  Поклонение Тодор Кавалджиев  Тодор Кавалджиев беше пример за това как се отстоява позиция с цената на личната свобода и семейното щастие, сподели Цветанка Андреева, член на Постоянното присъствие на БЗНС: „Казваше, че дори сред надзирателите имало добри хора. Помня как разказваше, че са били натъпкани над 100-200 души в едно помещение и е нямало въздух. И един от надзирателите отварял вратата и се е държал грубо с тях, но им е пускал въздух. Иначе са щели да умрат. Да откриеш човещината в толкова злина - трябва да си силна личност“.  Като скромен, честен и всеотдаен, така определи Тодор Кавалджиев земеделецът Жеко Стоянов: „Той направи много за организацията, като издаде доста книги, които са със земеделска тематика. Той увековечи цялата борба на Българския земеделски народен съюз и в този смисъл той ще остане завинаги в паметта на хората, които споделят тази идеология“.  Според Иван Костов Тодор Кавалджиев е изстрадал и въпреки това простил човек: „Той беше точно такъв - един труден живот и едновременно с това много по християнски успял да надживее всичко това, да не запазва лоши чувства към никой. Това е много хубаво човешко качество“.  Достоен човек и достоен вицепрезидент, това каза за него президентът от 1997 до 2002 година Петър Стоянов.  „За разлика от повечето хора, които по времето на комунизма казваха, че такова е било времето и бяха готови на всякакви компромиси, той предпочиташе да бъде в концлагери, в затвор, но да не променя политическите си убеждения. Такъв беше и в годините след промените. Така ще го запомня“, каза Стоянов.  ", "date": "2019.02.08", "title": "Румен Радев и Петър Стоянов изпратиха Тодор Кавалджиев (ВИДЕО)"}
{"url": "http://epicenter.bg/article/Rumen-Radev--Inovatsiite-sa-otrazhenie-na-natsionalnite-ambitsii-za-badeshteto-/174817/2/0", "text": "Нашият най-голям капитал са младите хора. Отборите ни печелят призови места във всички световни олимпиади по математика, физика и приложни науки. Този капитал трябва да се използва и държавата трябва да отдаде дължимото на компаниите, които насърчават българските иноватори.   Това заяви президентът Румен Радев на церемонията по отличаване на победителите в Националния конкурс „Иновативно предприятие на годината“ за издания 2016,2017 и 2018 година с марката „Високи постижения в иновациите“, съобщиха от прессекретариата на държавния глава.  Държавният глава подчерта, че иновативността е отражение на националните амбиции за бъдещето, на ефективното взаимодействие между администрацията, бизнеса, науката и образованието във всяка една страна.  „Териториалното разпределение на иновациите е и критерий за хармоничното развитие на регионите и се радвам, че днес на церемонията присъстват фирми от различни краища на България“, заяви Румен Радев.  Като сериозни предизвикателства пред българските иновации президентът открои разходите за научноизследователска и развойна дейност, които са далеч от средноевропейското равнище – 1,5 процента от БВП.  „Въпреки многото програми, в които тази цифра се залага, тя все още остава далеч от реализацията. Резултатите ги виждаме – България все още е в групата на плахите иноватори на европейската иновационна карта, делим по тези критерии последно място с Румъния“, допълни държавният глава.  Държавният глава благодари на международните партньори, организаторите и журито, че насърчават инвестиционната активност на българския бизнес, защото иновативността е най-ефективният механизъм за постигане на висок и устойчив икономически растеж в съвременния свят.  „Държавата се нуждае точно от хора като вас – с отворен ум, критично мислене, с полет на мисълта и борбеност да отстояват своите идеи“, каза още президентът в приветствието си на церемонията.  Националният конкурс „Иновативно предприятие на годината“ се организира от фондация „Приложни изследвания и комуникации“ и Enterprise Europe Network – България и се провежда под патронажа на държавния глава.  Марката \"Високи постижения в иновациите” е знак за иновативност, с който се отличават върхови постижения, въздействие и ефективност на авангардни иновации, разработени от български предприятия.  ", "date": "2019.02.08", "title": "Румен Радев: Иновациите са отражение на националните амбиции за бъдещето "}
{"url": "http://epicenter.bg/article/Sunay-Hasan--Byudzhet-na-obshtina-Momchilgrad-e-izpalnim--sotsialno-angazhiran-i-investitsionen/174820/2/0", "text": "16 591 194 лева е бюджетът на община Момчилград за 2019 година. Финансовата рамка беше гласувана единодушно от всички общински съветници.   \"Реален и изпълним, социално ангажиран и инвестиционен\". Така определи бюджета кметът на общината кметът Сунай Хасан. Той допълни, че целта на финансовата рамка е чрез провеждането на активни политики община Момчилград да се превърне в модерна европейска община.    Сред приоритетите, заложени при разработването на бюджета са финансова стабилност, повишаване ефективността на публичните разходи, изпълнение на инвестиционната програма, увеличаване на публичните услуги, подобряване на условията за живот в малките населени места.    \"И през 2019 година община Момчилград ще продължи активно да провежда успешни политики в сферата на спорта и поддържане на чистотата, уличното осветление и озеленяването\", подчерта Сунай Хасан. Той допълни, че 38 процента от бюджета за тази година е насочен към образованието, здравеопазването и социалните грижи.   \"Благоустрояването на населените места е основен ангажимент, който аз и екипа ми поехме в началото на мандата. В Бюджет 2019 за капиталови разходи са заделени 28 процента. Близо 3 850 000 лева ще бъдат заделени за водоснабдяване и ремонти на улици и пътища, което е 84 на сто от планираните капиталови разходи\", подчерта кметът на община Момчилград.   \"Бюджетът е балансиран при осъществен анализ на приходите и разчет на разходи, съгласно реалните финансови възможности на общината\", заяви главният финансист на общината Мерал Мехмед.   Тя допълни, че при разработването на финансовата рамка целта е била приходната й част да бъде реално изпълнима. Според главния финансист усилията трябва да бъдат насочени към събиране на текущите и просрочени общински вземания от данъци, такси и наеми. Мерал Мехмед каза още, че община Момчилград към момента няма просрочени задължения.", "date": "2019.02.08", "title": "Сунай Хасан: Бюджет на община Момчилград е изпълним, социално ангажиран и инвестиционен"}
{"url": "http://epicenter.bg/article/D-r-Stoycho-Katsarov--TELK-tryabva-da-bade-zakrit--VIDEO--/174828/2/0", "text": "ТЕЛК трябва да бъде закрит. Това е мнението на Стойчо Кацаров, председател на Центъра за защита на правата в здравеопазването, и на здравния журналист Мария Чернева, изразено в предаването \"Лице в лице\" по бТВ.  „Единственият отговор на това как да се спрат злоупотребите е просто ТЕЛК да бъде закрит. Това не означава, че някой ще вземе помощите на хората. Би могло да означава само нещо друго – че те биха могли да получават много по-адекватна помощ спрямо състоянието си”, заяви Чернева.  „ТЕЛК сам по себе си е абсурдна система, не почива на никаква логика и само създава пороци и не ги решава. Сега с приемането на Закона за личната помощ и Закона за хората с увреждания този порок още повече се задълбочава”, допълни журналистът.  Стойчо Кацаров отбеляза, че пенсията за инвалидност е обезщетение за осигурителен риск.  „Ние сме задължени всеки месец върху нашите доходи осигуровка, която покрива и риска да изпаднем в състояние на трайна неработоспособност. И когато изпаднем в такова състояние, НОИ изплаща пенсия за инвалидност. Аз казвам, че първо, това може да не е задължително, и второ, не е задължително да бъде в НОИ”, допълни той.  „Други осигурители или застрахователи вероятно също биха могли да предложат подобен пакет от услуги всеки гражданин сам да прецени дали да се осигурява за този риск, дали това да е за всички състояние или само за някои от тях – например за зрението или за слуха”, подчерта Кацаров. По думите му по-либерален подход ще даде много повече възможности и ще има по-малко основание за търкания и конфликти между хората и институциите.  Според Мария Чернева корупционният натиск ще се увеличи още повече.  „Първо, ТЕЛК вече е бетониран и двата закона – и за личната помощ, и за хората с увреждания. Там хапката, която идва с едно решение на ТЕЛК, става много по-голяма. Ако досега някакви месечни обезщетения бяха обвързани с гарантиран доход, то сега се обвързват с линията на бедност, която е в пъти по-голяма. Плащанията вече стават много повече, тоест сега много повече хората ще имат интерес да си платят, за да получат по-висок процент и да получават повече пари”, аргументира се тя.  ", "date": "2019.02.08", "title": "Д-р Стойчо Кацаров: ТЕЛК трябва да бъде закрит (ВИДЕО) "}
{"url": "http://epicenter.bg/article/Vasil-Tonchev--Do-kraya-na-prezidentskiya-mandat-shte-ima-nyakolko-pati-parlamentarni-izbori-/174829/2/0", "text": "До края на президентския мандат – тоест до 2022 година, ще има няколко парламентарни избори. Това каза за обзорното предаване „Това е България“ на Радио „Фокус“ Васил Тончев, директор на социологическата агенция \"Сова Харис\".  „България ще премине през няколко избори, докато се измисли онова реформаторско мнозинство, което ще може да направи необходимите реформи в страната: да се направят нужните съкращения в администрацията, да се увеличат доходите в държавния сектор, но не за сметка на бюджета и на останалите икономически субекти, а за сметка на съкращения, на оптимизацията на работата. Това е необходимо във всички сфери, само че се изисква нужната подкрепа. До теоретичното изчерпване на мандата на президента, както и до изчерпването на мандата на този парламент, който ще приключи по-рано “, обясни директорът на „Сова Харис“.  Васил Тончев заяви, че нито една от партиите с по един милион гласа, а именно ГЕРБ и БСП, не може сама да проведе реформите, за да се стигне до по-добро икономическо и организационно положение.   В България активността за Европейските избори ще бъде по-висока от тази на предишните такива и се дължи на факта, че темата „Европа“ е станала по-близка на българските граждани, коментира Васил Тончев.  По думите му въпреки нажежените политически страсти, на 26 май активността ще бъде по-ниска от 56%, защото такава се наблюдава само при парламентарни избори.  „На въпрос: „Колко сте сигурни?“, тези, които са абсолютно сигурни, че ще отидат да гласуват, са около 42%. Това означава 2,4 – 2,5 млн. гласоподаватели пред урните, докато на парламентарни отиват към 3,2 млн. Т.е. разликата до 56% включва хора, които няма няма да гласуват и това ще доведе до съответните размествания, както и до това партиите да бъдат подкрепени от своите твърди ядра, от твърдите привърженици, което ще скъси разликата между ГЕРБ и БСП. На миналите европейски избори гласуваха около 2,25 млн., сега очаквам да е по-висока активността“, обясни директорът на „Сова Харис“.  Според Васил Тончев и вътрешнополитическото значение на Европейските избори ще бъде по-важно и значимо, защото те ще покажат доверието в партиите от управляващата коалиция.   ", "date": "2019.02.08", "title": "Васил Тончев: До края на президентския мандат ще има няколко пъти парламентарни избори "}
{"url": "http://epicenter.bg/article/Poslanikat-na-Venetsuela-u-nas-obvini-SASht--Evropeyskiya-sayuz-i-Kolumbiya-za-krizata-v-stranata-si/174830/2/0", "text": "Посланикът на Венецуела у нас обвини САЩ, Европейския съюз и Колумбия за кризата в страната си.   Г-жа Ориета Капони, която гостува в БНТ призна, че страната й е в икономическа криза, но според нея тя се дължи на санкциите на САЩ и Европа към Венецуела.   В европейски и американски банки са блокирани над един милиард и половина долара венецуелски пари, заяви тя и коментира, че ако тези пари, които принадлежат на венецуелския народ, бъдат освободени, икономическата ситуация рязко ще се подобри.   Коментарът й за причините за кризата беше в отговор на графика, която водещият Емил Кошлуков показа. На нея се вижда, че инфлацията е скочила многократно в последните години, а 83% от населението на страната живее в бедност.   Като друг виновник за кризата в страната си г-жа Капони определи съседната Колумбия. Според нея Колумбия масово изкупува субсидирани венецуелски стоки и спекулативно ги продава на завишени 3-4 пъти цени. Като илюстрация колко е зле Колумбия в сравнение с Венецуела, тя изтъкна, че във Венецуела живеят 6 милиона колумбийски граждани, които едва ли биха стояли в страната й, ако тя беше по-зле от Колумбия.   Посланик Капони нарече \"фалшиви новини\" повечето от нещата, които се пишат в европейските медии за страната й. Тя показа снимка, публикувана в редица големи издания, за която се твърди, че това са хуманитарни помощи за Венецуела. На друга снимка обаче се вижда добре, че това е стара снимка от доставка на хуманитарни помощи за Сирия.   Според посланика САЩ и няколко страни от Европа се опитват да представят своята позиция като мнение на целия свят, а в същото време по-голям брой страни от света подкрепят действащият президент Мадуро.", "date": "2019.02.08", "title": "Посланикът на Венецуела у нас обвини САЩ, Европейския съюз и Колумбия за кризата в страната си"}
{"url": "http://epicenter.bg/article/OON-e-uvedomila-/174832/2/0", "text": "Международната морска организация, която е специализирана агенция към ООН, е изпратила две циркулярни писма до държави, междуправителствени организации и международни неправителствени организации, с които ги информира за случая с либийския танкер в България, който е определен като „отвличане“.   \r\n 174 страни-членки на Международната морска организация (IMO), 81 международни неправителствени организации и още 64 междуправителствени организации са информирани за случая с либийския танкер в България.   \r\n   \r\n Това става ясно от две циркулярни писма на Международната морска организация – върховният международен орган, регулиращ морската индустрия в глобален мащаб, специализирана агенция към Организацията на обединените нации (ООН), съобщава специализираният сайт  . \r\n   \r\n С двете циркулярни писма, изпратени на 30 януари,  IMO дава право на Либийската морска и пристанищна власт да съобщи глобално за случая с танкер BDIN (ex BADR). \r\n В разпространените в световен мащаб от Международната морска организация документи, администрацията на Либия определя случая с танкера като „отвличане“. \r\n   \r\n Директорът на либийската пристанищна власт подчертава, че циркулярът цели да бъдат информирани всички морски и пристанищни власти в света, за да се пресече евентуален последващ опит за смяна на флага на плавателния съд. \r\n   \r\n В документа разпространен най-малко до 319 получателя, либийската администрация твърди, че родните власти са по-скоро „загрижени за ищеца, въпреки факта, че има съдебно решение за освобождаването на кораба“. \r\n \r\n   \r\n", "date": "2019.02.08", "title": "ООН e уведомила 320 държави и организации за отвличането на либийския танкер в България"}
