{"url": "http://epicenter.bg/article/Blagoveshtenie-e-/178464/2/0", "text": "\r\n  един от най-светлите си празници - Благовещение - деня, в който Архангел Гавраил, носещ лилиум, се явява на четящата книга Дева Мария, за да й съобщи Божията воля, че тя ще зачене и роди дългоочаквания Месия, Спасителя на човечеството, сина Божий Иисус Христос. \r\n Тази хубава и блага вест дава наименованието на празника. \r\n   \r\n Това е едно от най-радостните събития в историята на изкуплението на човечеството от греха, от злото. \r\n   \r\n  през VII век. За него разказва Евангелието от Лука, глава 1, ст. 26-38. \r\n   \r\n Дева Мария, изпълнена с недоумение, поради свръхразумната тайна, разкрита й от Божия служител, със смирение и послушание изрекла думите: \"Ето рабинята Господня; нека ми бъде по думите ти\" (Лука 1:38). \r\n От този миг насетне неизказана радост изпълвала чистото сърце на девицата от Назарет. \r\n А когато нейният Син - Богочовекът Иисус Христос, страдал и умрял на Голготския кръст, тя, както никой друг на тая земя, изживяла ужаса на човешката неправда, за да стане оттогава и завинаги най-усърдната наша застъпница пред Бога. \r\n   \r\n Днешният в християнската традиция се почита като празник на майката. \r\n За българите празникът е известен още като Благовец. \r\n   \r\n В народните традиции Благовещение се счита за \"половин Великден\". \r\n На този ден пробиват ушите на малките момичета, дамгосват агнетата и яретата, защото се вярва, че няма да ги боли. \r\n   \r\n  стои най-близко до пролетното равноденствие и българите го свързват с пролетта. Вярва се, че на този ден долита кукувицата, за да извести, че зимата си е отишла и настъпва лятото, мечката се събужда от зимния си сън, змиите и гущерите излизат от леговищата си, самодивите - господарки на горите, поляните и изворите, се завръщат във владенията си. \r\n   \r\n На Благовец се спазват редица забрани с предпазващо човека значение. Момите и младите булки не излизат рано за вода, за да не срещнат самодивите. \r\n Вярва се, че от техния поглед младите могат да погрознеят, да се разболеят или да умрат. През целия ден жените не докосват игли, куки и конци, за да избегнат ухапвания от змии през лятото. \r\n   \r\n В ранното утро ритуално . \r\n Имен ден празнуват Благовест, Благовеста, Благой, Блага. \r\n  ", "date": "2019.03.24", "title": "Благовещение е!"}
{"url": "http://epicenter.bg/article/Tomislav-Donchev--Skandalat-s-apartamentite-ima-potentsial-da-nanese-shteti/178428/2/0", "text": "„Редно е г-н Цветанов да даде повече информация, включително по отношение на последния укор – отношения с фирмата, проверявана ли е, защо е проверявана, връзка или липса на връзка между едното и другото. Според мен тук основният говорител по темата е редно да бъде той“.   Това заяви по БНР вицепремиерът Томислав Дончев.   Вицепремиерът подчерта, че всеки подобен скандал носи негативи, което ерозира доверието.   \"Освен за стабилността на парламентарната подкрепа трябва преимуществено да се мисли за доверието, без него нищо няма смисъл\", каза вицепремиерът По отношение на всички укори, основателни или не, свързани с имотното състояние и работата на Цачева, оставката е повече от достатъчен сигнал, смята Дончев.  „ . Подобни знаци в политиката липсват, те се случват рядко, а при нас е по скоро норма“, коментира той.   По думите му Цачева е важна за партията: „Въпреки ценността, въпреки заслугите, въпреки всичко, с което е допринесла, ситуацията предполага да вземе такова решение“.  „Оставките, без да са нещо, което може да бъде подценено, са един от инструментите за управление – дали като лично волеизявление, акт или като политически инструмент, за да се възстановява доверието.  “, коментира Дончев.   Българинът е много чувствителен към имотното състояние и към поведението на политиците, добави той и изрази предположение, че всичко е законно.  Томислав Дончев не пожела да коментира какво ще е евентуалното поведение на Цветан Цветанов и подчерта, че    „Цветан Цветанов има основна водеща роля в организацията на партийния живот. Той има и талант, и информация, и огромен опит, и огромно влияние. До голяма степен той е основният организатор и на партийния живот, и на изборния процес“, коментира той.  Дончев декларира, че не е придобивал, също като свои колеги, апартамент в луксозна сграда.", "date": "2019.03.24", "title": "Томислав Дончев: Скандалът с апартаментите ще търпи развитие, има потенциал да нанесе щети"}
{"url": "http://epicenter.bg/article/Vizhte-preskonferentsiyata-na-BSP--NA-ZhIVO-/178429/2/0", "text": "Има ли договореност България да приема бежанци от Германия? Този въпрос зададе на властите водачът на червената евролиста Елена Йончева.   Елена Йончева и Кристиан Вигенин излязоха на пресконференция на \"Позитано\" 20 във връзка с информацията, че на южната граница се строи бежански център. Йончева добави, че в Елхово се подготвят площадки, които да приемат 1632 бежанци, а това са почти 20% от населението на общината. И добави, че всичко това се случва на фона на обезлюдяването на Странджа и бе категорична, че БСП е против изграждането на подобни центрове.    \"Настояваме обществената поръчка за изграждане на площадки за бежански центрове в Любимец, Елхово и Малко Търново да бъде отменена\", каза говорителят на ПГ на „БСП за България“ и водач на листата на левицата за евроизборите Елена Йончева. „Както знаете обявена е обществена поръчка за изграждане на площадки и разполагане на контейнери, площадка за бежански центрове в Любимец, Елхово и Малко Търново“, каза още Елена Йончева. Тя посочи, че в Любимец се подготвят такива площадки, които да приемат 1632 бежанци. \"Всичко това се случва на фона на обезлюдяването на Странджа. Левицата е против изграждането на подобни центрове. Крие ли се информация от българската общественост за връщане на мигранти от Западна Европа, предимно от Германия. Настояваме тази обществена поръчка да бъде отменена\", каза още Йончева.  Вигенин заяви, че левицата ще подкрепи протестите на гражданите в три засегнати гранични общини. И призова строителните фирми да не участват в изпълнението на тази обществена поръчка.   \"БСП призова българските фирми да проявят отговорно поведение и да не участват в поръчката за бежански центрове в Любимец, Елхово и Малко Търново\", призова секретарят на ПГ на „БСП за България“ Кристиан Вигенин по време на пресконференцията в централата на партията. Вигенин посочи, че БСП не приема без да има необходимост да се изграждат подобни бежански центрове.   Струва ми се, че в момент, когато миграционният натиск е почти нулев и анализите не показват нова бежанска вълна се правят подобни проекти само и само да се усвоят едни средства, продължи бившият министър на външните работи. И подчерта, че това се прави тихомълком без да са информирани гражданите.   Вигенин обаче риторично попита дали има връзка тази обществена поръчка с решението преди дни на Съда на ЕС, което е позволило на германските съдилища да връщат обратно мигранти в страните, в които те са влезли на територията на ЕС.   И обърна внимание, че когато се изгражда подобен капацитет, рано или късно той ще влезе в употреба. \"Опасяваме се, че наличието на такъв капацитет може допълнително да стимулира връщането на мигранти. Затова считаме, че противоречи изцяло на българския национален интерес, подчерта Кристиан Вигенин.   Думата взе и Катя Георгиева, общински съветник и председател на БСП – Ямбол. Ще подкрепим недоволството на гражданите да не се реализира поръчката за бежански център в Елхово, каза тя. Според Георгиева е скандална обществената поръчка за бежански центрове на територията на Елхово, Любимец и Малко Търново. Тя припомни, че прeз 2016 г. е имало подобни намерения на МВР. По думите ѝ хората в област Ямбол, на територията на която се намират пет общини, са реагирали изключително гневно. „В хората се породи много страх, в поредица от няколко месеца имаше спонтанни протести ежедневно, и в село Бояново, и в Лесово. Затваряха се пътища към КПП „Лесово“. Това бяха спонтанни протести на хора, които милеят за България и които се притесняват за нашия прекрасен край. Тогава министерството даде заден ход“, каза Георгиева и посочи, че сега нещата се правят тихомълком.   „През миналата седмица разговаряхме с много граждани. Те са гневни, защото никой от местната власт не е разговарял с тях, никой не е обяснявал какво ще се случва на територията на Елхово. Отново се надига протестна вълна. За съжаление се появяват и доста радикални послания. Искам да заявя като председател на БСП – Ямбол, че не напук, а просто, за да подкрепим гражданите в тази искрена, загриженост за това, което се случва на територията на нашата област, ще бъдем с тях и ще подкрепим всички усилия една подобна стъпка да не се реализира“, посочи Георгиева. По думите ѝ това, че ПП ГЕРБ все още е управляваща, не означава, че държи патента за това кое е най-правилното решение за България.  Общинският съветник от БСП в Елхово Димитър Загоров изтъкна, че хората са много притеснени. „Проведох доста срещи с тях през тези дни и тревогата им нараства с всеки изминал ден“, каза Загоров. Той определи като нелепи обяснения от страна на управляващите, че са научили от интернет за това нещо. Загоров изтъкна, че кметът на Елхово обяснявал, че празникът на града е приоритет, а не това да информира гражданите за тези центрове. „Това засилва тези страхове. През 2013 г. на територията на общината има изграден такъв център, който е празен и може да бъде използван с такава цел. Градът не мисли, че има място за втори такъв“, посочи Загоров.    ", "date": "2019.03.24", "title": "Елена Йончева пита властта: Има ли договореност България да приема бежанци от Германия? (ВИДЕО)"}
{"url": "http://epicenter.bg/article/Yoncheva--Nastoyavame-Tsvetanov-da-napusne-politikata-/178430/2/0", "text": "Настояваме зам.-председателят на ГЕРБ Цветан Цветанов да подаде оставка заради апартаментгейт, призова водачът на червената евролиста Елена Йончева на пресконференция на \"Позитано\" 20.   \"Настояваме не само за оставките и на г-н Цветан Цветанов, но и за неговото напускане на българската политика\", бе категорична Йончева. \"Проблемът с апартаментите на властта не е само в закупени апартаменти с цени няколко пъти по-ниски от пазарните. Преди няколко дни Българската стопанска камара излезе с информация, че 42% от приетите закони минават през задния вход. Самите закони минават през задния вход, т.е. те обслужват частни интереси, частни фирми“, изтъкна на пред медиите Елена Йончева. 42% от законите минават през задния вход, подчертава на няколко пъти водачът на червената евролиста.   Елена Йончева припомни, че през януари 2017 г. ГЕРБ са вкарали лобистки промени в Закона за устройство на територията (ЗУТ), които дават възможност на една фирма, вместо да построи 8-етажен блок, да построи 35 етажен. „Поправката „Артекс“ на ЗУТ е внесена от депутати от ГЕРБ. Тя е гласувана от всички депутати от управляващата партия. Тези, които са я внесли са знаели за какво е. Става дума за лобистки закон, който внесен за конкретна фирма\", каза още народният представител.  Сигналите за корупция на две трети от българските политици не се разследват, пише в доклад на ЕК - какво мисли премиерът за това, попита още тя.   Премиерът Бойко Борисов трябва да е наясно, че неговото управление е затънало в корупция от докладите на ЕК и Държавния департамент на САЩ, подчерта тя. Елена Йончева изтъкна, че въпреки скандалните разкрития за апартаментите на властта, от коментарите на премиера Борисов е останала с впечатление, че той е загрижен за това- от къде идват тези атаки, а не за корупцията, в която е затънала ГЕРБ. Тя добави, че Борисов трябва да коментира последния доклад на ЕК от февруари тази година, в който се казва, че две трети от сигналите за корупция на видни български политици не се разследват. Йончева уточни, че в него се казва: „Две трети от докладите за съмнителни сделки, изпратени от финансовите институции към звеното за финансово разузнаване, касаещи български видни политически личности, не се разследват от съответните органи“. Йончева припомни и доклада на Държавния департамент на САЩ от март тази година, в който се говори за корупция и неефективна система. Тя припомни още, че в доклада от преди две години пък се казва, че служители във всички клонове на правителството са замесени в корупционни практики безнаказано. \"В него пише още: \"Корупционните практики включват, подкупи, конфликт на интереси, сложни схеми за присвояване, нарушени поръчки и търговия с влияние. Въпреки че законът предвижда наказателно преследване на корупцията, българското правителство не прилага закона ефективно\". Това е присъда към Борисов, произнесена още преди няколко години\", категорична бе Елена Йончева.       ", "date": "2019.03.24", "title": "Йончева: Настояваме Цветанов да напусне политиката! (ДОПЪЛНЕНА)"}
{"url": "http://epicenter.bg/article/Rosen-Zhelyazkov--Borisov-i-Tsvetanov-nyama-da-zametat-skandala/178436/2/0", "text": "„Целта на въздействието в този момент не е г-жа Цачева, а да се наруши предизборната готовност и мобилизация. Затова целият фокус е към г-н Цветанов“. Това заяви пред БНР министърът на транспорта, информационните технологии и съобщенията Росен Желязков.  Според него няма съмнение, че скандалът е свързан с изборите. Целта е да се обезличат политиките и успеха на партията, обясни той.  В интервю за предаването „Неделя 150“ Желязков прогнозира, че предстоят решения в ГЕРБ:  „Тези решения със сигурност ще бъдат с поглед към въздействието и за обществото като цяло, и за избирателите на ГЕРБ конкретно. Нито премиерът Борисов, нито г-н Цветанов са хора, които ще заметат темата. Не очаквайте тази тема да утихне естествено. Тези решения ще бъдат взети в рамките на партията. Сигурен съм, че ще бъдат публични, отговорни, колективни и колегиални, защото ГЕРБ е показала, че има и опита, и практиките за това“.  Желязков посочи и измеренията, които има скандалът:  „Първо – темата, свързана с правовия ред и законността. Другите измерения, които са всъщност тези с целенасочено въздействие – това е общественото мнение от една страна. От друга страна – това е политическото въздействие в контекста на кампанията, която вече се усеща и се провежда за европейските избори с хоризонт местните избори. Непрекъснато се подклажда естествената непоносимост на българина към политиците по принцип и към темата за имуществени въпроси на политици. Става въпрос за казус, генезисът на който е от 2018 г., а точно сега излиза някак добре подредено. Той повлича правни и политически въпроси“.  Желязков подчерта, че Цецка Цачева е изложила мотивите за оставката си много коректно и ясно. Нейното спокойствие говори за това, че тя има вътрешна и човешка убеденост, каза той и добави мнението си, че тя е достоен човек.  Следващата седмица в ЕП предстои да бъде направен повторен опит да бъде включен в дневния ред пакетът „Мобилност“. Транспортният министър обясни какво може да се направи:  „Обединени усилия, пълна мобилизация – това ще дойде при гласуването на дневния ред. Ние още тогава ще се опитаме да не допуснем влизането на тази точка за разглеждане. На 25 март, при гласуването на дневния ред, ще бъдат предприети съответните действия и ако на 27-и влезе това за разглеждане - за това да има множество предложения, в това число и компромисни текстове, за да се получи, ако не резултатът, който целим – да не бъде гласувано, то поне да се приемат текстове, по-близки до нашите компромиси. Втората крачка е да не се допуска набързо, по време на Румънското председателство, да минат междуинституционалните преговори между председателството, ЕК и ЕП и да влезе на второ разглеждане на 17 април“.  Пакетът „Мобилност“ не трябва да мине в този вид, категоричен бе Росен Желязков и обясни: „Това е един гювеч, един миш-маш от законодателни предложения, за което съм сигурен, че ако влезе на заседание на 27 март, голяма част от членовете на ЕП няма да знаят за какво гласуват“.  Целта е пакетът да остане за следващия ЕП, посочи министърът и обяви, че ако това не стане, вече се изследват възможностите за завеждане на дело в Съда на ЕС. По думите му ако се приемат неблагоприятните текстове, средните и малки компании ще са най-потърпевши.  В коментар за БДЖ транспортният министър увери, че няма да има намаляване на броя хора, които ползват намаление при пътуване с влак, както и няма да се закриват линии към малки населени места.  За концесията на летище София Росен Желязков каза очакванията си:  „Президентът ще подпише указа – нямам основания да се съмнявам в това. В момента, в който бъде публикуван в нашия Държавен вестник, ще бъде удължен срокът, както изисква законът – със 7 дни. Предвиждаме 11 април подаване на оферти. Няма да бъде допуснато грам съмнение за непрозрачност“.  ", "date": "2019.03.24", "title": "Росен Желязков: Борисов и Цветанов няма да заметат скандала!"}
{"url": "http://epicenter.bg/article/Simeonov-brani-Tsacheva-i-atakuva-Borisov--Ne-znam-kak-tazi-partiya-sashtestvuva-s-lider--gotov-da-hvarli/178439/2/0", "text": "Бившият вицепремиер и лидер на НФСБ Валери Симеонов нападна остро премиера Бойко Борисов, защитавайки министъра на правосъдието Цецка Цачева - заради властта Борисов бил готов да хвърли в бездната всеки. Вчера Цачева заяви, че подава оставка заради апартаментгейт, а премиерът я прие.   Няма абсолютно никакво основание за оставката на Цецка Цачева, специално тя е един от най-почтените и неукорими в своята дейност политици, каза в изявление пред агенция „Фокус“ лидерът на ПП НФСБ и депутат от ПГ на „Обединени патриоти“ Валери Симеонов. Симеонов, чиято партия е коалиционен партньор на ГЕРБ в управлението, сравни случващото се в лагера на най-голямата партия с лов на вещици.   \"Въобще не мога да повярвам, че през 2019 г. може да се извършва такъв просташки лов на вещици, който ми напомня в исторически план връщане във времето веднага след 9 септември, когато без вина и с вина са изтрепвани хиляди хора само с обвинението, че са били чорбаджии\", избухна лидерът на НФСБ.   \"Няма абсолютно никакво основание, всяка имотна сделка е въпрос на договаряне между двете страни и когато няма нарушение на закона, не знам кой с какви мръсни ботуши ще гази в личния живот на хората\", подчерта Симеонов.   И продължи: \"Специално Цецка Цачева е един от най-почтените и неукорими в своята дейност политици – човек, за който повече от 10 години никой не можа един черен косъм да намери в биографията му!\" \"Сега изведнъж да я изкарат виновна защо? Защото си е купила апартамент на договорена цена, платила си е парите, не е ограбила никого, не е извършила сделката в резултат на някакви корупционни облекчения към фирмата. Чисто просто си е продала имотите в Плевен, за да си купи апартамент и те ще ѝ дъвчат кокалите и Борисов ще ѝ иска оставката. Това общество вече просто превъртя“, заяви Симеонов и посочи, че няма оставка без да я е поискал Борисов.  \"Не знам как тази партия съществува с такъв лидер, който е готов да хвърли всеки в бездната само и само да продължи да се кандилка отгоре на властта. За съжаление обаче, в политиката не е достатъчно само да се кандилкаш, да се балансираш отгоре на властта, а да вършиш някаква работа. Какво прави той? В момента предателски мълчи и не защитава хората, които му вършат най-много работа“, каза още Валери Симеонов.   За случая с Цветан Цветанов мнението ми е, че никой не може да държи сметка за имотна сделка – обвинението към него е абсолютно неаргументирано, категоричен е Валери Симеонов пред \"Фокус\". „За случая с Цветан Цветанов моето мнение е, че никой не може да държи сметка за имотна сделка, при която едни 200 кв. м се заменят за 240 кв. м с доплащане. И двата закупени апартамента са в един и същ квартал при аналогични цени и не става въпрос за никаква злоупотреба или нарушение на закона. Нека тези, които в момента се упражняват, включително моите партньори, дали е било морално да се подава оставка, нека първо да отговорят има ли закононарушение. Ощетена ли е общината, държавата, платени ли са данъците? Не мога да разбера за какво някои по най-лумпенски начин, и то основно медиите, ще държат сметка за това на каква цена ще бъде закупен един апартамент, след като са спазени законите и са платени данъците“, заяви Симеонов.   По думите му специално случаят с Цветан Цветанов няма абсолютно никакво основание. „Човекът си е заменил имоти в същия квартал със същата цена и за 40 кв. м си е доплатил 100 000 лв. Хайде тези, които обвиняват, да вземат да погледнат себе си, да си погледнат сделките и да си погледнат близкото и далечно минало и ако са купували и продавали, на какви цени са го правили. Защото всички знаем каква е практиката в България. В случая става въпрос за едно обвинение, абсолютно немотивирано, необосновано и неаргументирано. Просто ти казват: „Този е злодей“ без да докажат или да кажат по какъв начин. Защо да е злодей, какво е направил? В случая позор за министър-председателя, че по такъв елементарен гаден начин хвърля най-верните си хора в огъня“, допълни той.  „Интересно ми е колко време ще занимават с простотии обществото. Ще ги занимават с апартаменти и сериали от рода на „Робинята Изаура“ – ще се жени ли, няма ли да се жени и с коя партия, като в същото време никой не реагира освен НФСБ на призива на ДОСТ да се прави подписка за установяване на турско малцинство в България. Къде-къде по-важни теми има, а в момента ние се занимаваме с глупости. Другата важна тема е решаването на пакета „Мобилност“ в Европейския парламент. Всичко това остава в сянката на някакви глупости, измислени скандали за апартаменти и без смисъл подадени оставки“, каза още Валери Симеонов.   ", "date": "2019.03.24", "title": "Валери Симеонов брани Цачева и атакува Борисов: Заради властта е готов да хвърли в бездната всеки!"}
{"url": "http://epicenter.bg/article/Yuliy-Pavlov--Ne-ochakvam-sashtestvena-promyana-v-izborniya-rezultat-za-GERB-sled-skandala/178444/2/0", "text": "Не очаквам съществена промяна в изборния резултат на ГЕРБ след скандала с апартаментите на властта, анализира ситуацията по апартаментгейт социологът Юлий Павлов.   Според него обаче от политическата съдба на Цветан Цветанов зависят много неща оттук нататък. Павлов бе гост в предаването \"Неделя 150\" по БНР.  Такъв тип скандали винаги разочароват избирателите и отблъскват част от тях от урните, посочи Павлов. Според него при избори за национален парламент такъв скандал със сигурност би довел до намаляване на резултата на ГЕРБ. На европейски избори обаче гласуват основно твърдите ядра, на които тези скандали не могат да влияят, смята той и добави също, че не трябва да се подценява и способността на Борисов да превръща дефекта в ефект.  Юлий Павлов се съгласи с мнението на свои колеги, че евентуално оттегляне на Цветанов от дейността му ще има негативен ефект за изборите за ЕП. Според него най-вероятната възможност е Цветанов да не е шеф на щаба, но да продължи да работи за кампанията.  „Този отлив на гласове, който няма да е много голям, е по-вероятно да бъде компенсиран даже с излишък от позитивната новина, а именно коалицията със СДС“, каза социологът. Той не очаква прилив на гласове за БСП от скандала с имотите:  „Там не виждам откъде може да дойде пълна мобилизация на твърдото ядро, да не говорим за неговото разширяване“.  Кампанията с компромати отблъсква хората от гласуване и намалява активността на европейските избори, категоричен бе още Павлов.  ", "date": "2019.03.24", "title": "Юлий Павлов: На евроизбори гласуват твърдите ядра, не очаквам съществена промяна в резултата на ГЕРБ"}
{"url": "http://epicenter.bg/article/Strahil-Deliyski/178445/2/0", "text": "„Скандалът с апартаментите вече е дал своето отражение както по отношение на публичния образ на ГЕРБ и ръководството, така и по отношение на вътрешно-организационната динамика“, каза пред БНР политологът Страхил Делийски в коментар за скандала с придобитите от висши политици луксозни апартаменти на занижени цени.  В предаването „Неделя 150“ на програма „Хоризонт“ той добави, че на Бойко Борисов ще му се наложи да вземе решение в контекста на един много сериозен ребус.   И посочи щетите:  „Щетите са поне на няколко равнища. Със сигурност става въпрос за имиджова щета. Пореден знак, че нещо по отношение на ценностите, поведението и разбирането за това какво е да си публичен служител в ГЕРБ, не е както очакват мнозинството от българските граждани. Независимо какво ще се случи с евентуалните проверки и институционални разследвания, имиджовата щета вече е налице. Тук става въпрос и за щета, свързан с вътрешно-организационната сплотеност в рамките на ГЕРБ, в рамките на парламентарната група и изобщо на цялостната организационна структура на партията“.  Той смята, че евентуалната дискредитация на Цветан Цветанов, дори да остане на това равнище, ще се отрази на начина, по който функционират структурните взаимоотношения в партията.  Страхил Делийски смята още, че в случая за властта няма полезен ход. Той смята, че ще е голям проблем за ГЕРБ, ако Цветан Цветанов евентуално подаде оставка.  По думите му именно Цветанов е човекът, който прави изборите:  „Базата данни в главата на Цветанов е онова нещо, което даваше самочувствието на ГЕРБ, че трудно могат да бъдат победени на избори. Тези гласоподаватели ще бъдат мобилизирани каквото и да се случи, но при наличието на фигурата, която може да ги мобилизира, а тя със сигурност е Цветанов. Върху огромната част от тези структури и мрежи, които дават електорални услуги на ГЕРБ, той има влияние“.  Хипотезата за оставането на Цветанов в ГЕРБ пък превръща проблема за по-нататъшното доверие в ГЕРБ и Борисов изключително голям, добави политологът.  Той коментира и вътрешно-партийната ситуация в БСП. Според Страхил Делийски лидерът на БСП Корналия Нинова е изпуснала шанса да вкара партията си вътрешно консолидирана на изборите, а освен това е сбъркала с избора между двете кандидатури (на Елена Йончева и Сергей Станишев).  ", "date": "2019.03.24", "title": "Страхил Делийски: Апартаментгейт нанася на ГЕРБ сериозни имиджови щети!"}
{"url": "http://epicenter.bg/article/Krasimir-Tsipov-otgovarya-na-BSP--Prikazkite-vi-za-bezhanskite-tsentrove-sa-otkroveni-lazhi-/178448/2/0", "text": "Приказките на БСП са откровени лъжи, няма подготовка за заселване на мигранти в граничните области. Това заяви на специална пресконференция зам.-министърът на вътрешните работи Красимир Ципов. Тя бе в отговор на изявленията от \"Позитано\" 20, където пред медиите застанаха водачът на евролистата на БСП Елена Йончева и бившият външен министър Кристиан Вигенин . Ципов се опита и да мине в контранастъпление, като атакува служебния кабинет, назначен от президента Румен Радев. Зам.шефът на МВР посочи, че ОЛАФ разследва обществена поръчка, направена от служебното правителство, на стойност 20 млн. лв. Ципв ката още, че споразумението за площадките за временни кризисни центрове е сключено от служебния кабинет.   Трябва да опровергаем едни откровени лъжи, които чухме днес. Няма подготовка за заселване на бежанци на териториите на Любимец, Малко Търново и Елхово, каза на брифингът зам.-министърът на вътрешните работи Красимир Ципов, цитиран от \"Фокус\".   \"Искам да обявя, че грантовото споразумение е сключено на 23 март 2017 година, където този проект за площадки за временни кризисни центрове се предвижда. Кое правителство управляваше тогава- временното правителство на президента Радев, с министър Пламен Узунов\", каза Красимир Ципов на брифинг по повод изнесената от БСП информация, че България ще изгражда бежански центрове в Любимец, Малко Търново и Елхово. „По същото време на това правителство беше приключена една друга процедура. Беше сключен договор за доставка на 290 високопроходими автомобила. Същата процедура в момента е обект на проверка от ОЛАФ“, продължи Ципов.   „Хубаво е Елена Йончева да отиде да поговори със служебния министър Узунов и да попита защо в момента ОЛАФ проверява тази поръчка“, изтъкна той. По думите на зам.-министъра казаното от БСП за бежанските центрове са спекулации и манипулации във връзка с предстоящите избори. „На днешната пресконференция на БСП беше обявено, че едва ли не се подготвят някакви корупционни схеми. Защо точно БСП ще говорят за корупционни схеми, когато по време на управлението на правителството на Орешарски станахме свидетели на процедури, еталон за непрозрачност“, заяви Красимир Ципов. „Трябва ли да припомним как се появиха бежанските центрове в София? Трябва ли да напомняме как се появи бежанският център в Харманли“, попита той. „Ако не се реализира тази поръчка на „Позитано“ 20 ще приемат ли да бъдат извършвани процедури за снемане на самоличността и да се проверяват документите на незаконно влезлите на територията на България мигранти- предполагам, че не“, коментира зам.-министърът. „Обръщам се към БСП- спрете със спекулациите и манипулациите. Спрете да предизвиквате страх у хората“, призова Ципов.   А за кризисните центрове, предизвикали недоволство у хората от граничните общини, заяви, че те са в покрайнините на населените места, оградени са, до тях няма свободен достъп. Има и охрана от МВР. Ципов обърна внимание, че ще има заградителни съоръжения, за да няма никаква възможност мигрантите да ги напускат.  По-рано тази седмица жители на граничните региони протестираха заради породилото се напрежение от новината, че ще се изграждат нови бежански центрове.  „Изключително чудно ми е как хора като председателя на Комисията по европейски въпроси в парламента и водача на листата на БСП за предстоящите европейски избори не могат да направят такава елементарна разлика – какво е бежански център и какво е временен кризисен център“, коментира зам.- вътрешният министър.  Той допълни и че няма подготовка за заселване на територията на тези населени места с бежанци. „На територията на вашите населени места няма да се строят бежански лагери. Това трябва да стане ясно на всички вас, трябва да сте спокойни. Това, което предстои да направи МВР, е да проведе процедура за подготовка на площадки за временни кризисни центрове. Тези центрове са предвидени в един план за действие за справяне със засиления миграционен натиск на българо-турската граница“, посочи още Ципов. Той подчерта, че центровете са от затворен тип.", "date": "2019.03.24", "title": "Красимир Ципов отговаря на БСП: Лъжете! Няма да се строят бежански лагери край границата!"}
{"url": "http://epicenter.bg/article/Avtomobil-pomete-3-godishno-dete-v-Razgrad/178442/3/0", "text": "Тригодишно дете е блъснато от лек автомобил на улица в Разград, съобщават от ОД на МВР в областния град.  Инцидентът станал снощи, когато момчето внезапно изскочило на пътното платно. Водачът на \"Опел Астра\" - 38-годишна жена от Разград, е тествана за употреба на алкохол. Дрегерът отчел 0,00 промила.  Пострадалото дете е откарано в МБАЛ-Разград с комоцио и контузни рани по главата. По случая се води досъдебно производство.  ", "date": "2019.03.24", "title": "Автомобил помете 3-годишно дете в Разград"}
{"url": "http://epicenter.bg/article/Valeriya-Veleva--A-Tsvetanov-koga-/178438/11/0", "text": "  Нещо повече – тя отвори пътя за съмненията, че в ГЕРБ имат двоен аршин. Сакралният въпрос е: А Цветанов кога?   Цачева е дребната пионка, от която нищо не зависи нито в ГЕРБ, нито в държавата. Борисов може да е начело на изпълнителната власт, но Цветанов държи партията, урежда мнозинството в парламента и фактически управлява държавата. Нито едно решение на правителството не може да мине без подкрепата на парламента, ерго без Цветанов. Към това трябва да се прибави и местната власт – кметовете на ГЕРБ са верни на Цветанов. А те са лицето на ГЕРБ, не са министрите, не са и депутатите.   Кой удари тази могъща фигура в държавата и защо? Откъде дойде атаката – отвън или отвътре? Планирана ли е или случайно съвпада с началото на предизборната кампнания? Какво се очаква като последица от скандала? Кой е мишената - Цветанов или Борисов?   Да почнем да разсъждаваме.   Разследването идва от „Свободна Европа” – медия, която се издържа от американското правителство и която отвори офиса си отново у нас само преди месеци с мотива – защита на демократичните ценности и норми. Всички очакваха, че целта й ще бъде да се бори с опозицията, с левицата, а пък се оказа, че първият й голям удар е срещу сърцето на управляващата партия.    – цели да докаже, че това не е обикновена корупция, а търговия с власт – деяние, към което в САЩ са особено чувствителни. Може да се предположи, че и външни служби са участвали с необходимата информация в блестящата разработка, към която никой няма съмнения.  – парламентът, който е бил употребяван за притискане на бизнесмени, за прокарване на лобитски закони с цел облагодетелстване на личности от висшите етажи на управлението на държавата. (Вметвам само – по същия начин ББС отстреля Иван Славков навремето от МОК.  Едно разследване за търговия с игрите, един филм със скрита камера и Батето приключи!) И сега може да изглежда, че всичко е изпипано в рамките на закона, но са нарушени моралните закони, върху които се крепи демокраията. И това е крещящо видно.     Мисля, че в ГЕРБ само Борисов осъзнава как изглежда апартаментгейт в очите на евроатлантическите ни партньори, където се подават оставки само заради съмнения. И затова е толкова притеснен, уплашен, отчаян дори.   Защото са прехвърлени границите. Защото името на един политик упорито се свързва у нас с американската демокрация, в която такава злоупотреба с власт се наказва. И няма никакво значение на колко молитвени закуски си ходил, колко пъти си се разхождал по коридорите на ФБР, колко американо-еврейски комитети са те канили на форумите си.  Ще излизат нови и нови факти – за скъпи круизи, за жената, дъщерите и т.н. Отвсякъде ще бъде осветен.   Тръгваме пак от източника на разследването. Журналистите в „Свободна Европа” гравитират към т.нар. градска десница, подкрепяна от Сорос. И да се търси връзка между тях и БСП, каквито опорни точки се прокрадват от ГЕРБ, е просто смешно. БСП няма ресурсите да извади този скандал. Нещо повече - БСП остана изненадана от скандала.   . През 2016 година журналистите там са получи рекордния гранд от 902 960 лева по програма „Гражданско общество и демократични институции”. Това е същата програма, по която се финансира и Българския институт за правни инициативи на лидера на „Да, България” Христо Иванов, както и „Икономедия” на Иво Прокопиев. А пък връзка между тях и фактори от БСП е още по-абсурдно.   идейно той е близък към тяхната философия за икономика и власт. От година между Цветанов и Дончев тече сериозно напрежение, което не избива на повърхността само заради авторитета на Борисов. Дончев смята, че този иконоически модел е изчерпан, за Цветанов пък всичко в управлението е наред.    Твърди се, че Борисов искал да заложи на Дончев като бъдещ премиер, а на Цветанов да остави само партията. Да, но Цветанов не бил съгласен на този вариант – той също се виждал като бъдещ премиер. Е, какво по-лесно от това да отстраниш от пътя си съперника, който на всичкото отгоре тежко е сгазил лука? За схемата с апартаментите във властта се разчу преди около половин година. Но никой тогава не й даде гласност. Показателно е, че Дончев и Цветанов имат различен прочит за скандала. За Цветанов това е фалшива новина. За вицепремиера \" \" От САЩ Цветанов хвали правителството и Борисов, давайки да се разбере, че няма никакъв проблем около. В София Дончев подчертава пред медиите: \"     Ако Цветанов остане като шеф на предизборния щаб на ГЕРБ – това неминуемо ще се отрази на резултатите от вота и той ще трябва да понесе отговорност. Ако бъде оттеглен – не се знае дали няма да играе подмолно, и тогава отново върху него ще бъде стоварен удар. Сух от тази ситуация не може да излезе!  Един път скандал с апартаменти, втори път скандал с апартаменти – хайде, вратата ти е отворена! Повече прошка няма!   Борисов е в патова ситуация. С Цецка му беше лесно. Извика я, нареди й – и тя отива в политческото небитие. От нея нищо не може да очаква като ответ. С Цветанов нещата са далеч по-сложни.   За 15 години откакто ГЕРБ е на политиеската сцена Борисов не успя да си отгледа заместник. Борисов обича да споделя, че се е учил от Тодор Живков. Но вероятно е пропуснал един много важен урок – никога не допускай втори център на власт зад гърба ти! По времето на Живков нямаше Втори! Борисов обича да казва още нещо: „Аз съм я създал тази партия”. Но никога не продължи изречението с признанието „дал съм партията на Цветанов и той си прави с нея, каквото си иска” - каквато е фактическата ситуация в ГЕРБ. За последните 10 години ГЕРБ се е превърнала в стройна полувоенизирана структура за печелене на избори и употреба на власт. Пружината е толкова пренавита, че всяко рязко движение може да предизвика местни войни.    – лоби на Бориов, лоби на Цветанов, лоби на Дончев. От преяждане с власт самата ГЕРБ започва да се разрушава отвътре. Умората е налегнала не само Борисов, умората от властта е изхабила и партията му. И този скандал ще катализира вътрешно-партийни битки. Това, което се случва в БСП, в СДС, предстои да го видим и в ГЕРБ.   Вероятно това ще е най-трудното му решение, откакто е на власт. Обществото няма да се успокои. Точно обратното. Всяка поява на Цветанов поражда взрив от реакции. Хората са толкова гневни, че нищо освен възмездие не може да ги успокои. Дори в Търново се видя това – по улиците хората отказваха да приемат знаменцата, които им подаваше усмихнат Цветанов.   . Изходът може да му подскажат някои посланици, както стана през 2014 година. Има информация, че американският посланик изненадващо в петък, в края на работния ден, се е появил в сградата на КОНПИ. Да си спомним, че съвсем наскоро след необичайно подобно негово посещение в БНБ подуправителят Димитър Костов хвърли оставка.    Самозабравата на властника отваря онази пропаст между елита и обикновените хора, заради която сегашна Европа е в тежка криза. И изборите ще бъдат отрицание на този порочен модел досега. Няма как да вървиш на вота с човек, който е лицето на такова поведение.   Може да си направил много за една партия, може да си крепил лидера й в тежки моменти, може да си се раздавал за кворума в парламента и за стабилността на мнозинствово, да си ставал рано и да си лягал късно, обикаляйки структурите, но    Тежко е, но асансьорът във властта се размина драматично с асансьора в бита.   И истинското, мъжкото поведение е сам да прецениш това. Достойнството е крачката встрани. А не да поставиш на изпитание и партията, и лидера й, и цялата държава.   Закъснението за понасянето на отговорност от страна на Цветанов може да се тълкува в няколко аспекта: чака се сигнал от САЩ, готви се контраатака срещу противниците му вътре в ГЕРБ и навън - срещу БСП. Поведението му от САЩ показва, че Цветанов няма намерение за отстъпление, а Борисов няма да хвърля кърпата. Тогава? Да се готвят Дончев, Нинова и Йончева! Вече се заговори, че Дончев ще бъде атауван чрез приближени му бизнесмени, а пък Нинова – чрез хора от кръга й, влезли в различни икономически зависимости. Това предвещава не предизборна кампания, а война в държавата. Впрочем, не за първи път в годините на прехода сме били свидетели на самоунищожителни битки във властта. Примери: Виденов, Костов, царя, Станишев. От тях победители не излизат. В общественото съзнание остава утайката - всички са маскари!   Не! ГЕРБ е дълбоко вкоренена в местната и изпълнителната власт и не можем да очакваме да последва съдбата на НДСВ. Но ще има сътресения, ще има разместване на властови пластове, както се случва във всяка партия при подобни скандали.   Доколко ГЕРБ ще остане жизнена, зависи от това с какви послания пред обществото ще излезе след „апартаментгейт”.   А как ще овладее тежкия имиджов удар, зависи от поведението на лидерите й. Не само на Борисов.  ", "date": "2019.03.24", "title": "Валерия Велева: А Цветанов кога? Задава ли се война в държавата?"}
{"url": "http://epicenter.bg/article/Kevorkkyan-/178463/11/0", "text": "А покрай себе си – и нас… За 30 години Политическата Секта съсипа от некадърност и алчност всичко, до което се докопа. А сега оглозгва и остатъците от морал и приличие. Колко още може да трае това? / следва продължението ОГЛОЗГВАНЕ 2: ГЕРБ/ *** БСП е автоканибалска партия, за това съм писал неведнъж – там непрекъснато се самоизяждат, но все остава нещо за оглозгване. Покрай това, по-първите й фигури лесно попадат в комични ситуации, а отстрани публиката доволно им се хили – например, напускат Парламента, но вместо да навлекат винтягите и да хванат шумата, започват да се разправят, кой да оглави евролистата им. Хората очакват нещо далеч по-смислено, обаче вместо това получават хрус-хрус – братско прегризване на гърла.   Достатъчно е един по-шавлив олигарх – червен отвън, обаче иначе приятел с Властта покрай някоя дупка във Варна – да се поразшета, за да станат поредните панаири в БСП.   Сегашното обаче е направо сапунена опера: Елена като Освалдо Риос, Сергей като изоставената изгора, която се опитват да реанимират. Откакто Нинова е на белия кон – тя пък взе, че наистина се качи на кон – няма спокоен ден от собствените си канибали.   Любопитното е друго: пределите на безсрамието на Станишев, казано възможно най-деликатно. Той избяга от БСП след една забележителна поредица от загуби, нито веднъж не успя да се справи с Бойко. Това би накарало всеки по-чувствителен човек да забрави, докато е жив, за всякакви избори. СС обаче сякаш иска да допогребе БСП.   Смешното е, че битката му е тъкмо срещу неговата Елена/Йончева. Оставете празните приказки за „социална Европа“ – Елена му е мъката, тя пък бе наречена наскоро от Бойко „първата дама“.   Елена със сигурност е по-добрият избор. Герберите усетиха това и веднага включиха срещу нея медийните си аргати. Съчиняват й разни афери, колкото да й направят услуга – това се случва. Тя наистина може да придърпа доста хора и извън електората на автоканибалите. Открай време е малко истерична, но сега и това й върши работа. Всъщност, единственото й петно е, че беше „първата дама“ на вечния губещ.   А се помнят и времената, когато тъкмо него Бойко наричаше жената в семейството, тоест първата дама – но това беше вече в ерата на Моника, която пак Бойко наричаше мъжа в семейството.   Ако някой изследва тия прозрения, ще си каже, че в нашенската политика джендърството отдавна властва, дори може би е истинската й същност.   Кой е жената, коя е мъжът – по-добре да не се завираме под този юрган. Да приемем, че си имаме работа с хермафродити и да се примирим. Колкото и каквото ни е отпуснал Господ – толкова.   Разбира се, на Бойко му е много по-удобно Станишев да оглави листата на БСП – не защото така иска Гергов, примерно, а защото е ясно, че всеки, който посегне към бюлетината на червените, ще се сети за победоносната кариера на Сергей.   Бойко дори няма да има нищо против симпатягата-загубеняк да минава за негов избраник, така ще изкопае още една дупка за Гергов. Накрая може и Станишев да няма нищо против. Неговият манталитет е особен, привързан е към специални стандарти. Не е нормално след толкова поражения отново да искаш реванш от една партия, която с радост се е отървала от теб. Няма смислено обяснение, защо искаш отново да развяваш опърпаните прашасали знамена на поражението. „Ако четете този надпис, значи Елена е паднала от мотора“ – навремето с такива елементарни надписи/шегички украсяваше СС якето си и ги продаваше на бабите, тръгнали – пак и пак! – по урвите към Бузлуджа. Само че се случи нещо друго: мотористът изпадна, а сега иска да тури пезевенкска марка на Елена.   Станишев е от семейство от сой, а в случая се държи като нахъсан простолюден сваляч. Като ония тарикати, които навремето идваха в София от провинцията със списък на дъщерите на началниците от „Голямото добро утро“ – и ги преследваха до несвяст, някои успяха и да се вредят. Станишев нямаше нужда да се ръга между тях – само че и в неговия списък имаше една дама, която той искаше да прелъсти на всяка цена – „столетницата“. И сега иска.   Не беше особено образован, обаче, все пак, превъзхождаше цървулите в политиката ни: с езици, родители и, разбира се – нямаше никакъв усет за Българското. Какво повече ти е нужно. Първанов го побутна с хвалбата, че успешно му носел куфарчето като негов сътрудник, ей така се гъделичкат тия хора.   Станишев е любимата боксова круша на Бойко, а ако се изразя по-нежно – нещо като неговата магнолия, с която толкова се гордее.   Пак се изправяме пред неподозирани психологически дълбини – гледат едновременно каракачански песове и магнолии, не може да свари човек да прозре в тия мистерии.   Има вероятност една боксова круша да предизвика значително състрадание в електората на БСП.   От друга страна обаче, Елена е любимият враг на Падишаха: тя го съди и изговори доста сурови неща по негов адрес; той пък хвърли държавата срещу нея, колкото да стане ясно, че има едно на ум за силата й. Тъй че, като афиширан враг на Бойко, тя със сигурност ще спечели повече симпатии не само сред левите избиратели, ами и изобщо.   Очевидно е вече – и е нормално, властовото дълголетие на Бойко да ражда нови и нови скептици и врагове. Защо той, докога той и пр.   Да подкрепиш Елена означава най-малкото да разчоплиш фасона на ББ. И Сергей и Елена са лесно различими фигури. Освен това, в свадата наложена им от влъхвите в БСП, има и нюанс на късна бракоразводна разправия, което допълнително възбужда въображението на публиката и привлича вниманието й към тях.   ГЕРБ чорбаджийски постави Габриел начело на листата си – сметнали са, че нейните каканижения за дигиталната ера са от първостепенно значение за аборигените в Монтанско, а и изобщо.   А Елена ще говори за все по-киселия хляб на българина – сами преценете, кой има по-големи шансове, ако всичко е по правилата… \r\n   \r\n  ", "date": "2019.03.24", "title": "Кеворккян: Правят се на глупаци - един друг.  Оглозгване 1 : БСП"}
{"url": "http://epicenter.bg/article/Navarshvat-se-20-godini-ot-bombardirovkite-na-NATO-v-Yugoslaviya/178416/7/0", "text": "Навършват се 20 години от бомбардировките на НАТО в Югославия. На 24 март 1999 г. самолети на Алианса атакуват позиции на сръбските войски в Косово. Решението се взима след едногодишен натиск върху президента Слободан Милошевич да спре смъртоносната си репресия срещу косовските сепаратисти. Това се определя като първата намеса на НАТО срещу суверенна държава. Бомбардировките са част от операцията обявена в името на защита на интересите на албанското население в района.  Няма точна оценка на жертвите вследствие на бомбардировките, но те надхвърлят 2 хиляди души. Около 10 хиляди са ранени. Щетите в материално отношение възлизат на десетки милиарди долари. Поразена са Сръбската телевизия, мостове, училища, частни домове и е нанесен тежък удар по сръбската военна и цивилна инфраструктура. Бомбардировките продължават до 10 юни 1999 г., когато Белград се съгласява да оттегли силите си от Косово. На територията на областта са разположени многонационални сили под командването на НАТО. Администрацията на Косово е поета от мисията на ООН там. Армията за освобождение на Косово, демилитаризирана през септември 1999 г., се трансформира в Орган за защита на Косово с цивилни служители. През февруари 2000 г., институциите на „Република Косово” са разпуснати. Мисията на ООН изгражда автономни институции - президент, парламент и правителство.  Русия категорично се противопоставя на бомбардировките и прекъсва отношенията си с НАТО. 20 години след операцията сърбите все още не са склонни да простят на Алианса и категорично отказват да станат част от него, въпреки стремежа си за членство в ЕС.  На 25 март 1999 г. Народното събрание на България приема декларация относно изострянето на кризата в Косово. В нея се посочва, че страната ни няма да участва пряко или косвено във военни действия в Югославия. Заедно с това се изразява солидарност с евроатлантическата общност.    ", "date": "2019.03.24", "title": "Навършват се 20 години от бомбардировките на НАТО в Югославия"}
{"url": "http://epicenter.bg/article/78-dni--11-sedmitsi--2300-avioudari--Kakvo-prezhivya-Yugoslaviya-predi-20-godini/178417/7/0", "text": "Военно-въздушната операция на НАТО против Югославия с циничното название „Милосърдният ангел“ започна на 24 март 1999 година в 19:45 местно време.   За първи път в следвоенна Европа обекти на бомбени удари стана столицата на една от независимите държави в нея, започва коментара си за събитията от преди 20 години ръководителят на кореспондетския пункт в Белград на ТАСС Павел Бушуев: \"Помня тези дни отпреди 20 години, когато започнаха бомбардировките. И до сега не мога да забравя чувството, което ме обзе, когато гледах вечерните новини с кадри от нощните бомбардировки над Белград.Това беше страшното чувство на безсилие, смесено с ярост. Гледах, стисках съби и се стараех да не показвам сълзите си. Никой и не ги забелязваше, защото всички карй мен също така седяха вцепенено забили ръце в случайни предмети и изпиващи с погледите си екрана пред нас.  Така започна новата епоха за Русия, епоха, в която трябваше да се направи пероцзенка на представите ни за „дружба“ със Запада и да се търси нашето ново място в историята. Бомбардирането на Югославия през 1999-та се превърна в глобален удар по световиня порядък, формиран след Втората световна война. Именно след агресията на НАТО против Югославия, без санкция от ООН, стана пределно ясно, че САЩ се стремят към световна хегемония, без да обръщат внимание на международното право и нормите на морала. След Югославия дойдоха Афганистан, Ирак, Либия, опитът да се свали режима в Сирия. Те потвърдиха това мнение.  Косово като предлог  Сърбите приемат совята страна като „малката Русия на Балканите“. Затова и ударите на Запада срещу Югославия, според тях, бяха репетиция за бъдещ удар срещу Русия. Най-подходящото място, където да се нанесе този удар, беше Косово. Първо, това е люлката на сръбската култура, вяра и национално самосъзнание. Второ, исторически нещата така са се сложили, че там са се преплели интересите на сърбите и на втория най-многоброен балкански народ – албанците. Именно косовският многовековен въпрос стана повод да се унищожи Югославия.  През целия 20 век на територията на Косово и Метохия вървеше заместване на сръбския етнос с албанци, макар че те присъстваха там и по-рано, без да са мнозинство. Според изследователите, най-активен приток на албанци в Косово има между двете световни войни. През Първата световна война сърбите изгубват една трета от своето население (около милион), същите загуби страната преживява и през Втората севтовна война, когато сърбите практически откриват дългоочаквания Втори фронт под формата на мощно партизанско движение. По време на войната албанците активно сътрудничат с фашистка Италия, унищожават или прогонват от района голяма част от сръбското население.  След войната първият президент на Югославия Йосип Брос Тито, хърват по националност, започва политика на отслабване на сърбите като най-многочислен народ. И един от методите е албанската противотежест. Само в първите следвоенни години в Косово се заселват около 400 000 албанци. За да се отслаби влиянието на Белград над Прищина на Косово се предоставя статут на автономен сръбски район. В Косово и Метохия масово нахлуват албанци-мюсюлмани. От времената на турското робство значителна част от албанците изповядва исляма. Скоро като част от естествения приръст те заемат значителен дял от населението на Албания и започват да се разселват в съседните държави.  През 1960-те Косово и Метохия са заляти от вълни на насилия както против сърбите, така и против хриситяните като цяло. Изкупуване на имотите и тактиката на дребния терор принуждава сърбите да напускат родните си места. Скоро албанците представляват 80% от населението на този район (1981 г.), а после и 90% (1990 г.). Опитите на югославските власти през 1990-те да въведат порядък срещат въоръжената съпротива на албанските кстремисти. Когато полицията спира да се справя с разгръщането на мрежа от етрористични организации, в Косово и Метохия навлиза армията.  В този момент Западът започва да говори за „спасение на албанците от сръбското унищожение \". Започват преговори за Косовския въпрос в Рамбуйе (Франция). От сърбите се иска да сподпишат \"мирен план\". Една от клаузите му е разполагане на чужди войски в Косово, т.е. фактически военна окупация на района. Белград отказва да го подпише.  Единственото решение се оказва военна операция. Търси се само повод за нея. Предлог за агресията, в която под предводителството на САЩ участват още 18 държави, членки на НАТО, става фалшифициран с помощта на западните специални служби „инцидент“ в косовското село Рачак, където са открити масови жертви - разстреляни от сръбските войски представители на мирното албанско население. По-късно се доказва, че голяма част от загиналите са преоблечени в цивилни дрехи бойци от Армията за освобождение на Косово. И въпреки това \"инцидентът в Рачак\" вече еобявен за геноцид, на който трябва незабавно да се реагира.  Бомбардировките  Първите удари по Югославия започват вечерта на 24 март. Те продължават до 4 часа на утрото на 25 март. Главни цели на нотавските бомбардироващи и крилати ракети, които излитаха от кораби в Средиземно море, станаха обекти на ВВС и на ПВО, както и военно-промишлени предпирятия в районите на Блеград, Прищина, Подгорица, Батайница, Ужиц, Куршумлия, Нови-Сад, Панчево, Крагуевац. После на НАТО се наложи методически да унищожава и инфраструктурни обекти — мостове, заводи, транспортни възли, електростанции.  78 дни продължиха непрекъснатите бомбени удари. 11 седмици продължи операцията на натовските ВВС. По данни от сръбски източници, нанесени са 2300 авиаудара по 995 обекта. В нея са участвали 1 150 бойни самолета. На земята са паднали 420 000 беоприпаса с общо тегло 22 000 тона, в т. ч. 20 000 тежки авиобомби, 1 300 крилати ракети, 37 000 касетъчни бомби, снаряди с обеднен уран.  Жертви на операцията са приблизително два милиона мирни граждани и 1000 военнослужещи, 5 000 са ранените, без вест пропадат над 1 000 души. На практика изцяло е унищожена военно-промишлената инфраструктура на Сърбия, разуршени са повече от 1 500 населени места, 60 моста, 30 на сто от всички училища в страната, около 100 паметника. Материалните щети от бомбардировките се оценяват между 30 млрд и 100 млрд. щатски долара.  Спомени на очевидците  През последните две години ТАСС събираше свидетелства на очевидци, перживяли бомбардировките от най-различни слоеве на обществото — политици, лекари, учители, военни, журналисти и учени. Възможно е тези спомени в скоро време да видят бял свят.  Александър Вучич, президент на Сърбия: \"Символ на бомбардировките, от които всички бяхме шокирани, стана фактът, че те [натовците] говореха за съпътстващи загуби. Загинаха много деца, повече от 90, нов сички помним малката Саня от Варварин, която беше най-добре по математика, малката Милица Ракич, двугодишно детенце от Батайница, което загина под бомбите. Невинни деца. И те станаха символи на това старшноп рестъпление, извършено срещу Сърбия и нашия народ \".  Амфилохий, митрополит Черногорский и Приморский: \"През 1999 г. бях в Косово, през цялото време бях в Печската патриархия. Помня как погребвах убитите натовци и косовските боевици. Дълбоко в паметта ми има един спомен. Това се случи на 12 юни, когато беше пирето някакво решение Сърбия да изтегли войската си от Косово. Отидох в Прищина, спомням си хората, които бягаха от селата на каруци, на коне (след армията –б. ТАСС), сираците, войниците. Тогава видях белия кон, който бягаше пред нас. Когато се връщах, пак го видях – беше мъртъв. \".  Войслав Шешел, лидер на Радикалната партия: \"Криех деца в Белград, докато си мислех, че домът ми в Батайница е разрушен. Заведох децата си при родителите на жена ми в Мириево. Малкият ми син тогава нямаше и годинка. Когато започнаха бомбардировките през първата нощ майка му го смъкна в мазето и го държа там въпреки студа. Дори и на такава възраст той толкова беше щокиран, че в следващите години щом чуеше звук от самолет, бягаше и се криеше\".  По време на бомбардировките в Белград работят руски журналисти от ТАСС: Тамара Замятина и Николай Калинцев.  Тамара Замятина, наградена с Орден за мъжество, подробно описва събиитята в кинагата си \"Не стреляйте: аз съм журналист!\" (2000). Нейният съпруг, Николай Калинцев, разказва: \"В първия ден отидохме на местопроизшествието, когато се връщахме мостът вече го нямаше, гореше сградата на Министерството на вътрешните работи. Един път едва не попаднахме под бомбите, спаси ни само фактът, че докато пътувахме, натовците бомбардираха един водопровод и ние останахме да поприказваме с хората, които бяха останали без вода. Натовските самолети летяха на голяма височина, където не ги достигаха нито МиГ-29, на въоръжение в югославската армия, нито ПВО. А сърбите се заканваха, като размахваха юмруци срещу небето: \"Само се спуснете и ние ще ви покажем! \" Все пак успяха да свалят един самолет-„невидимка“, а ние бяхме първите, които писаха за това. Тамара Замятина описва всички наши тасовски премеждия и съобщения за войната \".  Въздействието на обеднения уран  На първо място то е свързано със снарядите с обеднен уран. На второ, при бомбардиране на нефтопреработвателни и нефтохимически заводи се получава заразяване на водната система на страната с токсични вещества. Изчислено е, че върху територията на Сърбия за трите месеца агресия са изсипани 15 тона обеднен уран. Това е довело до епидемия от рак сред населеинето. Сърбия зае първо място по брой на онкологичните заболявания в Европа. През първите десет години от рак са се разболели 30 000 души, от тях са починали между 10 и 18 хиляди. Световно известният сръбски акад. Любиша Ракич изчислил, че като обем този уран стига да се произведат 170 атомни бомби като тази, която САЩ пусна над Хирошима на 6 август 1945 година. Най-често срещаните последици за човешкия организъм се свързат със заболявания на щитовидната жлеза, злокачествени образувания, синдром от войната в Персийския залив, Балкански синдром, както и мутации на плода при бременност.  Освен това изследвани са и последиците на обеднения уран за глобалното замърсяване на въздуха и почвата.  Равносметки от агресията  Краят на агресията на НАТО в Югославия идва с Кумановското военно-техническо съглашение от 9 юни 1999 г. Според него сръбската войска и полиция в Косово иМетохия се заменят с международни миротворци. Бомбардирането спира по обед на 10 юни. В същия ден СС на ООН приема Резолюция 1244 за статута и мирното урегулиране на Косово. На нейна основа в южната сръбска провинция пристигат 37 200 военни от международните сили за Косово (KFOR), под командването на НАТО. Те са от 36 държави от целия свят.  Девет години по-късно, процесът на разпад на Югославия, който започна с бомбардировките на НАТО, приключва с едностранното провъзгласяване на независимостта на Косово на 17 февруари 2008 г. През 2010-та Международният съд на ООН призна за легитимно решението на косовския парламент за обявяване на независимостта. Така, Косово и Метохия — люлката на сръбската история култура и православна вяра, под ръководството и с подкрепата на западното съ-общество, окончателно са откраднати от придошлите „косовари“ – косовски албанци, преселили се на исконната сръбска земя. Днес Република Косово, според Белград, е призната от 100 страни, а Прищина твърди, че те са 117. Не са я признали повече от 60 държави, като сред тях са Русия, Израел, Китай и пет държави от ЕС.  Бомбата, която все още не е избухнала  Днешна Сръбия се охитва да формулира своето отоншение към събитията отпреди 20 години въз основа на максимата, обявена от президента на страната Александър Вучич: \"Простихме, но не забравихме \". До колко успешен може да е подобен подход към миналото, ще покаже историята. Засега настроението на хората сочи друго. Преди година бе проведено широко допитване за отношеинето им към събитията от 1999-та. Данните сочат, че две трети ог гражданите на Сърбия (62%) не сап ростили на НАТО за бомбардировките и не приемат извинения, в същото време около една трета от анкетираните, предимно младежи, са склонни да забравят за миналото. Абсолютно мнозинство сред гражданите на тази страна (84%) обаче се обявява категорично против присъединяване на Сърбия към НАТО.  Следите от бомбардировките са не само в душите и по телата на сърбите. Те се откриват по цялата територия на страната, където авиацията на НАТО почти цялата известна някога икономика. Животът продължава, а вместо унищожените мостове се градят нови – в Нови Сад преди година тържествено беше открит новият Жежелев мост, вместо унищожената от бомбите Белградска телевизионна кула бе построена нова, два пъти по-голяма. В Блеград обаче има едно място, което и до днес не смеят да възстановят. Точно срещу правителството се намира полуразрушеното здание на Генералиня щаб на Югославия, което бе бомбардирано на 30 април 1999. Говори се, че там и до днес има една бомба, която все още не е избухнала, която не може безопасно да се извлече от основите на сграда, разположена в гъстонаселения столичен център.  Тази именно неизбухнала бомба е символ както на отношенията на НАТО към сегашна Сърбия, така и на сръбсикя народ към военния блок. Очевидно, 20 години след бомбардировките главната цел на Запада – на теритоирята на Сърбия да се създаде независимо Косово, все още не достигната до край. Въпреки 20-годишните усилия за натиск въпросът за Косово все още не е разершен. Белград не признава независимостта на совя автономен район въпреки ожесточения натиск, който упражнява Западът и „моркова“ , който му предлага под формата на възомжност страната да влезе в ЕС.  Развръзката на този трагичен възел на историята предстои. Надявам се, че накрая той ще се развърже, но така че децата в Русия и Сърбия да не изпитват ярост и безсилие, докато гледат новините по телевизията.\"   ", "date": "2019.03.24", "title": "78 дни, 11 седмици, 2300 авиоудари. Какво преживя Югославия преди 20 години"}
{"url": "http://epicenter.bg/article/Maymunki-chervenokrak-langur-do-frenski-zamatsi---vav-Vietnam/178398/10/0", "text": "Който е слушал миналото издание на Покана за пътуване очаква в това предаване да продължа разказа си за виетнамския курорт Дананг, откъдето се завърнах неотдавна.   За пропусналите - пояснявам, че това е град на Южнокитайско море с дълги 32 км приказни плажове, но местните забележителности не се изчерпват само с копринения пясък и ласкавата вода. В Дананг планината прегръща морето. Река Хан, която разделя града на две части се гордее с моста Драгон бридж дълъг 666 метра - без демонични намеци. Просто за виетнамците трите шестици са знак за троен късмет. На 37 км от „цивилизацията“ пък е резерватът Сон Тра, където живеят симпатичните маймунки от изчезващия вид червенокрак лангур. Имах късмета да ги видя как прелитат от дърво на дърво с умели движения и потресни за ухото крясъци.   Сон Тра се простира върху 4 439 хектара, които навремето са били американска военна база. В националния парк се наблюдават повече от 1000 различни вида растения, въдят се 116 различни птици и повече от 370 животни, сред които изпъкват споменатите вече примати, вписани в Червената книга. От червенокракия лангур в резервата са останали едва 1300 екземпляра, 60 на сто от цялата им популация във Виетнам. Твърди се, че това е  един от най-страдащите от контрабанда  животински видове в тази част на света. Използват се за домашни любимци, защото лесно се опитомяват, но също така за месо и в традиционната азиатска медицина.   Твърдят, че червенокракият лангур прилича на извънземно и върху тялото му преливат един в друг пет цвята. Броих, броих и не ги докарах, но ще опитам пак. Както си личи от името на маймунката, краката й са червени. Лицето е светложълто, обточено от бяла брада, вълнуващи мустаци и изглежда сякаш е обсипано с бежова пудра от театрален грим. Клепачите пък сякаш са декорирани със сини сенки. Черна ивица коса го кара да изглежда като нискочела мутра. Коремът и гърбът са сиви.    Заради повече от оригиналния външен вид наричат червенокракия лангур „кралят на приматите“. И като при истински крал хич не е лесно да стигнеш до аудиенция с него.   На съседния хълм също не е скучно. Там пък попаднах във френско селце. Правилно прочетохте – замъците на Лоара насред виетнамски баир.До тях се стига за 17 минути с открита през 2013 година въжена  кабинкова линия, която държи няколко рекорда на Гинес – за най-дълго непрекъснато трасе (близо 5 км), за най-тежка макара с кабел и най-голяма разлика в денивелацията.   Ако се питате какво прави френски палат във виетнамски парк, отговорът е прост – заради азиатските гости. Повечето нямат пари да отидат до Европа и затова водят Европа при тях. По същата причина в Патая в Тайланд са претворили пейзажи, лозови масиви и вили от Тоскана.   Но най-ухажваната от туристите забележителност  на Ба На хилс е мост! Дългият 150 метра Голдън бридж наистина е боядисан в златисто жълто, а огромните ръце, които го придържат вместо колони имат антично патиниран вид. Нищо, че съоръжението е открито преди година като брънка от програмата за привличане на туристи във Виетнам, глътнала 2 млрд. долара.    Сигурно някои от вас въздишат и лекичко завиждат на шарените ми приключения, а не се сещат, че пъстротата е на една ръка разстояние – на Балканите, където всичко е близко и… всичко ни разделя. Но не за геополитика  говорим с редактора Ани Маринова. Тя се оказа „скрита лимонка“, тайният спец на Покана за пътуване по концертен туризъм в региона. Ани разказва как изглежда един джаз фестивал в Босна, какви са неговите гости, а също и кои местни специалитети заслужават да им отдадем дължимото.   Не си мислете, че с разходката до Сараево и Мостар, балканската нишка в Покана за пътуване  прекъсва. Певецът Васко Василев-Базилио неотдавна разплака цяла зала в Тирана с изпълнението на „Майка Албания“ – тамошния еквивалент на емигрантския химн „Моя страна“.   Той е артист от  хора на Българското национално радио. Гостувал е в телевизионния сутрешен блок „Добро утро, Тирана“ и е дал интервюта за всички централни вестници. Почти няма жанр,  който Васко да не изпълнява – от опера до църковнославянски песнопения, а в Албания е свой човек. Посещавал е страната доста пъти и затова има „вътрешна информация“.   Още приключения – на страницата на Покана за пътуване във Фейсбук", "date": "2019.03.24", "title": "Маймунки червенокрак лангур до френски замъци ... във Виетнам"}
{"url": "http://epicenter.bg/article/Tri-nositelki-na-titlata--quot-Mis-Balgariya-quot--i-nyakolko--quot-Misis-quot----pri-otkrivaneto-na-klub-za-krasota/178431/10/0", "text": "Грета Желева - собственик на новото стилно бижу на столицата  , посрещна звездни гости, приятели и близки на двудневното откриването в София, с шампанско, изтънчен кетъринг и звуците на вилончело и цигулка.    В световния ден на Щастието,  изискано обновената сграда от 1909 година на   разкри своите тайни. Безупречно подбран екип от най-добрите лекари в бюти бранша, като д-р Гергана Манолова, д-р Самер Шокър, д-р Янита Михайлова, д-р Десислава Димова, Д-р Весела Райкова, коафьорски тийм, начело с топ коафьора  Георги Петков и най-иновативната апаратура и козметика за разкрасяване и релакс, са сред най-отличителните черти на клуба.   Както разказа пред гостите си  самата Грета Желева, Amber Beauty Club е мястото, където ще се почувствате като у дома си, няма да правите компромиси със себе си, и можете да се насладите на пълния пакет от удоволствия за тялото и душата си - от място за паркиране, до най-високотехнологичните и модерни начини за разкрасяване, подмаладяване и тонизиране.   За да поздравят собственичките на центъра за красота дойдоха бизнес дамите Илиана Алипиева, Албена Петрова, Мая Косева и адв.Биляна Тончева, Илиана Петрова, Аглика Павлова, Меги Савова,собственикът на Code Fashion TV Мария Бонева, ПР мениджърът Ангелина Ангелова и главния редактор на сп. Ева Милена Петрова. Много родни красавици като Никол Станкулова, Яна Стайкова, носителки на титлата Мис България Ивайла Бакалова, Габриела Василева и Славена Вътова. Дизайнерката Жени Борисова, която отново направи впечатление със своя стил и много красиви дами и господа.   Ултрамодерен и изключително стилен, новият клуб за красота в сърцето на София е обзаведен със стил и безупречен вкус. Уют и спокойствие, бягство от забързаното ежедневие и незабравимо прекарано време ви очакват в Amber Beauty Club -  .   Повече за     В Amber Club работят най-големите специалисти в областта на дерматологията, които ще ви препоръчат най-подходящите лечение и естетични процедури за вашата безупречна визия. Тук ще ви обслужват в гамата на клиничната дерматология, естетичната дерматология и лазерните услуги. В клуба, ще намерите най-иновативните лазери на Alma Laser. Pico Laser единствено в  Amber club. Harmony Laser, Accent Prime и Soprano Titanium.   В Amber Club се работи със световноизвестния бранд Biologique Recherche, които предлагат и ексклузивни процедури. За всяка от желаните процедури на клиента ще му бъдат предоставени презентация и детайлно описание, за да може да получи най-адекватното обслужване. Също така ще може да се насладите на едни от най-иновативните терапевтични, релаксиращи, антицелулитни и спортни масажи от най-добрите кинезитерапевти в страната.   Всички процедури в Amber Club имат авторски методики и зареждат с позитивна енергия. За мъжете предлагаме последния хит - лазерна епилация, както и мезотерапия и PRP лечение на косопад. Екипът от дерматолози ще се погрижи за тежките белези от акне, както при мъжете така и при жените. Студиото предлага и така актуалните миглопластика, перманентен грим, маникюр и педикюр. А за перфектния завършек на вашия престой, в Amber Club има и екип, който се грижи за елегантната визия на клиентите, в лицето на топ коафьора Георги Петков.  ", "date": "2019.03.24", "title": "Три носителки на титлата \"Мис България\" и няколко \"Мисис\" -  при откриването на клуб за красота"}
{"url": "http://epicenter.bg/article/Fantastichen-revyu-spektakal-na-Akademiyata-za-moda/178433/10/0", "text": "Академията за мода организира фантастичен ревю-спектакъл по повод 25-ия рожден ден на Годишните награди „Златна игла“. Модният пърформанс по традиция предхожда официалната церемония по награждаването на изявени творци. Всички отличени със „Златна игла 2019“, както и модни къщи и дизайнери, поканени от Академията за мода, показаха свои актуални и стилни колекции на бляскавото събитие в „Рамада София Хотел“.   Ревю-спектакълът беше открит бравурно от трикратната носителка на Златна игла София Борисова. Тя представи избрани творения от своята най-нова колекция Attitude 2020, вдъхновена от града на висшата мода – Париж с неговия лукс, блясък и модерен шик. Трите линии – бизнес, официална и сватбена са изработени от луксозни материи, ръчно обшити с бродерии и дизайнерски дантели виcша мода за 2020-та година.   Миналогодишният носител на „Златна игла“ за булчинска мода – дизайнерът Христо Чучев, показа актуална колекция “Розов диамант” с избрани предложения за младоженките. Творенията му подобно на един от най-редките скъпоценни камъни в света, са изработени от дизайнерски дантели в нежни розови нюанси. Силуетите са А-линия, по тялото и свободно падащи, а романтичното излъчване на колекцията се допълва от винтидж акценти в украсата. С рокля от колекцията на дизайнера Христо Чучев беше облечена и водещата на събитието – Гери Дончева.    Модна къща „Бандерол“ с дизайнери Десислава и Никола Карадамянови показаха своите най-нови предложения дамска и мъжка официална мода. Техните послания към дамите са за индивидуализъм и комфорт, като избират съчетаването на цветове и материи с наслагване на орнаменти, 3-D елементи и изящна дантела. За мъжете  „Бандерол“ залагат на вталени сака и панталони, естествени материи, смели цветове, запомнящи се акценти и все по-предпочитаните – спортно-елегантни кройки.   За първи път в гала спектакъла за годишните награди на Академията за мода със свои колекции участваха: Антония Стоянова, Диляна Матеева, Ива Господинова, Венета Райкова и Севдалина Дякова.   Антония Стоянова, дизайнер на авангардната, дръзка и ексцентрична модна къща IMANE, предстви колекция Notice Me. С ярко послание за уникалност дрехите от колекцията на IMANE са великолепно скроени и ушити, изработени от памук, букле, кожа и дантела, много функционални, носими и силно привличащи с цветовата си гама.   Диляна Матеева, дизайнер на модния бранд Art.Look, показа елегантна цветна колекция с името „Островът на спокойствието“, вдъхновена от богатата и екзотична природа на остров Мавриций и характерното за там хиндуско облекло. За колекцията са характерни авторски рисунки на Диляна Матеева, а облеклата са изработени от многоцветни естествени дизайнерски материи – коприна и памук. Водещи са цветовете от знамето на остров Мавриций – червено, синьо, жълто и зелено.   Ива Господинова – дизайнер на Iv Style, участва с представителна колекция стилни бизнес и официални облекла за дамите. Елегантните предложения от бутикови серии са подчинени на модерната класика с изчистена линия и перфектен силует. Дизайнерката залага на висококачествени италиански, френски и гръцки материали и аксесоари, а ръчната изработка е в основата на уникалността на дрехите. Специални гости на дефилето на Iv Style бяха Йордана Димитрова и чаровната й дъщеричка Каролина.   Модният бранд МЕМЕ МОР с автор Венета Райкова показа бутикови рокли с български шевици – всяка със специално име и символика: „Мускал“, „Йероглиф“, „Шевица“, „Мрежа“, „Роза“, „Детелина“, „Градина“, „Българка“, „Канатица“ и „Престилка“. В различните рокли са скрити послания и символи за: здраве, късмет, дълголетие, любов, радост, сила, доброта, просперитет, сигурност, мъдрост, независимост, слава, авторитет,  интелигентност и великодушие, изобилие, благородство и др.   Иновативният моден бранд Sevi by Sevdalina представи модерна интерпретация на тюрбани – тип шапка, ръчно изработени от Севдалина Дякова по нейн дизайн със съвременна форма. Ефектни и практични, тюрбаните са подходящи за плаж, коктейл или разходка, както и за всеки сезон, тъй като предпазват от атмосферните влияния и запазват прическата. Изработени са от висококачествени немачакеми материи: кадифе, букле, жакард, жоржет, кожа, вълна и пайетени материи с интересни десени и украса.   На церемонията по награждаването на тазгодишните носители на приза „Златна игла 2019“, всеки от тях, след като получи отличието си,  потказа своите индивидуални послания.   Невена Николова – „Дизайнер на годината“ за 2019-та, представи колекция - специален реверанс към българската публика. На подиума на „Златна игла“ Невена показа както свои иконични модели, разделени на две части и подходящи за различни поводи, така и официални рокли за най-тържествените случаи в живота на една жена. Българската дизайнерка, чиято модна къща е базирана в Лондон, облича световни знаменитости, а също и съпругата на българския президент – г-жа Десислава Радева, която уважи събитието и специално поздрави Невена.   Като „Най-добър млад дизайнер” беше отличена Радослава Лазарова, която представи избрани предложения – вечерни, булчински и абитуриентски рокли. За колекциите на модна къща „Блинк“ са специфични авторските дантели по дизайн на Радослава Лазарова. В своите творения тя съчетава екстравагантно и носимо, като залага на женствен, артистичен и изискан стил. Актрисата Саня Борисова беше Специален гост на дефилето на модна къща „Блинк“.   Desizo Monni – „Модна къща на годината“ предизвика оправдан интерес с колекцията си „Церемония“ 2019 , която включва уникални силуети, изработени от екслузивни италиански материали в съвременен дизайн с различни структури жакард, коприна и вълна. Колекциите на модната къща съчетават лукс и изискана, майсторска изработка. Дизайнът е с безупречен силует и елегантна естетика, създадена специално за мъжa със стилно и уверено присъствие, отличаващо се в градската среда.   Модна къща Paloma Fashion с дизайнер Поля Кинова, отличена в категория „Булчинска мода“, показа представителна колекция – съчетание от вълшебни сватбени рокли. Те са изцяло ръчно изработени и декорирани, материите са леки и полупрозрачни. Красивите ръчно бродирани дантели нежно обгръщат тялото и внушават чувствен, ненатрапчив сексапил. Силуетите са елегантни, украсени с полускъпоценни камъни. Обемите са премерени, а ефектните гърбове и шлейфове приковават погледа.   Дизайнерката Аксел Харди, която беше отличена в категория „Модна иновация”, предизвика позитивно вълнение в публиката със своите авторски плетива и многофункционални облекла от колекция „Еуфория“, създадена специално за „Златна игла 2019“.  Аксел Харди предложи еуфория от цветове с актуалния жив корал, тюркоазено, цикламено и пъстри принтове наред с натурални, пясъчни тонове, съчетани със златисто. Фините и нежни плетива се комбинират с леки естествени коприни и дантели в ярки и наситени принтове. Дизайнерката залага на изцяло естествени материи и шармантен микс от различни нови видове пачуърк.   Джулия Ангелова –  „Моден гримьор“ за 2019-та, е определяна като “феята на красотата”, заради способността ѝ да налага тенденциите в бюти грима в България. Тя  представи шоу с името: „Инстаграм реалност”, в което виртуално и реално си сменят местата и имагинерното придобива материални измерения. Джулия Ангелова беше подготвила композиция от четири визии, характерни за дигиталната вселена.      Подготовката на ревю-спектакъла по повод годишните награди на Академията за мода беше поверена на Боян Караиванов. За грима на манекенките се погрижиха професионалистите на MAC Cosmetics, а прическите бяха дело на Ники Тонев от Hair Box и екип фризьори от V&A Glamour.   „Златна игла 2019“  се реализира с любезното съдействие на: „Кимбо“, „Банка ДСК“, A1, „Рамада София Хотел”, „Ситроен“, „Агресия“, сладкарници „Неделя“, Pixels, MACCosmetics, Hair Box, V&A Glamour, Mr. Garden, „Хотел Самоков“.", "date": "2019.03.24", "title": "Фантастичен ревю-спектакъл на Академията за мода"}
{"url": "http://epicenter.bg/article/11-ministri-shte-poiskat-ostavkata-na-Tereza-Mey-v-ponedelnik/178418/7/0", "text": "11 министри от кабинета ще се противопоставят на премиера Тереза Мей в понеделник и ще поискат оставката й, това съобщи политическият редактор на Съндей Таймс.  Журналистът съобщи, че според плана, Дейвид Лидингтън, който в момента е заместник на Мей, министърът на околната среда Майкъл Гоув или външният министър Джереми Хънт са сред претендентите да заемат длъжността временен премиер. Той също така цитира неидентифициран министър, който е заявил, че Тереза Май “ще си тръгне след 10 дни”.  По-рано през месеца социологическо проучване на Politico-Hanbury показа, че над половината от гласоподавателите в Обединеното кралство искат Май да подаде оставка поради неуспеха си да осигури одобрението на парламента за споразумението по Брекзит, което тя е договорила с Брюксел. Мей заяви пред депутатите от консервативната партия през декември, че ще напусне преди следващите общи избори, предвидени за 2022 г.  По-рано през седмицата австрийският канцлер Себастиан Курц предупреди, че евентуална оставка на Тереза Май от поста премиер на Великобритания ще усложни максимално ситуацията около Брекзит.    ", "date": "2019.03.24", "title": "11 министри ще поискат оставката на Тереза Мей в понеделник"}
{"url": "http://epicenter.bg/article/Netanyahu-shte-obsadi-s-Tramp-Golanskite-vazvisheniya--Siriya-i-Iran-/178446/7/0", "text": "Израелският премиер Бенямин Нетаняху съобщи, че ще обсъди във Вашингтон с президента на САЩ Доналд Тръмп изявлението му за Голанските възвишения, ситуацията в Сирия и по-нататъшния натиск върху Иран, предаде ТАСС.  \"Ще разговарям с Тръмп за Голанските възвишения, за историческото му изявление, за Сирия, за продължаващия натиск върху Иран, за допълнителните санкции, които вече са наложени и ще бъдат наложени (на Иран), за безпрецедентното равнище на сътрудничество между нас в сферите на сигурността и разузнаването\", заяви Нетаняху, преди да отпътува за САЩ.  В четвъртък Тръмп написа в Туитър, че САЩ трябва да признаят цялостния суверенитет на Израел над Голанските възвишения и Нетаняху същия ден нарече този демарш на американския лидер \"историческа стъпка\", припомня агенцията.  Визитата на Нетаняху в САЩ ще протече в разгара на предизборна кампания в Израел. Изборите за Кнесет са насрочени за 9 април. За момента партията на премиера \"Ликуд\" е фаворит според социологическите изследвания. Преди да отпътува за САЩ, Нетаняху отново изтъкна колко са важни за сигурността на Израел неговите международни връзки, отбелязва ТАСС.  \"Връзките ми със световни лидери - (президента на Русия Владимир) Путин, (премиера Нарендра) Моди от Индия, (президента на Бразилия Жаир) Болсонаро, който пристига тук идната седмица от Бразилия, (премиера Шиндзо) Абе от Япония, ръководството на Китай, с други лидери са много важен актив за държавата Израел. Обаче никога досега не сме имали подобна връзка между израелски премиер и американски президент - това е твърде ценен актив и е важно той да ни служи и занапред\", заяви Нетаняху.  Премиерът на Еврейската държава ще говори във Вашингтон пред годишната конференция на Американско-израелския комитет по обществени въпроси (АЙПАК), добавя агенцията, цитирана от БТА и Новини.бг.  ", "date": "2019.03.24", "title": "Нетаняху ще обсъди с Тръмп Голанските възвишения, Сирия и Иран "}
{"url": "http://epicenter.bg/article/Nyama-balgari-na-avariraliya-kray-Norvegiya-kruizen-korab/178447/7/0", "text": "Посолството на България в Осло няма данни български граждани да има на борда на круизния лайнер „Вайкинг скай”, който аварира край бреговете на Норвегия. За това съобщиха от пресслужбата на външно министерство. Плавателният съд аварира в събота с 1300 души на борда.  По-голяма част от туристите са от САЩ и Великобритания. Евакуацията на пътниците премина успешно. Няма сериозно пострадали при инцидента. 17 души са хоспитализирани като предпазна мярка, съобщиха местните власти.  С помощта на влекач корабът ще бъде насочен към пристанището Молде, разположено на около 500 километра северозападно от Осло. Три от четирите му двигателя бяха рестартирани по-рано. Посолството на България в Норвегия следи случая.    ", "date": "2019.03.24", "title": "Няма българи на авариралия край Норвегия круизен кораб"}
{"url": "http://epicenter.bg/article/Si-Tszinpin-pristigna-na-darzhavno-poseshtenie-v-Monako/178450/7/0", "text": "Китайският президент Си Цзинпин пристигна днес по обед на държавно посещение в Монако. Околните улици бяха опразнени от туристи по повод безпрецедентното дипломатическо събитие за малкото княжество, чиито улици бяха окичени с флагове и символи на Китай, предаде Франс прес, цитирана от БТА и Новини.бг.  След като се отби в Рим, за да маркира включването на Италия в своя голям проект \"Нови пътища на коприната\", Си пристигна на Скалата близо час след кацането на самолета му в Ница.  За пръв път един президент на страната с най-голямо население в света прави посещение в Монако, най-малката държава след Ватикана.  Владетелят на Монако княз Албер Втори, който поддържа добри отношения също и с Москва и руския президент Владимир Путин, бе приет през септември в Пекин и установи добър контакт със Си, главно в сферата на спорта и футбола. \"Много добро разбирателство\", коментира правителството на Монако.  Като изключим Франция, която дълго време ръководи монакската външна политика в контекста на отношения, напомнящи протекторат според историка Фредерик Лоран, Монако и неговите 38 хил. жители никога не са посрещали на своя земя лидера на страна-членка на Съвета за сигурност на ООН.  По време на визитата не са предвидени срещи с журналисти, но тя със сигурност ще бъде отразена с впечатляващи парадни снимки - знак на дипломатическа победа за Албер Втори и знак на уважение за Монако.  Черната лимузина на китайския президент с червено знаменце, украсено със звезди, спря на червения килим в парадния двор на замъка в ранния следобед (12.00 по Гринуич). Си и съпругата му Пън Лиюан бяха посрещнати от княз Албер Втори и неговата съпруга от южноафрикански произход, княгиня Чарлийн. Освен обяд с 40 сътрапезници, за президента Си е предвиден разговор с Албер Втори - двамата ще обсъдят \"теми, засягащи икономиката и околната среда\", часове преди китайският държавник да отпътува за официално посещение във Франция.  Монако подписа през 2018 г. по-специално споразумение с китайската групировка \"Хуавей\" с оглед ккняжеството да стане първата държава, изцяло покрита с мрежа за мобилни комуникации \"5 Джи\", напомня АФП. ", "date": "2019.03.24", "title": "Си Цзинпин пристигна на държавно посещение  в Монако"}
{"url": "http://epicenter.bg/article/Pochina-agentat-ot-Mosad--zalovil-natsista-Adolf-Ayhman/178451/7/0", "text": "Рафи Ейтан, агентът на Мосад, оглавявал операцията по залавянето на Адолф Айхман, е починал на 92-годишна възраст в събота. Това съобщи болницата в Тел Авив, където той е бил на лечение.  Смятаният за архитект на Холокоста Адолф Айхман е изправен пред израелски съд, осъден на смърт и обесен през 1961 г.  Рафи Ейтан е работил в продължение на десетилетия в израелските служби за сигурност и разузнаване. По време на израелско-арабската война от 1948 г. е във военното разузнаване, а после се присъединява към новосъздадените тайни служби на еврейската държава.  По думите на Надав Аргаман, шеф на Шин Бет (контраразузнаването) \"делото на покойния Рафи Ейтан се преплита с дните на израелската агенция за сигурност и на Държавата Израел\".  \"Той беше сред основателите оперативното звено на Шин Бет, ръководеше и участваше в десетки основополагащи операции, които ще останат неизвестни още много години\", каза Аргаман. ", "date": "2019.03.24", "title": "Почина агентът от Мосад, заловил нациста Адолф Айхман"}
{"url": "http://epicenter.bg/article/Voislav-Sheshel-zapali-znamena-na-SASht-i-ES-v-tsentara-na-Belgrad/178452/7/0", "text": "В центъра на Белград днес националистическата Сръбска радикална партия (СРП) на Воислав Шешел проведе протестен поход по случай 20-та годишнина от началото на въздушните удари на НАТО върху бивша СР Югославия, на който бяха запалени знамена на САЩ, ЕС и НАТО, информира скопският телевизионен канал “24 Вести“.  Походът започна от улица \"Княз Михаил\" и завърши пред Президентския дворец.  Участниците в похода бяха водени от лидера на СРП и осъден от Хагския трибунал Воислав Шешел, който в началото на митинга запали флаговете на Европейския съюз, НАТО и САЩ.  Шешел каза, че със запалването на знамената \"той иска да покаже какво мисли за ЕС и НАТО\". ", "date": "2019.03.24", "title": "Воислав Шешел запали знамена на САЩ и ЕС в центъра на Белград"}
{"url": "http://epicenter.bg/article/Populyarnostta-na-Emanyuel-Makron-se-e-povishila-do-29-protsenta/178455/7/0", "text": "Рейтингът на популярността на френския президент Еманюел Макрон се е увеличил през месеца с един процент и е 29%. Това се доказва от проучване, публикувано в неделя от седмичния вестник Le Journal du Dimanche и проведено по негова поръчка от Ifop (IFOP), предава TACC, цитирана от \"Фокус\". Както показа обработката на събраните данни, 69% от французите не са доволни от президента на своята страна. Този показател обаче намалява с 2 процентни пункта. В същото време експерти от IFOP посочват, че третото им проучване вече показва постепенно подобрение на рейтинга на Макрон. По-рано, от май 2018 г., този показател, напротив, непрекъснато намаляваше и през декември е бил около 23% по време на най-мощните демонстрации на „жълтите жилетки“в страната. Сегашното подобрение в ситуацията е свързано единствено с увеличената подкрепа на Макрон сред поддръжниците на собствената му партия „Република, напред“ (с 88%), както и френските гласоподаватели, подкрепящи политическите му съюзници – Демократическото движение (60%) и Съюзът на демократите и Независимата центристка партия, и при двете партии се наблюдава най-голям ръст в подкрепата за президента - с 15 пункта от 33% до 48%. Проучването също така показа, че популярността на френския премиер Едуард Филип също постепенно нараства. През месеца тя се е увеличила с 2% от 33%. Проучването е проведено по интернет и по телефона от 15 март до 23 март с помощта на квотен метод, базиран на представителна извадка от 1929 души от възрастовата група на възраст от 18 години. Степента на възможна грешка е в диапазона 1-2,2%.  ", "date": "2019.03.24", "title": "Популярността на Еманюел Макрон се е повишила до 29 процента"}
{"url": "http://epicenter.bg/article/Orban-mozhe-da-podnovi-mediynite-kampanii-sreshtu-ES/178461/7/0", "text": "Унгарското правителство може да поднови медийните си кампании срещу институциите на Европейския съюз, каза днес премиерът на страната Виктор Орбан, в момент, когато неговата управляваща партия ФИДЕС активизира кампанията си за предстоящите избори за Европейски парламент, предаде Ройтерс, цитирана от БТА и Новини.бг.  Той даде интервю по унгарското обществено радио броени дни след като десноцентристката Европейска народна партия - най-голямата в Европарламента - гласува за замразяване на членството на ФИДЕС заради недоволство, че тя нарушава принципите на ЕС за върховенство на закона.  ЕНП предприе тази извънредна мярка отчасти заради предприетата от Орбан медийна кампания лично срещу председателя на Европейската комисия Жан-Клод Юнкер, в която той бе изобразяван като поддръжник на масовата миграция в Европа и като марионетка на американския милиардер от унгарски произход Джордж Сорос.  След като Еврокомисията възропта срещу действията на Орбан, той прекрати медийните си атаки срещу ЕС и се извини на членовете на ЕНП. В днешното си интервю обаче той отново поде настъпателен тон.  \"Хората са нещо недоволни от нас в Брюксел, защото, в началото на кампанията за европейските избори, ние започнахме информационна кампания в Унгария, като разкрихме нагледно техните замисли\", каза Орбан.  \"Нашата работа сега е да продължаваме да информираме хората за намеренията на Брюксел. Не трябва да отстъпваме, не трябва да се страхуваме, ако опонентите се обиждат и ни атакуват от яд, че сме ги разобличили\", каза той.  По-късно правителствен говорител, запитан какво означава казаното от Орбан, отказа коментар, като се ограничи само с кратка фраза: \"Думите на премиера говорят сами за себе си\".", "date": "2019.03.24", "title": "Орбан може да поднови медийните кампании срещу ЕС"}
{"url": "http://epicenter.bg/article/Stroitelnite-predpriemachi-raztrevozheni-ot-apartamentgeyt/178457/4/0", "text": "В писмо до медиите Националната асоциация на строителните предприемачи изразява тревога от публичните дискусии за имотните сделки на определени политици.  \"Считаме за недопустимо в големи политически битки да бъде въвлечено едно от малкото останали производства, създаващо работни места, внасящо в бюджета приходи и създаващо национална стойност!\"  От браншовата организация посочват, че подкрепят прозрачността, законността, етичността и подчертават, че за тези принципи се грижат съответните държавни органи. ", "date": "2019.03.24", "title": "Строителните предприемачи разтревожени от апартаментгейт"}
{"url": "http://epicenter.bg/article/16-raneni-pri-katastrofi--stanali-za-denonoshtie-v-stranata/178443/3/0", "text": "Общо 16 души са ранени при катастрофи през изминалото денонощие в страната, съобщи МВР.  Броят на пътнотранспортните произшествия е 11, загинали няма.  ", "date": "2019.03.24", "title": "16 ранени при катастрофи, станали за денонощие в страната"}
{"url": "http://epicenter.bg/article/Haralan-Aleksandrov--Razgovorat-za-evropeyskite-tsennosti-e-razgovor-za-nashata-identichnost-/178449/2/0", "text": "Разговорът за европейските ценности е разговор за нашата идентичност и то във време на много динамични промени. Това каза социалният антрополог Харалан Александров в Добрич по време на регионална среща на Жени ГЕРБ от Добрич и Силистра. Новната съобщи пресцентърът на ПП ГЕРБ.   Александров подчерта, че Европа е донор на ценности за целия свят. Европейските ценности са преминали през невероятни премеждия и изпитания и са успели да възтържествуват и да се адаптират не просто към новата ситуация, а да зададат посока на новия свят. „От средата на 19-и век идентичността на българската нация не е нищо друго, освен възприемане на най-доброто от европейските ценности. До един документите, на които се базира националната идентичност на нашата държава, са българска реплика на най-доброто, постигнато в Европа”, добави Александров. По думите му нашата задача е да намерим как да се чувстваме добре и с европейската си, и с българската си принадлежност.  Според Харалан Александров България има уникален исторически шанс, който не трябва да бъде пропиляван. „Стъпили сме на пътя на развитието. Но рискът от голямо политическо сътресение, пред който сме изправени, е много висок. Затова си струва да се положат усилия и да се понесат известни жертви, за да се продължи по този път, който след още 5-10 години ще ни заведе в един много по-добър свят“, категоричен бе Харалан Александров.  „В навечерието на християнския празник Благовещение сме се събрали, за да поговорим за ролята на жената да съхранява и предава ценностите, които са необходими на всеки един от нас и са станали част от европейското общество – толерантност, справедливост, солидарност и най-вече – любовта“, сподели при откриването на форума народният представител и областен ръководител на Жени ГЕРБ-Добрич Даниела Димитрова.  „От ЖГЕРБ нямаме месец без инициатива. Нямаме една община в България, която да не работи по този организиран начин. Това показва нуждата да сме заедно и да дадем на общността един добре разработен обучителен и социален модел на свързаност”, каза при откриването на форума Ирена Соколова. Тя подчерта, че приветства инициативността на жените да създават една по-добра среда.  ПП ГЕРБ дава възможност всеки да принадлежи към семейството на гражданите, искащи промяна и да носи промяната чрез собствените си умения“, каза председателят на Жени ГЕРБ. Тя подчерта, че структурите на ГЕРБ знаят, че само работата в единство дава стъпка напред.  ", "date": "2019.03.24", "title": "Харалан Александров: Разговорът за европейските ценности е разговор за нашата идентичност!"}
{"url": "http://epicenter.bg/article/Gen--Kircho-Kirov--Agresiyata-na-NATO-v-Yugoslaviya-predi-20-godini-ne-doprinese-za-reshavane-na-problemi/178453/2/0", "text": "Агресията на НАТО в Югославия преди 20 години не допринесе за решаване на проблемите на Балканите, които и днес продължават да съществуват. Това каза ген. Кирчо Киров, началник на Националната разузнавателна служба в периода 2002-2012 г. в интервю за Агенция „Фокус“ по повод 20 години от бомбардировките на НАТО в Югославия.   „Агресията на НАТО срещу Югославия беше последният удар срещу Югославската държава, каквато съществуваше. НАТО заби последния пирон в ковчега на югославската държавност“, коментира ген. Киров. По думите му 20 години е сравнително кратък период в човешката история и особено в тази на Балканите. „Те имат многовековна история. Със съжаление, трябва да констатираме, че с нерегламентираната от Съвета за сигурност на ООН война на НАТО срещу Югославия започна развала на международната система за сигурност, на разрушаването на действията на международното право. Не можем да си изкривим душата дори и поради факта, че сме съюзници в НАТО и ЕС“, посочи Кирчо Киров. „Това беше първата военна акция на НАТО в следвоенна Европа и то срещу независима държава, която си имаше своя вътрешен ред и своите, разбира се, вътрешни проблеми, послужили като първопричина за тази агресия. Така или иначе агресията си остана факт“, обясни той.   „Както е видно не допринесе за решаване на проблемите на Балканите, които и днес продължават да съществуват и продължават да възпрепятстват развитието на региона в позитивна насока“, коментира още ген. Киров.    Албанската нация ще търси обединение - то не може да стане без промяна на границите, а това засяга съдбата на Балканите и в частност на България, каза още ген. Кирчо Киров. Той посочи, че албанската нация е млада, агресивна по своята същност нация. Ген. Киров отчете, че на Балканите има много нерешени национални въпроси. Според него изключително дълбоката история на региона вместо да служи за конкретни прагматични уроци за настоящето и бъдещето, нерядко благодарение на националната етническа емоционалност на определени народи, се явява фактор за стагнация и за забавяне на евроатлантическата ориентация.   „Големият проблем тук е свързан с албанската етническа общност на Балканите. Тя е втората по големина етническа общност, а се намира разпределена неравномерно в няколко държави. Това е етническа общност, която не е изживяла цялостно своя държавно-творчески момент и елемент в своята история. Една голяма част след 1912 г. живеят в пределите на днешна Албания, албанците в Косово, в Черна гора и Сърбия, в Македония, те лелеят своята интеграция и е въпрос на историческо време кога и как ще се осъществи тя. Първите и небезобидни стъпки са налице“, коментира още ген. Киров. По думите му има тясна и взаимна зависимост между Албания и Косово в икономическо отношение. „Падат границите им, създава се една приличаща на Шенген ситуация в областта на граничния контрол. Предприемат се стъпки за свързване на икономиките, на транспорта на двете албански етнически образувания, държави. Всичко това служи като един пример за албанския етнос, който се намира в рамките на останалите държави“, допълни той. Вълненията на ръба на бунт в западната ни съседка целят смяна на ръководството на Сърбия и откъсването й от орбитата на Русия, казва още ген. Кирчо Киров в интервюто за Агенция „Фокус“. По думите му западната ни съседка е подложена на огромен натиск да излезе от орбитата на Русия. „Извън всяко съмнение е, че тези вълнения, намиращи се на ръба на бунтове, имат едно основно предназначение. Те са насочени от това да сменят днешното ръководство на Сърбия и да я откъснат от орбитата на Русия“, каза още ген. Киров. Той обърна внимание и на отношенията между Сърбия и Косово. Според него западната ни съседка трудно ще промени радикално своята политика спрямо Косово. „Всъщност тази промяна би се изразила само и единствено в признаване на независимостта на Косово от Сърбия. За съжаление това не можем да го прогнозираме като скорошна перспектива. Вижте и последните реакции, свързани с днешната 20-годишнина, на сръбските политици и президента Вучич. Всъщност „простихме, но не признаваме“. Т.е. те се опитват да създадат една по-мека формула, защото признаването на Косово от днешната сръбска политическа върхушка би означавало едно – политическа смърт за самите тях“, обясни ген. Киров. По думите му агресията на НАТО е този фактор, който дори с течение на времето продължава да играе роля за въздържание и действие на наслоената в сръбската, а и в албанската нация омраза от този многогодишен конфликт. Според него надробеното състояние на бивша Югославия е една от причините, нито Сърбия, нито Косово, нито самата Албания, която е пряко свързана със ситуацията, да се впишат в евроатлантическата интеграция.  ", "date": "2019.03.24", "title": "Ген. Кирчо Киров: Агресията на НАТО срещу Югославия преди 20 години не реши проблемите на Балканите!"}
{"url": "http://epicenter.bg/article/Valeri-Simeonov--NFSB--Pisna-mi-v-monospektakala-na-Krasimir-Karakachanov-da-igraem-rolyata-na-hrast-/178454/2/0", "text": "Писна ми в моноспектакъла на Красимир Каракачанов да играем ролята на храст - помни ли кой отвори вратата на ВМРО за връщане в политиката. Това каза за Агенция „Фокус“ лидерът на ПП НФСБ и депутат от ПГ на „Обединени патриоти“ Валери Симеонов.   „След като вече сме изказали своята позиция, че ние с „Атака“ няма да се явим на евроизборите и два пъти официално сме отправяли покана към ВМРО за разговори по повод съвместно явяване на изборите и не сме получили отговор, просто това такова двуличие и лицемерие, че не ми се ще да го коментирам, да не кажа някоя по-силна дума. Абсолютно двуличие. За какво общо явяване ще ми говорят, след като сме заявили, че ние с „Атака“ няма да се явим. Да не говорим за поведението на ВМРО. Издигнаха си водач на листата, формираха си предизборен щаб, взеха решение за самостоятелно явяване на избори, наслагаха си билбордовете, налепиха си плакатите и след като видяха, че сметките не излизат без НФСБ, защото то е ясно, че няма да излязат без НФСБ, но май само на тях не им беше, айде сега аман-заман „елате помагайте“. Извинявайте обаче, писна ми в моноспектакъла на Красимир Каракачанов да играем ролята на храст. Няма да стане тази работа“, коментира Симеонов.   По думите му, ако имат желание за съвместно явяване, почтено да дойдат на преговори и да се разберат без предварителни условия. „Не участваме в преговори с предварителни условия. Никога не можем да си позволим някой да ни изнудва. Като ми прави изявления Каракачанов, искам да го попитам помни ли кой му отвори вратата за връщане в политиката на ВМРО на изборите през 2014 г.? Помни ли кой му отвори вратата на изборите за президентска двойка. Самостоятелното явяване беше заявено от ВМРО, ако променят своето решение по съответния уставен начин и пожелаят преговори с НФСБ, ние все още не сме взели категоричното решение. Ние евентуално до няколко дни, ако решат да дойдат на преговори, вече няколко пъти сме ги канили, да заповядат. Ако не дойдат, по-скоро ние се явяваме самостоятелно, а на „Атака“ и ВМРО им пожелаваме успех в съвместната борба за Европарламента“, каза още Валери Симеонов.", "date": "2019.03.24", "title": "Валери Симеонов: Писна ми в моноспектакъла на Красимир Каракачанов да играем ролята на храст!"}
{"url": "http://epicenter.bg/article/Prof--Atanas-Semov--Brekzit-nyama-da-se-sluchi-na-12-april/178456/2/0", "text": "Великобритания няма да напуснат Европейския съюз на 12 април. Това каза професорът по право на ЕС и конституционен съдия Атанас Семов в предаването „120 минути” по БТВ.  Той допълни, че преди две години е прогнозирал, че на 29 март (б.р. датата, на която първоначално трябваше да се случи брекзит) Обединеното кралство все още ще бъде част от Европейския съюз.  „Лондон е място, където всичко е възможно в политически смисъл. Всичко може да се очаква. Аз не очаквам до 12 април да има одобрен проект за Договор. Освен британският парламент, своята дума трябва да кажат още 27 национални парламента – никакви гаранции няма, че всички държави-членки на ЕС ще одобрят договора за излизане на Обединеното Кралство. Достатъчно е една държава да не ратифицира Договора, за да не влезе в сила”, заяви професорът по право на ЕС.  Според Семов, България трябва да се възползва от това преимущество, за да договори отпадането на точките от пакет „Мобилност”, които ощетяват българските превозвачи.  „Ако в крайна сметка, цялата процедура бъде извървяна и този пакет стане правен акт, България и българските превозвачи разполагат с право на иск в съда на ЕС. Този пакет нарушава основни принципи на правото на Съюза. Доколкото познавам съда в Люксембург, той би го отменил”, допълни конституционният съдя.  Експертът по право на ЕС е на мнение, че Брекзит няма да се случи в предвидения срок. Той допълни, че е разумно във Великобритания да се проведат избори за европарламент.  „Освен че трябва да има някакво споразумение, то би могло да предвиди фактическо напускане на ЕС по-късно – година, две, три. Да се даде време на ЕС и на Обединеното кралство да уредят важните въпроси, например, роуминга, който касае стотици хиляди граждани и бизнеса”, каза още Семов.  Конституционният съдия посочи, че очаква скандалът с имотите, закупени на под пазарните цени от властимащите да се развие бързо и очаква още оставки до дни. ", "date": "2019.03.24", "title": "Проф. Атанас Семов: Брекзит няма да се случи на 12 април"}
{"url": "http://epicenter.bg/article/Dimitar-Delchev--Moralno-e-vsichki--zameseni-v-skandala-s-imotite--da-se-otteglyat/178458/2/0", "text": "Трябва да има сериозна проверка от органите на реда за това дали има нарушения при сделките с имоти на висши политици от ГЕРБ. Така коментира сагата с апартаментите, който се разрази през седмицата Димитър Делчев, председател на Движение „България на гражданите“. „Моят коментар е, че ние не знаем дали законът е спазен, защото законът би бил спазен, ако тези цени, за които чуваме, са реалните цени. И всъщност този въпрос подлежи на една много лесна проверка от органите на властта. Ще видим резултата от тази проверка. Искрено се надявам този път органите на реда да си свършат работата. Вече имаше подадени две оставки, според мен е абсолютно морален жест в един такъв случай всички замесени да си подадат оставките, тъй като това е практика в целия Европейски съюз“, твърди Димитър Делчев, председател на ДБГ, цитиран от ТВ \"Европа\". На предстоящите евроизбори Движение „България на гражданите“ ще се явява самостоятелно, а най-вероятния водач на листата ще е именно Димитър Делчев. ", "date": "2019.03.24", "title": "Димитър Делчев: Морално е всички, замесени в скандала с имотите, да се оттеглят"}
{"url": "http://epicenter.bg/article/Milen-Mihov--Nyama-kriza-v-upravlenieto--vapreki-skandalite-s-imotite/178459/2/0", "text": "Скандалът с апартаментите няма да се отрази на кабинета, той е проблем на няколко ключови лица в ГЕРБ и не може да се говори за криза в управлението. Така коментира оставките на министъра на правосъдието Цецка Цачева и на зам.-министъра на спорта Ваня Колева зам.-председателят на ВМРО доц. Милен Михов. В ефира на ТВ Европа той обясни, че може да се очакват още важни промени в ГЕРБ, визирайки председателя на парламентарната група на ГЕРБ Цветан Цветанов. ", "date": "2019.03.24", "title": "Милен Михов: Няма криза в управлението, въпреки скандалите с имотите"}
{"url": "http://epicenter.bg/article/Advokat-Mihail-Ekimdzhiev-/178460/2/0", "text": "  Всеки политик става такъв не само, за да обгрижва егото си и да придобива благини, всеки политик трябва да е наясно, че той поема изключителни отговорности и трябва да си налага значителни ограничения. Всеки политик трябва да си удържа нагоните, ако иска да оцелее в политиката, заяви адвокат Екимджиев.   Става въпрос за очевидно неглижиране на този принцип, на необходимостта водещите политици да вдъхват доверие на гражданите, да са за пример. Защо например ние да спазваме закона, след като ежедневно виждаме хората, които сме избрали, да правят каквото си искат в името на своя частен интерес, коментира юристът. В случая за морала има тежки пропадания и щети, които могат да бъдат минимизирани само чрез санкции. Г-н Цветанов е тежък рецидивист по отношение на апартаментите. При предишния случай всичко завърши с фарс. Надявам се този път да не се стигне до фарс, а по-скоро до нещо като трагедия за участниците в скандала, заяви адвокат Екимджиев.   Скандалът е толкова тежък, че замесените в него нямат много полезни ходове. Тук съмненията са твърде много. Очаквам Цветанов да си подаде оставката - така би запазил някакъв шанс да се върне в голямата политика и би минимизирал репутационните щети, които за втори път нанася на партията. Това е вътрешен проблем на партията, но мислещите хора трябва да настояват за това, посочи адвокат Михаил Екимджиев.   Законът позволява един имот да се продава на данъчна оценка, но законът не позволява да се впише на данъчна оценка, а в същото време да се продаде на по-висока цена. Това е една категорична данъчна измама, която се е превърнала в масов спорт в България и се толерира от хората във властта, защото те най-често се възползват от нея, каза още юристът.", "date": "2019.03.24", "title": "Адвокат Михаил Екимджиев: Г-н Цветанов е тежък рецидивист по отношение на апартаментите"}
{"url": "http://epicenter.bg/article/Prof--Mihail-Konstantinov--Politicheskata-klasa-rezhe-klona--na-koyto-sedi/178462/2/0", "text": "Политическата класа реже клона, на който седи. А под клона има блато с крокодилите, ще разберем кои са, когато си покажат главите.  Това каза проф. Михаил Константинов в ефира на предаването ”Беновска пита” по Канал 3.  Историята с апартаментите трябва да се развие, за да се разбере какво се крие всъщност. Това е частно сделка, може да изглежда странна, но докато не се окаже, че има търговия с влияние, тя е законна, допълни той.  До изборите остават два месеца. Отива се към битка, която се води на непочтен език, прогнозира проф. Михаил Константинов.  В момента, в който Елена Йончева стане европейски депутат, ще бъде подадено искане за сваляна на имунитета, както в българския парламент, смята той.  Не е моя работа да съветвам Бойко Борисов. Според мен той малко повече жертва своите хора, отколкото тези от другата страна. Тук няма смисъл да се отстъпва, защото отстъплението няма края, заключи проф. Михаил Константинов. ", "date": "2019.03.24", "title": "Проф. Михаил Константинов: Политическата класа реже клона, на който седи"}
