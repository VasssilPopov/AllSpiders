{"url": "http://epicenter.bg/article/Nameriha-martvo-divo-prase-na-teritoriyata-na-obshtina-Shabla-/160490/2/0", "text": "Проба от диво прасе, намерено мъртво на територията на община Шабла, е била изпратена днес за анализ, съобщиха от Областна администрация Добрич.  В края на седмицата се очаква да пристигнат резултатите, информира директорът на Областна дирекция „Безопасност на храните\" в Добрич д-р Борислав Каменов. Сигналът за труп на диво прасе на територията на община Шабла е подаден и до областния управител Красимир Кирилов, който е председател на Областния кризисен щаб по мерки за борба с Африканската чума по свинете /АЧС/.   Предприети са незабавно мерки - районът, където е било открито мъртвото животно е бил отцепен от полиция. На място са присъствали екологът на община Шабла, ветеринарен лекар от ОДБХ. Взети са проби по надлежния ред и тялото на дивото прасе е загробено. Ветеринарните лекари предупреждават да се наблюдават домашните животни в задните дворове и при най-малки съмнения, да се търси помощ от ветеринарните лекари по общини. С помощта на кметовете на населени места се извършва преброяване на задните дворове, като до момента е ясно, че на територията на община Шабла са около 90 на брой, в които се отглеждат прасета.", "date": "2018.08.01", "title": "Намериха мъртво диво прасе на територията на община Шабла "}
{"url": "http://epicenter.bg/article/Vigenin-za-Simeonov--Dayte-mu-da-stroi-ogradata-sreshtu-divite-praseta-i-nyama-da-se-hvarli-ot-mosta-/160438/2/0", "text": "Перманентните скандали в коалиция „Обединени патриоти“ предизвикаха иронични коменатари на депутата от БСП Кристиян Вигенин.   Вчера военният министър Красимир Каракачанов обяви, че ще съди лидера на партия „Воля“ Веселин Марешки за клеветата, че е наркоман. За целта той си е направил тест за наркотици във Военна болница. Решението обаче вече предизвика недоумение, защото ВМА е подчинена на самия министър, и съответно не е ясно може ли да е обективна.    Според Вигенин, министърът трябвало да си направи изследвания в независима лаборатория:    \"Военният министър се изследвал за наркотици във Военномедицинска академия - конфликт на интереси има тук, добре е още една независима лаборатория да се произнесе. ;) И за да приключат всякакви съмнения за причините за конфликти, редно е БАБХ да вземе и от тримата баш-патриоти проби за бяс, пък докато излязат резултатите, да ги постави под карантина.\"       Отново вчера, вицепремиерът и съпредседател на „Обединени патриоти“ Валери Симеонов обяви, че ако ВАС окончателно забрани строителството на втори лифт на Банско, ще се хвърли „от бургаския мост“ с ресла са врата.   По този повод социалистът написа във „Фейсбук“:   „ Мисля, мисля, сън не ме хваща от вчера. Да спасим Валери! Дайте му да строи и оградата срещу диви прасета и няма да скочи от моста! Пък аз имам много идеи как да бъде силно оскъпена, а процентите да се разпределят равномерно, вълчата урина е само едно добро начало.    Може например да се поръчат фигури на вълци, през километър, но не каквито и да е, а пикаещи - няма начин Еврокомисията да не одобри проект, щото вече имаме пикаещи момченце и момиченце в Брюксел. Хем култура, хем ВиК - щото за да са наистина пикаещи, трябва да се прокара водопровод.    После, за тройно подсигуряване, е добре да се инсталира техника - високоговорители, които да пускат вълчи вой на всеки 15 минути, ама в обществената поръчка да се отбележи да са много мощни, два пъти по-скъпи и да се загатне първата буква на фирмата-производител. Както се досещате, ще им трябва ток - да се прокара и съответно захранване, доста километри са, все нещо и тук ще падне.    За по-екологично е добре да се наредят слънчеви панели и тук-там по някой ветрогенератор, може на Гинка да се възложи, за компенсация. И за да няма обидени - и път трябва да се прокара покрай оградата, това по начало е най-добре отработено, айде асфалта догодина, сега нека да си е черен, но с две платна и няколко детелини, за щастие и късмет. Ето така и вълкът сит.  Агнето ли? Е, няма, дотук е поговорката вече, евтаназията мина.\"  ", "date": "2018.08.01", "title": "Вигенин за Симеонов: Дайте му да строи оградата срещу дивите прасета и няма да се хвърли от моста!"}
{"url": "http://epicenter.bg/article/Borisov-i-Zaev-shte-otbelezhat-godishninata-ot-Ilindensko-Preobrazhenskoto-vastanie-v-Blagoevgrad/160443/2/0", "text": "Министър-председателят Бойко Борисов и премиерът на Република Македония Зоран Заев ще отбележат съвместно 115-годишнината от Илинденско-Преображенското въстание. На 2 август двамата премиери ще участват в церемонията по полагане на венци и цветя на паметника на Гоце Делчев на площад „Македония“ в Благоевград. Това съобщиха от правителствената информационна служба.  Това ще е второто съвместно отбелязване на годишнината, след подписването на Договора за приятелство, сътрудничество и добросъседство между България и Република Македония преди година.  В церемонията ще вземат участие и вицепремиерът и министър на отбраната Красимир Каракачанов, както и вицепремиерът и министър на вътрешните работи на Република Македония Оливер Спасовски.  ", "date": "2018.08.01", "title": "Борисов и Заев ще отбележат годишнината от Илинденско-Преображенското въстание в Благоевград"}
{"url": "http://epicenter.bg/article/Razprasnaha-praha-na-Bozhidar-Dimitrov-v-moreto-na-rodniya-mu-grad-Sozopol--video-/160457/2/0", "text": "Близки, приятели и съграждани на уважавания историк, археолог, писател и общественик проф. Божидар Димитров участваха в ритуала по разпръсване на праха му в Созополския залив в близост до острова Свети Иван. Негови роднини и съратници се качиха тази сутрин на борда на кораба \"Big Baba\" от рибарското пристанище в родния му Созопол, за да станат част от ритуала, с който бе изпратен в последния му път. Така волята на професора прахът му да бъде разпръснат в морето край Созопол днес бе изпълнена. Това съобщиха от пресслужбата на Община Созопол. На днешния ден се навършва един месец от кончината на големия родолюбец. Проф. Божидар Димитров почина на 1 юли. По воля на професора той е кремиран. Част от праха му е разпръсната над Македония, на която той посвети голяма част от живота си. Другата, отново по негово предсмъртно желание, днес бе разпръсната в морето край Созопол, друга част от праха на професора ще бъде поставена в гроба на майка му в градските гробища на Созопол. От пресслужбата на местната община съобщиха, че по-късно днес по време на редовно заседание на Общинския съвет, ще бъде представена за гласуване от общинските съветници докладна с предложения за именуване на Археологическия музей и улица в Созопол на името на проф. Божидар Димитров. Докладната за именуване на Археологическия музей е по предложение на директора на Общинския културен институт \"Музеен център\" - Созопол Димитър Недев. В мотивите си Недев посочва неоценимия принос на проф. Божидар Димитров за опазване и популяризиране на културно-историческото наследство на Созопол като част от националното и общоевропейско културно наследство.   Освен Археологическия музей докладната от кмета Панайот Рейзи е допълнена с предложение името на проф. Божидар Димитров да носи улица в стария град на Созопол.", "date": "2018.08.01", "title": "Разпръснаха праха на Божидар Димитров в морето на родния му град Созопол (видео)"}
{"url": "http://epicenter.bg/article/Balgariya-svalya-Borisov-na-6-ti-septemvri--Barekov-se-razgranichi-ot-BUNTA--v-koyto-go-zamesiha--/160459/2/0", "text": "Две групи във Фейсбук затягат примката около Кабинета Борисов 3. Сред основните фигури са – основателят на движението довело до първата оставка на Борисов през 2013 г., пише \"24 часа\".  “Национален протест срещу безобразията в България” - такава група във фейсбук стяга поредица от протести срещу правителството. Целта е притискане на премиера Бойко Борисов да подаде оставка и да се ходи възможно най-скоро на предсрочни избори.  2693 души са я подкрепили досега. Сред тях се открояват бившият общински съветник от СДС и кандидат-кмет на София Николай Гацев и ексдепутатът Димитър Байрактаров, който в момента води заедно с евродепутата Николай Бареков всяка събота сутрин предаването “Без цензура” по телевизия “Евроком”. Следите за инициативата за групата водят именно към втория, понеже лозунгът ѝ е: “Искате нещата Различно представени без Цензура, Без Страх - попаднали сте на правилното място!”  В свое интервю пред „24 часа“ Николай Бареков опроверга информациите за това, че иска тази промяна и по такъв начин. „Не вярвам в уличните протести срещу правителството. 2013-а - 2014-а година са ни горчив опит как една улична революция може да бъде опорочена и не води до нищо добро“, заяви пред вестника Бареков.  \"В нашето предаване това може да бъде само репортаж, а не цялото. Това предаване не е направено, за да сваля правителството, а да дава алтернативна гледна точка. Целта на нашето предаване е истината, а не организиране на улични бунтове\", подчерта журналистът. Според него името \"Бареков\" се включва целенасочено, за да прави внушения и да засилва драматизма и заплахата за правителството.  \"Иначе всеки може да си протестира - като депутат Байрактаров е работил за майките на деца с увреждания и е съпричастен към темата. Разбира се, че може да протестира и не е нужно да ме пита. Така, както аз може да изляза да протестирам за някоя друга кауза\", внесе яснота Бареков.  \"Моята позиция за неудобен на цялото олигархично и политическо статукво отдавна е известна на обществото. Но на 6 септември, ден на Съединението и на моя роден град Пловдив, няма да присъствам на никакви митинги и шествия в София. Не вярвам в тяхната спонтанност, уви. Не вярвам в популистките и неграмотни призиви в стил \"всичко за всички\" или \"да сменим системата за един ден\", отсече Николай Бареков.  В-к „24 часа“ посочва и някои подробности за готвените протести на 6 септември. Николай Гацев пък е един от организаторите на “Орлов мост на промяната” - движението, което помогна за ескалирането на напрежението покрай февруарските събития от 2013 г., довели до оставката на премиера Борисов.  Революция стяга и фейсбус група “Будните” с прокламация “Велико народно събрание без жълти павета”. Под знамената ѝ се стяга национален протест срещу управляващите, насрочен за 15 ч на 6 септември на централния площад в Пловдив. Изборът на дата не е случаен - всичко във фейсбук страницата играе на патриотичната струна на българина.  “Будните” имат клубове в доста областни градове става ясно от публикацията на страницата.  Целта на събитието е да обедини българския народ! На дневен ред е свикване на Велико народно събрание, което да лустрира трите власти и да промени партийната система в България. Тази цел и нищо по-малко от нея, си поставят “Будните”.  Промяната в системата на управление навява връзка и с протеста на Кольо Босия, който започна гладната си стачка с настойчивия призив да си върви не само министърът на транспорта, но и всички депутати - до пълен рестарт на системата.  Прокламираните цели на протеста навръх Съединението са:  Приемане закон за лустрацията на трите власти.  Вариант за безпартиен модел на управление и избори.  Съд за прехода.Тези, както и други предложения ще бъдат публично презентирани и гласувани на 6 септември. Резултатът от гласуването ще определи дневния ред за свикване на Велико народно събрание, пишат “Будните”. На същия протест в Пловдив щяла да бъде обявена и дата, на която “пред парламента ще поискаме от нашите служители в него да свикат Велико народно събрание и да следват дневния ред, над който сме се обединили”.  От групата поставят и ултиматум: “След гражданско неподчинение и блокиране на столицата при отказ от страна на управляващите да изпълнят волята на българския народ ще поискаме оставката на правителството!”  Оживлението около готвеното сваляне на “Борисов 3” е толкова заразително за участниците, че често от двете фейсбук групи влизат в пререкания. На места пък сценарият се дообогатява с публикации, за които трудно може да се прецени дали са истина. Като следната: “Наш източник ни разкри, че двамата патриоти Красимир Каракачанов и Валери Симеонов в събота вечерта са били забелязани в Казанлък на тайна среща с Корнелия Нинова. Според източника ни срещата се провела в хотел извън града малко след участието на Нинова в предаването “Панорама”. Двамата не са пристигнали заедно, но пък са отседнали в един хотел, след което при тях е пристигнала и Нинова. Какво са обсъждали и защо се правят тайни срещи нощно време? Още на следващия ден от трибуната на Бузлуджа Нинова призова за оставка на кабинета и разпускане на парламента. По-наблюдателни граждани вече коментират, че договорките явно са направени.”  Гневни българи от цялата страна пътуват в този момент към София, за да се включат в протеста срещу кабинета на Бойко Борисов и да му поискат оставката. След последните събития в страната като избиването на животните в Странджа и вчерашното изгонване на омбудсмана от страна на Валери Симеонов хората се обединиха и решиха всички заедно - фермери, миньори, граждани, подкрепящи Николай Колев - Босия, майки на деца с увреждания, дори футболни агитки, да дадат воля на гнева си, като излязат днес пред Министерския съвет и парламента, разкрива заверата \"24 часа\". \"Кабинетът трябва да бъде свален незабавно. Явно е, че не иска да работи и гледат само да крадат. “Тези вече трябва да си ходят”, “Ако трябва, да ги изгоним с камъни”... Да не се позволява на партии да яхат протеста, защото да сменим едните със същите си е загуба на време. На България не ѝ трябват партии и това е ясно на всички, защото именно тези тумори на обществото ни - партиите, ни докараха трета национална катастрофа\", бил гневните постове във фейсбук.  В протеста според запознати ще се включат и известни лица като Слави Трифонов, Сашо Диков и други. Спряга се дори името на президента Румен Радев - от президентството като гражданин, за да подкрепи протеста на хората срещу кабинета на Бойко Борисов, пише \"24 часа\", без да поставя под съмнение достоверността на тези информации.   Според източници от Министерския съвет и този протест не бил спонтанен, а добре организиран във времето, като зад организацията му седели хора, които искат в България да бъде анархия. Вчера министърът на земеделието дори успя да каже пред медиите, че не виждал смисъл от този протест, като вече се изплащали пари на животновъдите за умъртвените им животни. Дали ще бъде свален кабинетът на Бойко Борисов днес, остава да разберем до края на деня, но едно е сигурно - хората вече се обединяват и в най-скоро време ще нахлуят масово и в Министерския съвет, и в парламента, и ще търсят сметка на политиците с шамари и шутове, защото положението в България вече е нетърпимо и бурето с барут, наречено обществена търпимост, всеки момент ще избухне\", са разказите за бунтовните намерения на недоволните от управлението, които се крият във Фейсбук.", "date": "2018.08.01", "title": "Фейсбук-революция сваля Борисов на 6-ти септември!Бареков се разграничи от бунта,в който го замесиха"}
{"url": "http://epicenter.bg/article/VMRO-organizira-shestvie-v-Blagoevgrad-po-sluchay-115-g--ot-Ilindensko-Preobrazhenskoto-vastanie/160463/2/0", "text": "Патриотите от ВМРО организират шествие в Благоевград по случай 115 г. Илинденско-Преображенското въстание, съобщиха от пресцентъра на организацията.  Походът по традиция е на 2 август (четвъртък) и ще бъде предвождан от българския представител в Европейския парламент и заместник-председател на ВМРО - БНД Ангел Джамбазки и областния координатор за региона, народен представител от ПГ „Обединени патриоти“ и заместник-председател на партията Атанас Стоянов.  Шествието ще започне в 16.30 ч. от паметника на Тодор Александров, ще премине по ул. „Тракия“ и ще завърши на площад „Македония“ с поднасяне на венци пред паметника на Гоце Делчев.   На мероприятието ще присъстват още председателят на ВМРО – БНД, заместник министър-председател по обществения ред и сигурност и министър на отбраната Красимир Каракачанов, народните представители от ПГ „Обединени патриоти“ и членове на националното ръководство на ВМРО - БНД Александър Сиди и Борис Вангелов, общински съветници, кметове, членове и симпатизанти.  На официалната церемония от 17.00 ч. рамо до рамо ще застанат българският и македонският министър-председатели Бойко Борисов и Зоран Заев. Това ще е първото съвместно честване на емблематичната за общата история на България и Македония дата, организирано по идея на Патриотите от ВМРО.  Под патронажа на вицепремиера и министър на отбраната Красимир Каракачанов от 18.00 ч. в кино „Синемакс“ ще бъде представен филмът на Мария Цветкова „Помни войната 1915 - 1918“.  ", "date": "2018.08.01", "title": "ВМРО организира шествие в Благоевград по случай 115 г. от Илинденско-Преображенското въстание"}
{"url": "http://epicenter.bg/article/Pravitelstvoto-otpusna-1-398-000-lv--za-remont-na-stadion--Spartak--vav-Varna/160464/2/0", "text": "Министерският съвет на свое заседание днес е взел решение за отпускане на 1 398 000 лв на Община Варна за реализиране на проект „Основен ремонт и реконструкция на съществуващите трибуни и терени на стадион „Спартак“.   Добрата новина идва, след като вчера ФК \"Спартак\" отново стъпи във владение на своя клубен стадион, каза пред журналисти кметът на Варна Иван Портних, съобщиха от пресцентъра на общината. Това е поредна подкрепа за Варна, за която благодаря на правителството и на премиера, допълни той.   Със средствата, отпуснати от държавата, ще бъде подменено тревното покритие, ще бъдат изградени нова трибуна, съблекални, поливна и противопожарна системи, ВиК и ел. инсталации, които са компрометирани. Ще стартираме процедура за избор на изпълнител, надявам се да приключи бързо.   От друга страна, вече започна разчистване на терена от опасни обекти и растителност. Със средства от общинския бюджет пък планираме да изградим нова трибуна, така както сме се договорили с ръководството на клуба. Ще бъдат взети всички необходими мерки за гарантиране безопасността на спортното съоръжение.   Работим оперативно и с клуба, и с Общинския съвет, надявам се стадион „Спартак“ скоро да има нов облик и ще се превърне в добро място за футбол“, коментира кметът. ", "date": "2018.08.01", "title": "Правителството отпусна 1 398 000 лв. за ремонт на стадион „Спартак“ във Варна"}
{"url": "http://epicenter.bg/article/V-Blagoevgrad-predstavyat-parviyat-film-ot-dokumentalnata-poreditsa--Pomni-voynata-1915---1918-/160465/2/0", "text": "Под патронажа на министъра на отбраната Красимир Каракачанов на 2 август от 18:30 часа в кино СИНЕМАКС в Благоевград ще бъде представен първият филм от документалната поредица на Военния телевизионен канал „Помни войната 1915 – 1918“, съобщиха от пресцентъра на МО.  Филмовата поредица на ВТК, посветена на 100-годишнината от края на Първата световна война, има за цел да увековечи бойната слава на Българската армия при участието й на Македонския и на Северния фронт. В първия епизод „България влиза в Първата световна война“ се разкриват обстоятелствата около присъединяването на страната към Централните сили. Филмът очертава предпоставките за участието на България във войната като разглежда последиците след сключването на Санстефанския, Берлинския и Букурещкия мирен договор. На прожекцията са поканени вицепремиерът и министър на отбраната Красимир Каракачанов и българският представител в Европейския парламент Ангел Джамбазки. Продуцент на продукцията е Информационният център на Министерството на отбраната в копродукция с Националния военноисторически музей. Документалната поредица се реализира със съдействието на Държавна агенция „Архиви” и Държавен военноисторически архив – Велико Търново. Режисьор и сценарист на филмите е Мария Цветкова, консултант полк. проф. д.н. Димитър Недялков. Оператори са Петър Георгиев, Кирил Бациев и Николай Николов, режисьор по монтаж на първи епизод е Ивелин Илиев, графичният дизайн е на Светлин Александров, диктор е актьорът Пламен Манасиев.  ", "date": "2018.08.01", "title": "В Благоевград представят първият филм от документалната поредица „Помни войната 1915 – 1918“"}
{"url": "http://epicenter.bg/article/Mikrobus-pregazi-i-ubi-dete-na-trotoar-v-Zlatograd/160421/3/0", "text": "Тежка катастрофа в Златоград .  13-годишно момче е загинало след тежък пътен инцидент, станал вчера към 17.15 часа, съобщи късно снощи Нова телевизия.   По първоначални данни, микробус, управляван от 56-годишен шофьор е ударил детето на тротоара край пешеходна пътека на ул. „България“ в града. Момчето е пресичало с родителите си. Бусът го е помел в момента, в който те са достигнали края на пешеходната пътека.   Момчето е починало от раните си.   Алкохолната проба на 56-годишния шофьор е отрицателна. Той е задържан за 24 часа.   На мястото на инцидента е извършен оглед. Образувано е досъдебно производство по случая.", "date": "2018.08.01", "title": "Микробус прегази и уби дете на тротоар в Златоград"}
{"url": "http://epicenter.bg/article/Evrostat--Balgarinat-dava-nay-mnogo-pari-za-hrana/160408/4/0", "text": "Най-голямото перо от харчове в \"потребителската кошница\" на българина за 2017 г. е била храната, отчитат данни от анализ на Евростат за финансовите характеристики на потреблението за домакинствата в ЕС. По този показател страната ни е в компанията на Румъния, Латвия и Естония, където \"храната\" е най-важният показател в разходите за потребление на домакинствата. Общият потребителски разход на българина по различни пера, е бил 82 процента от общо 100, от които близо една трета, или 30 процента, са отивали за храна и неалкохолни напитки.   Второто по големина перо в разходите на българина са били финансите, отделени за поддръжка на жилището: за вода, ток, газ, отопление с парно или други твърди горива - около 15 на сто. За транспорт и социални осигуровки българинът е отделял около 7 на сто от доходите си. За облекло и обувки, както и за обзавеждане и поддържане на дома си, а също и за алкохол и цигари - 4,2 на сто.   За здравеопазване българинът е отделял 5,4 процента, за свободно време, културен отдих, както и за различни видове комуникации - по 4,4 на сто и др. В структурата на общия доход на българина през м.г. най-висок относителен дял заема работната заплата - 54,5 на сто. Доходите от всички други социални трансфери (пенсии, обезщетения за безработни, добавки за деца и други социални помощи и обезщетения) формират около 30 на сто от общия доход на домакинствата у нас през 2017 г. От предметите за дълготрайна употреба най-масово българските домакинства са използвали телевизорът - близо 99 от домакинствата у нас са имали по един телевизор, а 30 на сто - по два или повече телевизора. Половината от българските домакинства (над 52 процента) са имали по един автомобил, а 5 на сто - по два или повече автомобила. Мобилни телефони притежават вече 94 процента от българите, а стационарни телефони - 32 процента и т.н.   Една четвърт от разходите на домакинствата в ЕС са свързани с поддръжката на жилището. Характеристиките на потребление на домакинствата в ЕС варират и в голяма степен зависят от равнището на доходите, културните навици и географското положение на страните, отчита анализът на Евростат. Все пак най-голямата част, почти една четвърт от разходите за потребление на повечето домакинства в ЕС, са отивали за поддръжката на жилището: вода, електричество, газ или друг вид отопление (тук се изключва покупката на жилището). Следващото най-голямо перо от разходите на европейците е било за транспорт - 13 на сто. Около 12 процента европейците са харчили за храна. Следващите разходи за европейците са били за \"ресторанти и хотели\" и \"отдих и култура\" с дялове от около 9 процента, отчита анализът. Най-голям е бил делът на разходите за дома във Финландия - близо 30 процента, Дания - 29 процента, Великобритания - 27 процента, Швеция и Франция - по 26 процента и др. Най-разточителни в харченето за ресторанти и хотели са били жителите на Малта - 19 процента, Кипър - 17 процента и Испания - 16 процента. Ситуацията при съседите ни е следната - в Гърция най-висок дял от 20 процента се харчат за поддръжката на дома, около 17 процента - за храна и 16 процента - за хотели и ресторанти. В Румъния най-значителни (подобно на България) са разходите за храна - 28 на сто, за дома се харчат около 22 процента от доходите на домакинствата, а трето най-голямо перо са разходите за транспорт - 12 процента. През 2017 г. Дания е била най-скъпата държава-членка в перото за \"ресторанти и хотели\" - 51 процента над средното за ЕС., за \"храна\" - също 50 процента над средното за ЕС, за \"отдих и култура\" - 48 на сто над средното за ЕС. Ирландия пък е била най-скъпата държава-членка за алкохолни напитки и тютюневи изделия - 74 на сто над средното за ЕС. Люксембург е бил най-скъпата страна в ЕС за жилища, вода, електричество и газ - 63 процента над средното за ЕС.   Гърция е била лидер по скъпотия за комуникациите - 54 на сто над средното за ЕС , а Швеция е била най-скъпа за \"дрехи и обувки\" - 34 процента над средното за ЕС, отчита още анализът на Евростат.    ", "date": "2018.08.01", "title": "Евростат: Българинът дава най-много пари за храна"}
{"url": "http://epicenter.bg/article/Petar-Volgin--F--D----Sindromat-na-pretentsioznoto-nishto/160445/11/0", "text": "  Не е важно дали някъде живее реален персонаж, наречен Ф. Д. Може и да съществува наистина. Може да хетеро, хомо или бисексуален. Може да е от първия, втория, третия....трийсет и третия пол. Това няма никакво значение. Много по-важен е типажът, а не конкретната личност.   Типажът Ф. Д. е нарцистична особа, обсебена от мисълта, че е крем дьо ла крем на обществото, че той и няколко негови приятели знаят всичко, а останалите българи не знаят нищо и са прости до безобразие. Типажът Ф. Д. съществуваше и преди 1989-та.   Само че тогава говореше за \"светлото комунистическо бъдеще\" и хвалеше Партията. Днес говори за \"светлото евроатлантическо бъдеще\" и хвали НАТО. А зад венцехваленето и обожанието на поредната доктрина се крие една голямо ....нищо.   Ф. Д. е олицетворение на посредствеността. Това е мижитур, когото пяната на историята е издигнала на повърхността. И той прави всичко възможно, за да се задържи там.   Цял живот е на държавна/международна служба. И говори, говори, говори....удавя ни в приказки. Винаги защитава либерални и глобалистки каузи. Винаги се прави на особено извисен.   Надява се, че така няма да забележим отчайващата му посредственост. Само дето тя личи,очеизвадна е. И колкото повече Ф. Д. проповядва, толкова повече личи претенциозната му нищета....  ", "date": "2018.08.01", "title": "Петър Волгин: Ф. Д. - Синдромът на претенциозното нищо"}
{"url": "http://epicenter.bg/article/Dzho-Abarkrombi-s-kniga-3-ot-poreditsata--Razbito-more-/160449/6/0", "text": "На 3 август излиза „ ” (превод: Александър Ганчев, 400 стр., цена: 20 лв.), книга 3 от поредицата„Разбито море“ на Джо Абъркромби!   Животът на младата принцеса Скара потъва в пламъците на тронната зала на крал Фин. Без семейство, приятели и съюзници, без армия и крепостни стени, тя остава сама със спомените и уроците от миналото. Но думите са оръжия и Скара знае как да ги използва - само половината война се води с меч в ръка. Когато си отгледан в кръвожадната глутница наречена близкото обкръжение на краля на Ванстерланд, научаваш едно – покажеш ли слабост, свършено е с теб. Никой не знае това по-добре от Рейт, кралския оръженосец. Оголваш зъби и показваш на всички кой е най-проклетото псе в глутницата. Трябва да само внимаваш да не ухапеш ръката, която те храни. Да стои до кралете и да направлява историята на цели кралства е всичко, което Кол някога е искал. Но също да стои в светлото. Непостижима задача,  когато земята е потънала в сянката на разперените криле на майка Война.   *** Джо Абъркромби е роден през 1974 г., завършва Кралското училище в Ланкастър и психология в Манчестърския университет. Размахът на фантазията му и богатството на световете, които изгражда, отрежда на произведенията му място сред най-добрите образци във фентъзи жанра. Българската публика вече познава епичната трилогия „Първият закон“, чутовния екшън  „Герои“, брилянтната жанрова провокация  „Червена страна” и „Внезапни завършеци”, 13-те истории от света на „Първият закон”. Книгите от трилогията „Разбито море” се отличават с изключително въздействащ език, запомнящи се герои и стремителен сюжет.     ***    –ИЗГУБИХМЕ – каза крал Фин, забил поглед в чашата с ейл. Обхождайки с поглед празната тронна зала, Скара осъзна, че не можеше да отрече думите му. Миналото лято събралите се в нея герои щяха да съборят покрива с кръвожадното си перчене, песни за слава и закани за победа над паплачта, която Върховния крал наричаше своя армия. Но така типично за мъжете, те се оказаха по-силни на думи, отколкото на дела. След няколко месеца на бездействие и пълна липса на слава и печалба, героите се изнизаха един по един и оставиха след себе си една шепа злочестници, които в момента се спотайваха в сенките около огромното огнище, чиито пламъци, подобно на надеждите на Тровенланд, бяха напът да угаснат. „Гората“, тронната зала на Тровенланд, наречена така заради множеството си колони, някога гъмжаща от воини, сега бе населена единствено от сенки. И изпълнена с разочарование. Изгубиха. Без дори да влязат в битка. Майка Кайър, естествено, виждаше нещата иначе. – Поставиха ни условия и ние ги приехме, кралю мой, нищо повече  – поправи го тя, отхапа мъничко от месото и задъвка педантично, като кобила пред бала сено. – Условия? – Скара заръчка гневно недокоснатата храна в чинията си. – Баща ми умря, удържайки Бейлова крепост, а ти просто предаде ключа на баба Вексен без един изваден меч. Ти обеща на Върховния крал да пропуснем войските му през земята ни! Интересно на какво ти казваш „изгубихме“? Майка Кайър извърна очи към Скара с обичайното, вбесяващо спокойствие: – Дядо ти мъртъв в погребалната си могила, жените на Йейлтофт ридаещи над труповете на синовете си, тази тронна зала изгорена до въглен и пепел, а ти, принцесо, с робски нашийник на врата и окована за трона на Върховния крал. На това казвам аз „изгубихме“. И затова, вместо изгубихме, казвам  .   Лишен от всичкото си достойнство, крал Фин се свлече на стола си като провиснало на мачтата платно в безветрие. За Скара дядо ѝ беше несломим като баща Земя. Или пък просто не можеше да понесе мисълта за това колко детински заблудена бе в представите си за него. Той преглътна наведнъж остатъка от ейла, оригна се и хвърли настрана позлатената чаша, за да бъде напълнена отново. – Ти какво казваш, Сини Дженър? – попита кралят. – В такава благородна компания, кралю мой, колкото може по-малко. Синия Дженър беше дърт и опърпан хитрец, по-скоро разбойник и мошеник, отколкото търговец за какъвто минаваше. Лицето му беше грубо издялано, обветрено и съсухрено като стара статуя на носа на кораб. Ако зависеше от Скара, нямаше да бъде допуснат до доковете, камо ли на масата в тронната ѝ зала. Майка Кайър, естествено, виждаше нещата иначе. – Капитанът е крал, пък било то на кораб, вместо на държава. Опитът ти може да е от полза на принцеса Скара. „Ама че наглост“, помисли си Скара. – Уроци по политика от пират – смотолеви тя под нос, – при това неуспял. – Не си мърмори под носа. Колко време прекарах в това да те уча как говори една принцеса? Една кралица?  – Майка Кайър вдигна гордо брадичка и извиси глас. – Ако смяташ, че мислите ти заслужават да бъдат чути, изговаряй думите гордо, изтикай ги до всяко ъгълче на стаята, изпълни тронната зала с надеждите и желанията си, за да бъдат приети от всеки, който ги чуе! Ако се срамуваш от тях, по-добре си замълчи и просто се усмихни. Усмивката не струва нищо. Какво казваше, Дженър? – Ами... – Дженър се почеса по оцвъканото с петънца теме и приглади оскъдните сиви кичури, очевидно невиждали гребен. – Баба Вексен смаза бунта в Ниските земи. – С помощта на това нейно псе, Яркия Йълинг, който не почита друг бог освен Смърт. – Дядо ѝ сграбчи отново чашата преди робът да я е напълнил догоре и ейлът се разля по масата. – И сега Върховния крал извръща поглед на север – продължи Дженър. – Иска да вкара в крак Удил и Гром-гил-Горм и Тровенланд... – Е на пътя му – довърши вместо него майка Кайър. – Не се прегърбвай, Скара, не подхожда на една принцеса да седи така. Скара се намуси, но въпреки това се изправи леко, доближавайки скованата, схващаща врата и напълно неестествена поза, която срещаше одобрението на пастора на Тровенланд. „Една принцеса седи така, все едно има опрян на шията нож“, все казваше тя, „Титлата не означава удобство“. – Аз съм човек, привикнал да живее свободно, недолюбвам баба Вексен, нито нейния Единствен бог, ни данъците ѝ, ни законите ѝ. – Синия Дженър се почеса по изкривената челюст. – Но когато майка Море забърка буря, капитанът на кораба спасява каквото може. Свободата не е от полза на мъртвия. А от гордост и живите имат малко полза. – Мъдри думи. – Майка Кайър размаха пръст на Скара. – Победеният днес, може да победи утре. Мъртвият е победен завинаги. – Мъдрост и малодушие са понякога трудни за различаване – сопна се Скара. Пасторът стисна зъби: – Кълна се, научила съм те на достатъчно обноски, за да знаеш кога обиждаш гост. – Благородството се познава не по това колко уважение показваш на най-високопоставения, а по това, което показваш на най-низшия. Думите са оръжия. С тях трябва да се борави много внимателно. – Смелост и дълголетие рядко вървят ръка за ръка – каза кралят и пресуши поредната чаша. – Кралят и ейлът още по-малко – отвърна Скара. – Не ми остана друго, освен този ейл, внучке. Воините ми ме изоставиха. Съюзниците ми ме забравиха. Дадоха клетви, корави като камък под топлите лъчи на майка Слънце клетви, но когато се струпаха облаци, станаха на прах. Това беше самата истина. Ден подир ден Скара гледа към доковете, тръпнеше от нетърпение да види колко кораби ще пристигнат с Железния крал Удил от Гетланд, колко воини ще доведе със себе си славният Гром-гил-Горм. Ден подир ден. Дърветата се разлистиха, хвърлиха шарени сенки, после листата им пожълтяха и накрая окапаха. Но те така и не пристигнаха. – Верността е присъща на кучетата, но е рядкост сред хората – отбеляза майка Кайър. – План, който се уповава на вярност, е по-лош от никакъв план. – Какво тогава?  – попита Скара.  – План, уповаващ се на малодушие? Колко стар ѝ се видя дядо ѝ, когато извърна към нея уморени очи и я лъхна с алкохолен дъх. Стар и сломен. – Ти си смела, Скара. По-смела си от мен. Няма съмнение, че в жилите ти тече кръвта на Бейл. – И в твоите също, кралю мой! Винаги си ми казвал, че само половината война се води с мечове. А другата ето тук. – Скара притисна показалец в слепоочието си, така силно, че я заболя. – Умна си, Скара. По-умна от мен. Боговете са ми свидетели, само да поискаш и можеш с приказки да свалиш птиците от небето. Ти води тази половина тогава. Покажи този остър ум и обърни армията на Върховния крал, избави земята и народа ни от меча на Яркия Йълинг. Така ще ме спасиш от унижението, че приех условията на баба Вексен. Скара сведе пламнало лице към застлания със слама под: – Де да можех. Но тя беше просто момиче, седемнайсетгодишно момиче. С или без кръвта на Бейл в жилите ѝ, в главата ѝ нямаше геройство, нито отговори. – Съжалявам, дядо. – Аз също, дете мое. – Крал Фин се свлече на стола и повика с ръка роба да напълни отново чашата му. – Аз също. – Скара. Гласът я изтръгна от тревожния сън. Светлината на свещта придаваше призрачен вид на бледото лице на майка Кайър. – Скара, ставай. Тя избута кожената завивка с омаломощени от съня ръце. Странни шумове долитаха отвън. Викове и смях. Скара разтърка очи: – Какво има? – Тръгваш със Синия Дженър. Сега тя видя тъмната, чорлава фигура на търговеца, стоеше на прага на спалнята ѝ, навел сконфузено очи към пода. – Какво? Майка Кайър я дръпна за ръката: – Тръгвай веднага. Скара беше готова да спори. Както винаги. Но тогава видя изражението на лицето на пастора и то я накара да се подчини безпрекословно. Никога досега не беше виждала майка Кайър изплашена. А и вече не звучеше като смях шумът, долитащ отвън. Плач по-скоро. Нечовешки гласове. – Какво става? – простена дрезгаво Скара. – Допуснах ужасна грешка.  – Очите на майка Кайър се стрелнаха към вратата, после обратно към нея.  – Доверих се на баба Вексен. – Тя усука и свали от ръката на Скара златната ѝ гривна. Същата, която Бейл Строителят някога беше носил в битки, чийто рубин лъщеше като прясна рана на светлината на свещта. – Това е за теб. – Тя я подаде на Синия Дженър. – Ако се закълнеш да я отведеш жива и здрава до Торлби. Очите на разбойника проблеснаха алчно, докато я взимаше: – Кълна се. Давам слънчева и лунна клетва. Майка Кайър стисна до болка двете ръце на Скара: – Ти трябва да живееш, на всяка цена, каквото и да стане. Това е дългът ти сега. Трябва да живееш и да водиш хората. Да се бориш за Тровенланд. Да защитиш народа, ако... ако не е останал друг да го направи. Гърлото на Скара се беше свило на топка, толкова стегнато, че едва успяваше да говори: – Да се боря? Но... – Научила съм те как. Опитах. Думите са оръжия. – Пасторът изтри потеклите по бузите на Скара сълзи. Дори не беше осъзнала, че плаче. – Дядо ти е прав. Ти си смела и умна. Но сега трябва да си и силна. Вече не си дете. Не забравяй, кръвта на Бейл тече в жилите ти. Сега върви.", "date": "2018.08.01", "title": "Джо Абъркромби с книга 3 от поредицата „Разбито море“"}
{"url": "http://epicenter.bg/article/Tramp-nareche--posmeshishte-quot--bratyata-miliarderi-Charlz-i-Deyvid-Koh/160413/7/0", "text": "Американският президент Доналд Тръмп разкритикува милиардерите индустриалци братята Чарлз и Дейвид Кох, като ги нарече „глобалисти“ и „посмешище в кръговете на истинските републиканци“, и каза, че не се нуждае от парите и подкрепата им, предаде БНР. Коментарът му бе предизвикан от съобщението, че политическата мрежа, изградена от братята Кох, няма да подпомогне предизборната кампания за Сената на републиканския кандидат в Северна Дакота, посочва „Ройтерс“. Според съобщения в медиите дарителската мрежа на милиардерите е решила да се дистанцира от Тръмп и Републиканската партия на събранието в Колорадо през уикенда, където възникна безпокойство, че търговската му политика може да предизвика рецесия. Мрежата на братята Кох предупреди, че Републиканската партия не прави достатъчно за ограничаване на правителствените разходи. Те не подкрепиха Тръмп и на изборите през 2016 година. „Глобалистите братя Кох, които станаха за посмешище в кръговете на истинските републиканци, са срещу здравите граници и силната търговия. Никога не съм търсил подкрепата им, защото нямам нужда от техните пари или лоши идеи“, написа Тръмп в Туитър и добави: \"Аз съм за Америка на първо място и за американския работник, който да не е ничия марионетка. Две симпатични момчета, но с лоши идеи. Тяхната мрежа е силно прехвалена, аз ги побеждавам всеки път“.", "date": "2018.08.01", "title": "Тръмп нарече „посмешище\" братята милиардери Чарлз и Дейвид Кох"}
{"url": "http://epicenter.bg/article/Ministerstvoto-na-vanshnite-raboti-na-Rusiya-potvardi-gibelta-na-trima-ruski-zhurnalisti-v-TsAR/160416/7/0", "text": "Министерството на външните работи на Русия потвърди гибелта на трима руски граждани с журналистически документи в Централноафриканската република, предаде ТАСС, цитирана от БТА и Новини.бг.   В изявление, качено на сайта на ведомството, се казва, че тримата загинали са с документи, издадени на името на Кирил Радченко, Александър Расторгуев и Орхан Джемал. Сътрудници на руската дипломатическа мисия са в тесни контакти с местните правоохранителни органи и правителствени структури за изясняване на обстоятелствата около гибелта на руските граждани. Външното министерство допълва, че руското посолство в ЦАР не е било информирано за присъствието на руски журналисти в страната.   Тримата журналисти са убити в района на град Сибю. Това разказа кметът на града Хенри Дебеле, предаде Ройтерс. Градът се намира на около 200 километра североизточно от столицата Банги. Дебеле разказа, че според твърденията на шофьора на тримата, на 23 километра от Сибю въоръжени мъже са излезли от храстите и са открили огън по колата. Тримата журналисти са починали незабавно.    ", "date": "2018.08.01", "title": "Министерството на външните работи на Русия потвърди гибелта на трима руски журналисти в ЦАР"}
{"url": "http://epicenter.bg/article/Razkriha-taynata-na-dalbokite-dzhobove--prishiti-kam-roklite-na-Megan--Snimki-/160428/10/84", "text": "Британската специалистка разкри пред вестник \"Сън\"  на  , пришити към роклите на  - в тях съпругата на принц Хари крие  . Наблюдателни  на бившата американска  и настояща херцогиня на  констатираха, че напоследък тя се появява на публични места с тоалети с много дълбоки джобове, в които непрекъснато крие ръцете си. Според експертката  тази привичка помага на  да се справя с проблем, който изпитва всеки един от нас. \"Ние просто не знаем къде да денем ръцете си, когато хората ни гледат\".   Но дали е тази истинската причина, поради която кралската особа е фен на дълбоките джобове? Изданието изтъква, че бившата  е персона, с доста добра увереност в себе си. А дълбоките джобове са неин избор не от вълнение, а заради модни пристрастия.  им е голям почитател, тъй като тя много си пада по модата от 50-те години на миналия век.   Нейните  са  от  , а те задължително се носят с едната ръка в джоба, което едва ли не е правило на етикета, пише Дир.бг", "date": "2018.08.01", "title": "Разкриха тайната на дълбоките джобове, пришити към роклите на Меган (Снимки)"}
{"url": "http://epicenter.bg/article/Mars-e-nay-blizo-do-Zemyata-ot-15-godini-/160429/10/99", "text": " от 15 години насам, съобщиха от Американската агенция по космонавтика (НАСА).   \"Червената планета и Земята не са били толкова близо от 2003 г.“, гласи  Астрономите подготвиха телескопите си за днешния ден, когато  . Най-близо до Земята Марс ще се намира малко след полунощ.   Когато  , а Земята е по средата, се появява феномен, при който има  Тъй като Земята и Марс се привеждат в опозиция на всеки две години, \"повечето мисии на НАСА за Червената планета са на разстояние поне две години - за да се възползваме от по-близкото разстояние\". и рядко се постига.", "date": "2018.08.01", "title": "Марс е най-близо до Земята от 15 години "}
{"url": "http://epicenter.bg/article/Blizak-do-kralskoto-semeystvo--Prints-Dzhordzh-stana-po-otgovoren-sled-razhdaneto-na-brat-si-Lui-/160435/10/99", "text": "Източник, близък до британската кралска фамилия, разкри любопитни подробности около живота на децата на принц Уилям и Кейт Мидълтън. Случващото се в семейството им е колкото необичайно, толкова и нормално, пише Блиц.   Според информацията петгодишният принц Джордж, който има всички шансове да стане бъдещ монарх на Великобритания, се е променил след раждането на малкия си брат Луи. Джордж вече не се интересувал от игра с по-малката си сестра – тригодишната принцеса Шарлот, а откакто започна да посещава основно училище през септември миналата година той вече има други интереси.   „С появата на по-младия си брат Луи Джордж стана още по-сериозен и по-зрял. Сега е много независим и не иска да си играе с Шарлот. Въпреки че те са много близки, Джордж предпочита да остава сам и да върши собствените си неща\", споделил източникът от Бъкингамския дворец. Но малкият принц все още е много срамежлив: по време на официални събития, Джордж често се скрие от фотографите, стоейки зад баща си, принц Уилям. Докато сестра му Шарлот, която често държи майка си Кейт Мидълтън за ръка, се държи като истинска принцеса – кокетничи пред обективите и винаги попада в светлината на прожекторите.   „Джордж се нуждае от известно време, за да се разкрие, но след като се почувства удобно във вашата компания, той става много приказлив и очарователен”, добавя същият източник.", "date": "2018.08.01", "title": "Близък до кралското семейство: Принц Джордж стана по-отговорен след раждането на брат си Луи "}
{"url": "http://epicenter.bg/article/Zapochva-Bogorodichniyat-post/160411/2/0", "text": "Богородичният пост е един от четирите многодневни периоди на молитва и въздържание през годината. През тези две постни седмици (1-14 август) Църквата молитвено се подготвя за празнуването на Преображение Господне и Успение на Пресвета Богородица, чествани всяка година съответно на 6 август и 15 август. Той е един от четирите многодневни периоди на молитва и въздържание през годината.   В първия ден на поста в храмовете се прави водосвет, а от 1 до 13 август на вечерните служби се отслужва Богородичен параклис.   Богородичният пост води началото си от дълбока древност. В беседа, произнесена около 450 година, св. Лъв Велики говори ясно за него: \"Църковните пости са така разположени през годината, че за всяко време е предписан особен закон за въздържание. Така за пролетта е пролетният пост - в Четиридесетница, за лятото е летният - в Петдесетница (Петров пост), за есента е есенният - в седмия месец (Богородичният), а за зимата е зимният (Рождественският).\" Телесното самоограничаване по време на поста се изразява най-вече в избягването на обилно хранене, както и на вкусни и сладки храни.   По строгостта на въздържанието от храна, Богородичният пост е по-лек от Великия (Великденския) пост, но е по-строг от Петровите и Рождественските (Коледните) пости. Както при всеки православен пост, по време на Богородичния пост се стремим към възможно по-пълна духовна съсредоточеност, като избягваме шумните развлечения, кавгите, чувствените наклонности и пороци и се упражняваме съзнателно в благодетелен живот и добродеяния. Най-строг е постът в понеделник, сряда и петък. В тези дни Църквата препоръчва консумацията само на сурови плодове и продукти и несготвена храна. Във вторник и четвъртък - варени без олио/масло гозби, а в събота и неделя се разрешава храна с растително масло (олио, зехтин) и вино. На Преображение Господне се разрешава риба. Ако Успение Богородично се падне в сряда или петък, се консумира риба.      ", "date": "2018.08.01", "title": "Започва Богородичният пост"}
{"url": "http://epicenter.bg/article/Razprasvat-praha-na-prof--Bozhidar-Dimitrov-v-Sozopolskiya-zaliv/160412/2/0", "text": "Прахът на проф. Божидар Димитров ще бъде разпръснат днес над Созополския залив. От пристанището на морския град ще отплава кораб, с който близки на историка ще вземат участие в ритуала по разпръсване на праха му до остров \"Свети Иван\". Така последното му желание - да бъде близо до морето, ще бъде изпълнено. Част от праха му беше разпръснат и в Македония, за която професорът написа редица научни статии. Бившият директор на Националния исторически музей почина на 1 юли на 72-годишна възраст.   Общинският съвет в града ще гласува предложение улица в Стария град и историческия музей там да носят името на проф. Божидар Димитров.      ", "date": "2018.08.01", "title": "Разпръсват праха на проф. Божидар Димитров в Созополския залив"}
{"url": "http://epicenter.bg/article/Uchilishten-direktor--Detsa-govoryat-po-telefona-po-10-pati-v-chas/160414/2/0", "text": "И в България има забрана за телефони в училище. Тя обаче масово не се спазва и вината за това е не толкова на децата, колкото на родителите. Това каза в сутрешния блок на Нова телевизия директорът на 51 СОУ в София Асен Александров по повод информацията, че в Гърция и Франция забраняват използяването на телефони в училище.   Има случаи, когато деца говорят по телефона по 10 пъти по време на учебните занятия, което пречи на учебния процес. По правилник е казано, че в междучасията може да се ползват телефоните. Министерството много ясно е казало – да не се използват в учебните часове, заяви Александров. Когато свръхзагрижени майки искат да чуват децата си буквално на половин час, това пречи на учебния процес, добави той. Отношенията между учителите и учениците са в известна степен отражения на отншенията между учителите и родителите, каза още Асен Александров.   Винаги съм държала да имам контакт с детето си и не съм толерирала забраната за ползването, каза психологът Ина Антонова, която също бе гост в студиото на \"Здравей, България\". Училището като институция не е достатъчно авторитарно и от там идва проблемът с поведението на учениците, посочи тя.  ", "date": "2018.08.01", "title": "Училищен директор: Деца говорят по телефона по 10 пъти в час"}
{"url": "http://epicenter.bg/article/130-godini-ot-ofitsialnoto-otkrivane-na-Tsentralna-gara-Sofiya-/160415/2/0", "text": "На днешния 1 август се навършват 130 години от откриването на Централната гара в София. Първата сграда е била най-внушителната за времето си не само у нас, но и на Балканите.   Сегашният облик на гарата е претърпял няколко промени през годините. За първи път сградата е проектирана от архитектите Антонин Колар, Богдан Прошек и Тодор Марков. Железницата е пусната в експлоатация през 1888 година.   Тази сграда е напълно разрушена на 15 април 1974 г., а новата по проект на арх. Милко Бечев е открита на 6 септември 1974 г. На 3 април 2014 г. започна цялостен ремонт на гарата със средства от Оперативна програма „Транспорт“, който приключи в началото на 2016. След Освобождението Австро-Унгария, Сърбия, България и Турция се задължават да построят на своите територии съответните железопътни участъци на международната трансбалканска железница Виена - Цариград. За страната ни това е участъкът Цариброд - София – Вакарел. Преговорите за трансбалканската железница между четирите заинтересовани държави започват от 1881 г. и продължават до май 1883 г., когато във Виена е подписана Четворна конвенция. Непосредствено след това в Народното събрание на България се внася закон за построяването на железопътната линия Цариброд - София – Вакарел. Предприемачът Иван Грозев създава българско акционерно дружество, което получава залог от Българската народна банка. Съгласно договора жп линията трябва да бъде предадена за експлоатация в края на 1886 г., но заради събитията около Съединението и обявената война на България от Сърбия, тя е завършена през 1888 г. На 7 юни линията е свързана със сръбските железници, а на 1 август е въведена в международна експлоатация. Откриването на линията за международни съобщения, а заедно с това и освещаването на Централна гара София, става на 1 август 1888 г., когато по обяд пристигна първият международен влак от Лондон и Париж (легендарният Ориент експрес), който отпътува рано на другия ден за Пловдив, Одрин и Цариград. За времето си гара София е била най-внушителната не само за България, но и за Балканите. Сградата е била едноетажна, дълга е 96 м и широка – 12 м, в източната и в западната част е оформена с втори етаж, а в средата със скромен висок свод над вестибюла, съединен с часовникова кула, която гледа към Витоша. В нея се помещават всички служебни канцеларии, а за пътниците има 3 чакални: първи клас с червени кадифени канапета, втори клас – със зелени и трети клас – с дървени пейки. В мазето е парното отделение и банята за персонала. Плановата схема е типична за този вид сгради – обширен централен вестибюл през два етажа и странични крила. Външната архитектура е с италиански ренесансови форми. Гарата се е осветявала от газови лампи. До главната врата на перона, под перонния часовник, е имало голяма камбана, а по-късно звънец: първи звънец – продажба на билети, втори– качване на пътниците и сбогуване, с трети – тръгване на влака. За пръв началник на Софийската гара е назначен Йосиф Карапиров, служител в Хиршовата железница. Отбелязването на годишнина от съществуването на Централна гара София е част от събитията, с които ще бъде отбелязана 130-та годишнина от съществуването на Българските държавни железници, наследници на които са Национална компания \"Железопътна инфраструктура“ и \"Холдинг БДЖ“ ЕАД.    По този повод и по случай Деня на железничаря, който по традиция се отбелязва през първата неделя на август, на 1 август от 12.00 часа в чакалнята на гарата ще се състои фолклорен флашмоб. Служители на железницата, ансамбъл \"Българани\" и пътници ще отбележат годишнината на знаковата сграда с празнични хора.  ", "date": "2018.08.01", "title": "Централна гара София чества 130 години от официалното откриване"}
{"url": "http://epicenter.bg/article/Poverie--Kakavto-e-dneshniyat-den--takav-shte-e-tseliyat-septemvri/160417/2/0", "text": "Православната църква почита паметта на св. мъченици братята Макавеи, св. Соломония и учителя им Елеазар. В християнския календар празникът е посветен на седемте братя-мъченици, майка им Соломония и учителя им Елеазар, починали около 180 г. пр. Рождество Христово. По време на сирийското господство, наложено на еврейския народ от завоевателя Антиох Епифан, те остават верни на Мойсеевия закон и загиват за вярата си. В миналото на този ден старите хора са извършвали гадания, свързани с времето.   Това правели, за да разберат какво ще е времето през следващите 12 месеца. Започвали от септември и това не е случайно, тъй като на Симеоновден -1.09 започва църковната нова година. По стара традиция от 1 до 12 август се отбелязват дванадесетте дни на Макавей. Всеки от тях се нарича на един месец от годината, броено от септември нататък. Каквото ще бъде времето през деня, такова ще бъде и през съответния месец. Така се определя благоприятна ли ще е новата стопанска година. На този ден (първия Макавей) всички зетьове отиват при тъста си на гости, носят дарове и целуват ръка, затова някъде наричат празника Зетьовден. Гощават ги с вино и пресни питки. Тези ритуални действия са наследство от нашето далечно минало. Те представляват вечния стремеж на хората за здраве и материално благополучие. От този ден започва Богородичният пост, който продължава две седмици до Голяма Богородица (15 август). Имен ден празнуват всички, които носят имената Макавей, Здравко, Здравка.    ", "date": "2018.08.01", "title": "Поверие: Какъвто е днешният ден, такъв ще е целият септември"}
{"url": "http://epicenter.bg/article/Balgariya-startira-prisaedinyavane-kam-Shengen-s-ogranichenie-za-grazhdani-ot-strani-izvan-ES/160418/2/0", "text": "България в рамките на процеса по присъединяване към Шенгенското споразумение от 1 август въведе ограничение за влизане в страната за граждани от страни извън ЕС, на които им е забранено пребиваването в предела на безвизовата зона, предава Regnum. От МВР на България уточняват, че забраната ще се разпространява на гражданите, съответната информация за която е открита в информационната система на Шенген. При това от министерството предупреждават, че от 1 август указаните категории лица, вече намиращи се на територията на България, ще бъдат депортирани от нея.   От съобщението на министерството следва, че ограниченията се въвеждат на основанието на решение на Съвета на ЕС относно прилагането на правилата на Шенген на територията на България и Румъния, цитира \"Фокус\". Есента на 2017 г. Европейският парламент одобри частичното присъединяване на България и Румъния в Шенгенската визова информационна система. Упълномощените органи на двете страни ще имат право да получават от информационната система на Шенген данни за издирвани лица и за тези, на които е отказано получаване на шенгенски визи, но без възможност да изменят, трият и въвеждат нови данни.", "date": "2018.08.01", "title": "България стартира присъединяване към Шенген с ограничение за граждани от страни извън ЕС"}
{"url": "http://epicenter.bg/article/Podobryava-se-sastoyanieto-na-bebeto--chiyato-mayka-pochina-pri-razhdaneto-v-Plevenskata-bolnitsa/160419/2/0", "text": "Бебето, чиято майка почина при раждането миналата седмица в плевенската Университетска болница, е с много по-добри медицински показатели в последните часове. Окръжната прокуратура, която образува досъдебно производство за смъртта на 39-годишната родилка, се ангажира да установи причината за смъртта до месец, след като бъдат готови експертизите. Стабилизирано е състоянието на бебето, каза за БНР говорителят на болницата Момчил Цветков. \"То е в по-добро състояние, отколкото предишните дни. Много са важни следващите дни, за да се види как ще заработят централната нервна система и други системи. Постепенно ще започват и да се махат медикаменти. Тече проверка по случая с починалата родилка. Още веднъж съболезнования на близките. Проверяваме случая и истината ще излезе наяве\", добави той. Разпитан е съпругът на починалата родилка. Все още няма данни от направената аутопсия, допълва окръжният прокурор Ваня Савова.   \"За да сме изцяло обективни в нашата преценка, ще назначим лекари за втората експертиза. Ще обмислим и за първата - дали с оглед това обществено недоверие да не бъдат от друго лечебно заведение, имам предвид конкретно ВМА\", каза тя. По-рано днес заместник-министърът на здравеопазването д-р Бойко Пенков каза, че продължава проверката на Агенция \"Медицински одит\" и Районната здравна инспекция в Плевен по случая с починалата родилка.   \"В момента наш екип на \"Медицински одит\" е там, включително и РЗИ - Плевен е в болницата. Очакваме техните предварителни доклади, с които ще ви запознаем в момента, в който ги имаме. Оценката е била, че жената е била здрава. Тъй като е имала планирано секцио, това се появява по време на въвеждане на анестезия. Дали е сърдечен проблем, който води основно и е създал проблема, или масивна белодробна емболия, ще кажат колегите съдебни медици и патоанатоми\", разкри зам.-министърът. \r\n \r\n \r\n \r\n", "date": "2018.08.01", "title": "Подобрява се състоянието на бебето, чиято майка почина при раждането в Плевенската болница"}
{"url": "http://epicenter.bg/article/S-valcha-urina-po-granitsata-shte-borim-vlizaneto-na-divi-praseta-ot-Rumaniya/160420/2/0", "text": "\r\n \r\n   \r\n Ще бъда много радостен да видя прасе, което скача 4 метра, каквито коментари имаше. Ние сме нормални хора и можем да преценим кога нещо е плод на въображение, добави той. \r\n   \r\n Задачата ни е да защитим интересите на българската икономика, тъй като в Румъния не се вземат мерки. Ние сме длъжни да запазим интересите на българското свиневъдство. Там капиталовложенията са доста големи и не бих могъл да си представя как държава като България би могла да живее без свинско месо. Приемаме закачките с насмешка, както и критично, и вземаме всички мерки, за да не проникне африканската чума на българска територия, пдочерта Гогов. \r\n   \r\n Той обясни, че т.нар. вълча урина ще се постави до оградата. В основата на препарата е миризмата на вълк, но течността е десетократно по-силна. Тя се поставя в едни специални тарелки и издържа от 3 до 5 месеца, като действието й се разпростира на 50 метра разстояние, уточни шефът на Агенцията по горите. \r\n Трябва да се благодари на министерството за мерките, които взема, и се надявам закачките от селски вечеринки да спрат, каза още Григор Гогов. \r\n", "date": "2018.08.01", "title": "С вълча урина по границата ще спираме влизането на диви прасета от Румъния"}
{"url": "http://epicenter.bg/article/D-r-Nikolay-Mihaylov--Istanbulskata-konventsiya-e-programa-za-dzhendarsko-prevazpitanie-/160423/2/0", "text": "  „Понятието \"джендър\", което уплаши мнозина, е двусмислено. То е произведено от една идеология, която при усилие може да бъде разбрана. Ако конвенцията бъде четена повърхностно, става дума за насилието над жени, което е нещо отвратително. Фронт срещу това насилие е необходим. Тази конвенция е потребна, за да попадне в сферата на образованието, за да се стигне до трансформация на женския образ. Това не е безпроблемен документ. По тази причина съпротивата срещу него и идеологическата му основа продължава да се усилва“, подчерта психологът.   „Кой обаче стои зад него? Около защитата на Истанбулската конвенция се активизира ЛГБТ-обществото, което е спонсорирано от всички големи корпорации и неговата глобална програма за джендърно превъзпитание. ЛГБТ не е организация, защитаваща жените, а която защитава правото на всяко същество да се определи“, поясни д-р Михайлов.   Според него решението на Конституционния съд успокоява политическата среда. „Това, което следва не е това, което предхожда“. Той коментира и политическата среда у нас. Николай Михайлов определи като преувеличено намерението на опозицията за заявка във властта. „Те нямат потенциал, въпреки че Корнелия Нинова показва смелост. Старае се да бъде модерна, и да покрие всички слоеве на българската социалност. Бойко Боорисов обаче няма конкуренция в това отношение. Не трябва да се преправя, за да пътува по калните пътища и да общува с всеки. Харизмата му на простонародност е несравнима“, каза още психиатърът.", "date": "2018.08.01", "title": "Д-р Николай Михайлов: Истанбулската конвенция е програма за джендърско превъзпитание"}
{"url": "http://epicenter.bg/article/Tasko-Ermenkov-svarza-obira-v-doma-si-s-razsledvaneto-za-otrovnata-voda-v-Sofiya/160424/2/0", "text": "  Той разказа за престъплението, извършено в дома му. „На 3 юли около 2:30 ч. докато спим със съпругата ми, дъщеря ми и зет ми, влизат крадци през входната врата. Взели са чантите и портмонетата ни, един часовник, кредитните ни карти не са пипнати. Телефоните ни също са взети. В къщи имаме куче, но то не е излаяло по време на обира“, разказа Ерменков.   По думите му крадците са действали съвсем спокойно. „Аз съм с холтер, който мери пулса, и по времето на обира той е отчел най-ниски показатели. Вероятно сме били упоени от крадците“. Той допусна, че са действали така, сякаш някой ги пази и изрази опасенията си, че ако бъдат изненадани, дори биха убили.   „Проблем е, че институциите нищо не оправят. Бесен съм от реакцията на полицията, която съветва да заключваме и да не оставяме ключа в ключалката. Следващият призив ще е да сложим мини около вратата. Това не е сериозно“, не скри възмущението си депутатът от БСП.   „След обира се обадихме на полицията, дойдоха и описаха случая. Оттогава нищо. Защо след като един на всеки шести в България е полицай, ние не можем да спим спокойно. Видимо системата за сигурност не работи. Държавността се разпада“, убеден е Ерменков.   Депутатът допусна, че може да има връзка между обира в дома му и разпространената новина, че водата в София е отровена, която паникьоса софиянци. „От 6 май аз съм разследван за публикацията за водата на София. Приемам като недопустимо докато ме разследват, едновременно с това да ми се влиза в къщата и да бъда грабен. Не казвам, че това го правят официалните власти. Когато ме извикаха в ГДБОП казах кои са приятелите, на които съм се позовал, за да предупредя във Фейсбук. Не съм казал, че водата е отровена, а моля институциите да проверят това и да разсеят съмненията. Може би съм постъпил прекалено емоционално, но с грижа за хората“.   Ерменков заяви още, че иска да има сигурност в България, а не да се опасява, че може да го застрелят на улицата.", "date": "2018.08.01", "title": "Таско Ерменков свърза обира в дома си с разследването за отровната вода в София"}
{"url": "http://epicenter.bg/article/Mariya-Gabriel--Falshivite-novini-zastrashavat-obshtestvoto-i-demokratichnite-tsennosti-/160426/2/0", "text": "За ефективна борба с фалшивите новини е необходима ежедневна работа, която не е по силите на една-единствена институция или на една-единствена страна членка на ЕС. Всички заедно трябва да направим нещо, в противен случай демократичните ни ценности и доверието като основа в обществото ще бъдат наистина сериозно застрашени. Това заяви еврокомисар Мария Габриел, отговаряща за ресор Цифрова икономика и цифрово общество пред репортер на БГНЕС по темата за мерките на Европейската комисия в борбата с фалшивите новини.  Според най-младия комисар в Европейската комисия „темата е високо в дневния ред на Евросъюза“.  „Свободата на изразяване и правото за достъп до информация са неприкосновени свободи. От друга страна обаче трябва да говорим за отговорност, за проверяемост на информацията, за прозрачност“, подчерта Габриел. По думите ѝ, през последните месеци експертна група на високо равнище е изготвила първата общоевропейска дефиниция какво точно е фалшива новина.  „Без дефиниция не е възможно да бъде изготвено съответното законодателство“, подчерта Габриел. ЕК е сформирала и работна група, която да изготви кодекс за поведение на медиите и социалните мрежи. Във въпросната работна група са включени журналисти, представители на неправителствени организации и учени. Тяхната задача е да изготвят „индикатори за качество на информацията“.  Мария Габриел се надява „до септември този кодекс да бъде приет, а до края на октомври да има видими резултати“. В противен случай през декември ЕК ще излезе с решение \"от регулаторен характер“.  Българският еврокомисар припомни, че ЕК се опитва да създаде мрежа от т.нар. „факт чекъри“ — „доверени проверители на информация“, които да определят коя информация е фалшива. Медийната грамотност, особено сред младите хора, е друг ключов елемент, в който Евросъюза ще инвестира. За целта ЕК планира да проведе първата по рода си Седмица на медийната грамотност.  Друга ключова инициатива на Евросъюза за борба с фалшивите новини е подкрепата за „качествената журналистика“.  „До края на годината ЕК ще излезе с пилотен проект, с който да подпомогнем журналистите, които показват висока етика“, отбеляза Габриел.  ", "date": "2018.08.01", "title": "Мария Габриел: Фалшивите новини застрашават обществото и демократичните ценности "}
{"url": "http://epicenter.bg/article/Momichentse-pochinalo-sled-razhdane-v-plevenskata-bolnitsa--kadeto-pochina-predi-dni-rodilka-/160427/2/0", "text": "За случай на починало дете, родено в плевенската болница, където преди дни почина родилка, а бебето й е в тежко състояние, съобщиха родителите му в сутрешния блок на Нова телевизия.   „ . Препоръча ни се изследване, което не можехме да си позволим – за 1200 евро. Останалите изследвания, гинекологът ни увери, че те са , в смисъл каквото и да покажат няма да е точно”. Това разказва майката на бебето Галя Горчева.   Гинекологът й обяснил, че въпросното изследване се изпраща в чужбина и показва дали детето има генетични заболявания.   5 дни преди раждането родилката влиза в болница, тъй като при контролен преглед се видяло, че  .   „ . На 2-ри през нощта решихме да се извади детето, да се направи секцио.  ”, разказва Галя.   Бебето било сложено в кувиоз, защото било родено преждевременно. Тогава лекарите казали на майката, че  .   „Започнахме да четем в интернет за този синдром и видяхме, че  . Започнахме да питаме дали е прегледана от  , увериха ни, че детето е напълно здраво и няма причина да викат кардиолог”, разказа още Галя Горчева.     „Единият лекар ни каза, че като наддаде 2,200 ще го преместят в дом за медикосоциални грижи, други казваха, че до 2,500. Случайно видях, че има  . Никой не ни информира за това нещо”, разказа бащата Владимир Врачански.     „  – първо във втора база, после в дом Майка и дете. Видяхме, че диша тежко, казаха ни, че е нормално за недоносените деца. След това я изписаха. Обадихме се на  , която дойде още на следващия ден.  . Веднага се обадихме на кардиолог”, разказа майката.     „По-показания на лекарите детето е било с добри показатели, няма никакъв порок на сърцето.  . След това е изписано и от дома за медикосоциални грижи. За съжаление е починало вкъщи, но въпреки това ние сме свикали ОКК”, заяви пиарът на болницата Момчил Цветков.   „Раждането си е протекло нормално, детето е било леко недоносено,  ”, заяви Цветков.   „Няма достатъчни данни да се изкажа медицински.  ”, заяви Мирослав Ненков, бивш министър на здравеопазването. „От друга страна  .    изследванията, които показват дали плода има генетични увреждания. Грехота е в 21 век ние да говорим, че е нормално да се роди дете със синдром на Даун,  ”, заяви Мария Петрова, специалист по медицинско право.", "date": "2018.08.01", "title": "Втори смъртен случай след раждане в плевенската болница. Починало е бебе със синдром на Даун"}
{"url": "http://epicenter.bg/article/Boyko-Borisov--Ne-vkarvame-v-dalgove-sledvashtite-pokoleniya---tochno-obratnoto/160432/2/48", "text": "Министър-председателят Бойко Борисов отговори на критиките на БСП, отправени по време на събора в Бузлуджа, че правителството е „задлъжняло държавата и следващите поколения” като оповести данни за излишъка в бюджета.   Премиерът закъсня за началото на правителственото заседание. Той обяви, че службите се справят добре с борбата с контрабандата.   „За тези, които казаха, че сме задлъжнили държавата – излишъкът в бюджета е малко над 2 млрд. лв.”, заяви Борисов след справка на зам.-министъра на финансите Росица Велкова.   Той припомни, че когато поели управлението преди година дефицитът е бил 3,7. „С маса плащания, без обезпечение и рекордно нисък външен дълг от 24%”, коментира Борисов.   „Службите работят добре по битката с корупцията и контрабандата. Най-материалният израз са парите в бюджета”, обобщи Борисов.", "date": "2018.08.01", "title": "Бойко Борисов: Не вкарваме в дългове следващите поколения - точно обратното (ВИДЕО)"}
{"url": "http://epicenter.bg/article/Radev--Sigurnostta-i-razvitieto-na-Balkanite-sa-svarzani-s-evropeyskata-perspektiva-na-tseliya-region/160433/2/0", "text": "Обявеният хоризонт 2025 г. за присъединяване на държавите от Западните Балкани към ЕС е възможност и стимул за Сърбия и другите кандидат-членки да извършат необходимите реформи. Това е дълъг път, който изисква всички заинтересовани страни да обединят усилия за постигане на това, което беше обявено от всички сръбски политици за стратегическа цел на Сърбия – членство в ЕС. Това заявява президентът Румен Радев в интервю за сръбското издание CorD Magazine, съобщават от прессекретариата на държавния глава.  Държавният глава откроява утвърждаването на върховенството на закона, защитата на правата на малцинствата, свободата на медиите, ускоряването на процесите в обществения сектор и икономическите реформи, като ключови фактори за осъществяването на напредък в процеса на европейска интеграция.  „Приобщаването на Западните Балкани към обединена Европа е цел на България още от присъединяването на страната ни към Европейския съюз през 2007 г. Нещо повече, това беше и една от целите на политиката на разширяване на самия ЕС, фиксирана с решенията от т. нар. Солунски дневен от 2003 г. „Замразяването“ на тази тема в дневния ред на ЕС за изминалото десетилетие не е в интерес нито на България, нито на държавите от региона, нито дори на ЕС“, посочва Румен Радев. Президентът подчертава, че сигурността, стабилността и икономическото развитие на Балканите са свързани с реализирането на европейската перспектива за целия регион.  „Като страна членка на ЕС и като балканска държава България остава ангажирана с европейската перспектива на региона и е доказала готовността си да подкрепи своите съседи от Западните Балкани по техния път към ЕС. След края на българското председателството страната ни остава активна в тройката на Председателството на Съвета на ЕС и продължава да работи за това фокусът да остане върху региона на Западните Балкани“, посочва още държавният глава.  В отговор на въпрос за резултатите от посещението му в Сърбия през юни т.г., Румен Радев отбелязва положителната тенденция в развитието на политическия диалог, ръста в двустранния стокообмен, който надхвърля 1 млрд. евро, както и увеличението на броя на туристите. „Двете страни имат добро сътрудничество в сферите на отбраната, вътрешните работи и миграцията. Заедно работим успешно по много големи проекти в областите на свързаността, което мисля, че е особено важно за бъдещето и сигурността на двете страни“, добавя Румен Радев. Президентът изразява очакването си българо-сръбския газов интерконектор да бъде завършен през 2022 г., а страната ни да ускори работата по изграждането на магистралата, която ще свързва България и Сърбия, като част от Трансевропейската транспортна мрежа, която представлява най-краткия маршрут между Западна Европа и Близкия изток.  Помолен да коментира най-голямото предизвикателство пред българското национално малцинство в Сърбия, Румен Радев подчертава, че съществуващият климат на доверие и заявената политическата воля на Сърбия трябва да доведат до ефективни и дълготрайни решения на проблемите на българското национално малцинство в областта на образованието, свободата на вероизповеданията, достъпа до информация на роден език. „Зачитането на правата на българското малцинство е важно не само за България, но също и за Сърбия, както и за двустранните ни отношения и европейската перспектива на целия регион“, посочва президентът.  Държавният глава определя направените от Сърбия стъпки и постигнатите резултати за подобряване на положението на българското национално малцинство като окуражаващи. „Това че заедно с президента Вучич посетихме Димитровград и се срещнахме с представителите на българското национално малцинство приемам като знак за единство и огромна решимост на нашите две страни да продължим и занапред да изграждаме взаимно доверие и още по-силно партньорство“, заявява още президентът. Румен Радев приветства предприетите законодателни промени по отношение на правата на националните малцинства в Сърбия и призовава за ефективни действия за тяхното последващо прилагане на практика. „Институцията на Националните съвети трябва да бъде окуражена да упражни в пълен обем правата си, предоставени ѝ от държавата в съответствие със сръбското законодателство“, е позицията на президента.  Румен Радев изразява благодарността си на своя сръбски колега Александър Вучич за поетия ангажимент към проблемите на българското национално малцинство и за неговата решителна подкрепа по време на срещата на двамата държавни глави в Белград за трикратното увеличаване на финансирането от сръбската държава на медийните компании в Сърбия, които произвеждат медийно съдържание на български език.  В отговор на въпрос как вижда бъдещето на Европа и позицията на България в един реформиран ЕС, Румен Радев посочва, че следващите няколко години ще бъдат трудни и е необходимо да се проведе вътрешния дебат в рамките на Съюза.  „Нужна е радикална промяна, защото Европа премина през няколко кризи. Финансовата криза, която се случи преди почти 10 години, доведе до спад в икономическия растеж и беше трудно преодоляна. Безработицата остава на относително високи нива, особено сред младите и това доведе до изостряне на латентни социални противоречия и засегна интеграцията на етническите общности. ЕС премина през криза на доверието. Някои европейски граждани поставят под съмнение дори способността на Съюза да се справи с предизвикателствата“ отбелязва президентът. Държавният глава призовава в бъдеще ЕС да се утвърждава като съюз, „който да обръща повече внимание на нуждите на обикновените граждани“, а днешните разделения между „Севера“ и „Юга“, между „Запада“ и „Изтока“, да бъдат премахнати.  „Ако можем да реализираме този възглед, това ще допринесе за движението на Европа на една скорост. Преди всичко остава нуждата да се защитават тези ценности, които държаха Европа заедно повече от шест десетилетия. България също има интерес да запази основополагащите политики на Европейския съюз като икономическото сближаване и по отношение на земеделието“, посочва още Румен Радев.  Помолен да коментира отправения от него призив при визитата му през месец май в Москва за съхраняване на потенциала за преки газови доставки за България и ЕС през Черно море и дали проектът ще бъде политически приемлив за ЕС, президентът отново подчертава, че това остава най-сигурният, пряк и най-евтин маршрут. „Необходимостта, доставките на руски газ до територията на страните от ЕС да бъдат директни, се определя както от разума, така и от изискванията за енергийна сигурност и надеждност. Те формират основата на изграждания Европейски енергиен съюз. А колкото до това дали проектът ще бъде политически приемлив за ЕС, бих желал да повторя, че осигуряването на преноса на газовите доставки по т. нар. „Южен поток“ по никакъв начин не се различава от плановете на Германия да реализира газопровода „Северен поток“ 2, разбира се при спазването на изискванията на Третия енергиен пакет. Надявам се, че Брюксел ще приеме идеята с разбиране, още повече като се има предвид, че това осигурява допълнителни газови доставки не само до България, но също и до Сърбия, Унгария, Австрия, Северна Италия, също и други страни“, заявява президентът.  Държавният глава подчертава, че ролята на външната политика е да отваря врати за диалог и сътрудничество, а не да нарочва някого за враг. Отношенията на ЕС с Русия не могат да не бъдат повлияни от политическата криза в Източна Европа, но отказът от какъвто и да е диалог не е решение. „Въпреки продължаващото напрежение в отношенията между Русия и ЕС и взаимно наложените санкции, Русия се утвърди като традиционен партньор на Европа в секторите на енергетиката, икономиката, туризма и борбата срещу тероризма. Водещите държави членки на ЕС защитават своите икономически интереси в Русия и не виждам защо това да не бъде валидно и за България“, коментира президентът. Румен Радев призовава избягването на агресивния тон да стане общ принцип в двустранните отношения, а прагматичният диалог с най-голямата страна в Източна Европа е в общ интерес както на ЕС, така и на Русия.  В интервюто си за списание CorD държавният глава определя постигнатото споразумение между Гърция и Република Македония за нейното име, като един от най-трудните въпроси в нашия регион.  „Ако двете страни могат да преминат през юридическите процедури за влизане в сила на споразумението, това ще предостави солидна база за установяване на добросъседски отношения между тези две държави. Надявам се споразумението между България и Република Македония да изиграе същата роля по отношение на моята страна“, подчертава Румен Радев.  ", "date": "2018.08.01", "title": "Радев: Сигурността и развитието на Балканите са свързани с европейската перспектива на целия регион"}
{"url": "http://epicenter.bg/article/Biser-Petkov--Okolo-5600-detsata-bez-pravo-na-nasledstvena-pensiya-shte-poluchavat-semeyna-pomosht/160446/2/0", "text": "Правителството прие законопроект за изменение и допълнение на Закона за семейните помощи за деца, с който се регламентира нов вид месечна помощ за семействата на деца, които са останали без родители. Това каза на брифинг в Министерски съвет министърът на труда и социалната политика Бисер Петков, предаде агенция „Фокус“.    обясни той.   „Не малко са децата на родители, които нямат необходимия осигурителен принос за пенсия“, изтъкна министърът.   който ще бъде съобразен с доходния критерий за другите месечни помощи, който се определя ежегодно с бюджета.  , който е в няколко пъти по-голям от гарантирания минимален доход“, поясни Бисер Петков.   „ “, посочи министърът. „Днес правителството взе решение за отпускане на персонални пенсии на 92 деца от 1 август в новия размер на персоналната пенсия, която от 1 юли е 113 лева“, каза още той.   По разчетите, които са направени, от социалната помощ, която предлагаме,  , поясни Петков.   „Заявяването на новата семейна помощ ще бъде основание за прекратяване на персоналната пенсия на децата, ако получават такава“, обясни той.   „Предвижда се и значително разширяване на кръга на децата, които ще имат право на тази семейна помощ“, заяви Петков.   „ , уточни министърът.   „Отпуснатите до края на годината персонални пенсии ще продължават да се изплащат“, коментира той. „ “, обяви Бисер Петков.   „С този законопроект се прави първата стъпка за извеждане на нехарактерни за осигурителната система плащания, които имат социален характер, към системата на социално подпомагане“, каза още министърът.   , поясни Бисер Петков.   „Новата помощ ще се отпуска, както всички други помощи. Първоначалното ни предложение беше да се отпуска без доходен критерий, но от Министерството на финансите беше предложено да бъде със, както повечето помощи за деца“, обясни той.   „Категорично  , заяви Бисер Петков.   „ . Стига да не получават специално подпомагане по Закона за закрила на детето“, каза още социалният министър.  ", "date": "2018.08.01", "title": "Бисер Петков: Около 5600 деца без право на наследствена пенсия ще получават семейна помощ"}
{"url": "http://epicenter.bg/article/Borisov-naredi-inspektsiya-na-dnevnite-tsentrove-za-hora-s-uvrezhdaniya--STENOGRAMA--/160448/2/0", "text": "Да бъде направена инспекция на дневните центрове за хора с увреждания, разпореди министър-председателят Бойко Борисов по време на днешното правителствено заседание. Това съобщиха от правителствената информационна служба.  Според премиера това е необходимо, след като на вчерашната му среща в Министерския съвет представителите на хората с увреждания са поставили въпроса за качеството на тази услуга.  Ето и текста на стенограмата от правителственото заседание:  БОЙКО БОРИСОВ: Между другото, вчера след срещата с различните неправителствени организации, с министрите и с вицепремиера Дончев, от това, което сега като план сме направили, ще ми се социалният министър, вицепремиерът, здравният министър, те самите или оторизирани от тях хора, бързо да направим инспекция и да проверим тези дневни центрове, нивото, качеството на работа, качеството на услугата, защото се оказва, че и сега се дават много пари, но претенциите са, че самата услуга не е на необходимото ниво.  Така че като свърши Министерският съвет, министрите да седнат, да направят с Томислав Дончев бърз план и да действате. Не трябва сега да го оставяме това с вакуум.  ", "date": "2018.08.01", "title": "Борисов нареди инспекция на дневните центрове за хора с увреждания (СТЕНОГРАМА) "}
{"url": "http://epicenter.bg/article/Pravitelstvoto-shte-odobri-promeni-v-Zakona-za-semeyni-pomoshti-za-detsa/160407/2/0", "text": "Правителството на днешното редовно заседание се очаква да одобри проект на Закон за предприятията на социалната и солидарна икономика, както и промени в Закона за семейни помощи за деца.   Кабинетът ще приеме отчет за изпълнението на общинските програми за овладяване на популацията на безстопанствени кучета на територията на България за 2017 г.    ", "date": "2018.08.01", "title": "Правителството ще одобри промени в Закона за семейни помощи за деца"}
{"url": "http://epicenter.bg/article/Otnovo-vali--Maksimalnite-temperaturi-shte-sa-mezhdu-28--i-33-/160410/2/0", "text": "Днес отново на много места в страната ще се развива купесто-дъждовна облачност. Ще има краткотрайни валежи, в следобедните часове с гръмотевици. Атмосферното налягане е средното за август и през деня ще се задържи почти без промяна. Остават и условията за градушки. Ще духа слаб до умерен вятър от север-североизток. Максималните температури ще са предимно между 28° и 33°, в София - около 28°. Такава е прогнозата на Националния институт по метеорология и хидрология (НИМХ) при БАН съобщи за Агенция „Фокус“ дежурният синоптик Христо Христов. Над Черноморието ще преобладава слънчево време с временни увеличения на облачността и на места ще превали и прегърми. Ще духа слаб до умерен вятър от север-североизток. Максималните температури ще са 28°-30°. Температурата на морската вода е 25°-27°. Вълнението на морето ще бъде 1-2 бала. Над планините ще се развива купесто-дъждовна облачност и ще има краткотрайни валежи с гръмотевици, на отделни места ще са значителни по количество. Ще духа до умерен, предимно източен вятър. Максималната температура на височина 1200 метра ще е около 23°, на 2000 метра – около 16°.", "date": "2018.08.01", "title": "Отново вали! Максималните температури ще са между 28° и 33°"}
{"url": "http://epicenter.bg/article/Nyakolko-sela-v-Devinsko-sa-v-chastichno-bedstveno-polozhenie/160450/2/0", "text": "   заради усложнената обстановка и затруднения достъп, предаде bTV.   , като има сериозни наноси. Хлябът за селото се прехвърля през компрометирания участък с фадромите, които са на терен. Движението по пътя Девин – Кричим е възстановено.   Към момента  .   Междувременно вече  . Частичното бедствено положение в   остава в сила, след като огромно скално свлачище и земна маса затвориха и в двете посоки пътя за село Забърдо и Чудните мостове.   Пътят е единствената връзка на село Забърдо и неговите 500 жители със света.   Работата по разчистването на скалната маса започна още вчера, но ще са нужни няколко дни, за да бъде разчистено и обезопасено платното. Свлачището не е ново – било е укрепено през юни.   От общината съветват туристите да не използват пътя за да стигнат до Чудните мостове.   Разчистването може да започне едва когато времето се успокои, а по-късно днес в Родопите отново се очаква да вали.      Само за час в района над кв. „Ябълка” са се излели между 30 и 35 л. дъжд. 300 метра от улицата са напълно унищожени. Наноси от дървета, боклуци и камъни са запушили дерето, което е трябвало да отведе стичащата се дъждовна вода в реката.     Пострадали хора няма, наводнени са избени помещения.     Равносметката от пороите са удавени животни, повредени пътни настилки и наводнени домове. Хората в   и днес продължават да изпомпват вода от мазетата и разказват за загубите в стопанствата си.   Това е трето наводнение в Тетевенско само за това лято. Според местните жители причините за зачестилите беди е масовата сеч на дървесина в горите.  ", "date": "2018.08.01", "title": "Няколко села в Девинско са в частично бедствено положение"}
{"url": "http://epicenter.bg/article/Vizhte-resheniyata-na-pravitelstvoto-ot-dnes/160451/2/0", "text": "  Правителството одобри доклада на Междуведомствения съвет по отбранителна индустрия и сигурност на доставките за 2017 г.   През миналата година Съветът е провел 7 заседания, на които са издадени 124 лицензи и удостоверения за регистрация за външнотърговска дейност с продукти, свързани с отбраната и 11 изменения към тях.   Спряно е действието на 2 лиценза и на 6 удостоверения за регистрация. Прекратено е 1 удостоверение за регистрация на трансфер на продукти, свързани с отбраната. Възстановено е действието на 2 лиценза и на 5 удостоверения за регистрация. Докладът ще бъде предоставен на Народното събрание.     Правителството одобри отчет за напредъка в изпълнението на Плана за действие с мерки, адресиращи основните проблемни области, възпрепятстващи нарастването на инвестициите. Мерките са утвърдени с РМС №411 от 2016 г.   В рамките на отчетния период към 29 юни 2018 г. за изпълнени четири правни мерки. Изменен и допълнен е Законът за морските пространства, вътрешните водни пътища и пристанищата на Република България, отстранявайки пропуски в законовата уредба относно изработването, съгласуването, приемането и одобряването на генералните планове на пристанищата за обществен транспорт и подробните устройствени планове за яхтените, рибарските и пристанищата със специално предназначение, както и на специализираните пристанищни обекти и на брегоукрепителните хидротехнически съоръжения в акваторията на Черно море и в българския участък на река Дунав. Одобрени са и свързаните с това промени в Закона за устройство на територията. По този начин се облекчават инвеститорите при получаване на разрешителни за строителство на пристанища и специализирани пристанищни обекти.   Приети са изменения в Закона за туризма, с които „къща за гости“ се определя като „жилищна сграда“. С тази промяна се премахват затрудненията пред инвеститорите, които се пораждаха от неясния статут и не причисляването на къщите за гости към определена категория строежи.   С нормативни промени в Наредбата за условията и реда за провеждане на обучение чрез работа (дуално обучение) и в Закона за развитие на академичния състав в Република България се адресират проблеми, свързани с липсата на специалисти в търсени от бизнеса области, както и с лошото качество на професионалното образование.   Изпълнение са и мерки, водещи до подобряване обслужването на юридическите и физическите лица от Национална агенция за приходите (НАП). Облекчени са административните процедури и изисквания към клиентите на НАП при подаване на заявления и потвърждаване на достъпа до електронни услуги на НАП от всеки офис на агенцията. Уеднаквена е практиката на всички офиси на НАП и са разширени предоставяните от Агенцията електронни услуги, с което е подобрено прилагането на регламентираните правила при получаване на документи, подписани с електронен подпис на официалните електронни адреси на НАП.     Правителството прие Отчет за изпълнение на общински програми за овладяване на популацията на безстопанствените кучета на територията на България за 2017 г. Само петнадесет от общо 265 общини нямат приети общински програми за овладяване популацията на безстопанствените кучета. Регистрираните приюти в страната са 47.   Общият брой на преброените безстопанствените кучета, получен при събиране на данните от всички общини в България е 24 194 за 2017 г. Техният брой през 2016 г. е бил 25 861. При изпълнение на Общинските програми за овладяване на популацията на безстопанствените кучета в страната през 2017 г. са заловени 22 318 броя, от които 3 817 броя са осиновени. В областите Бургас, София град, Стара Загора и Русе е най-голям процентът на осиновени кучета.     92 деца без право на наследствена пенсия от починал родител ще получат персонални пенсии в размер на 113,02 лв. месечно, реши правителството.   Пенсиите са в размер на 90 на сто от социалната пенсия за старост и ще се изплащат от 1 август. С отпускането им ще бъдат подпомогнати 50 семейства, останали в затруднено финансово положение.     Допълнителни разходи в размер на 171 500 лв. по бюджета на Министерството на правосъдието, бяха одобрени днес от Министерски съвет. Сумата е предназначена за възстановяване на направените от министерството разходи по изплащане на обезщетения на граждани и юридически лица, пострадали от бавно правосъдие.   Това е общият размер на сумата, изплатена през второто тримесечие на 2018 г. от бюджета на Министерството на правосъдието по сключени споразумения за нарушени права за разглеждане и решаване на делата им в разумен срок.   Изплащането на обезщетения за вреди от бавно правосъдие се извършва по реда на Глава трета „а“ от Закона за съдебната власт. Заявления срещу актове, действия или бездействия на органите на съдебната власт, с които се нарушава правото на разглеждане и решаване на делото в разумен срок, могат да подават страни по приключени граждански, административни и наказателни производства, както и обвиняеми, пострадали или ощетени юридически лица по прекратени досъдебни производства. Заявленията се разглеждат от специализирано звено на Инспектората към Висшия съдебен съвет, където се извършва проверка на обстоятелствата, а произнасянето по преписката се дължи в 6-месечен срок от постъпването на заявленията. Ако бъде преценено, че правото на заявителя на правосъдие в разумен срок е било нарушено, министърът на правосъдието или посочено от него лице определя размера на обезщетението, съобразно практиката на Европейския съд по правата на човека и предлага сключване на споразумение със заявителя.   Средствата, необходими за изплащане на сумите по сключените споразумения, са планирани в централния бюджет.     Правителството одобри Доклад за дейността на Съвета за координация в борбата с правонарушенията, засягащи финансовите интереси на Европейския съюз през 2017 г.   Документът обхваща мерките, предприети у нас за борба с измамите, засягащи приходната и разходната част на бюджета на ЕС. Представени са по-важните законодателни, административни, организационни и оперативни мерки за осъществяване на ефективна превенция и противодействие на нередностите и измамите. Докладът включва обобщение и анализ на статистиката за миналата година за докладваните нередности, засягащи бюджета на ЕС, делегиран за изпълнение на България в режим на споделено управление.   Правителството одобри също така и Отчета за изпълнение на Плана за действие за 2017 г. за изпълнение на Националната стратегия за превенция и борба с нередностите и измамите, засягащи финансовите интереси на ЕС, за периода 2014 -2020 г. Отчетът и Докладът за дейността на съвета за координация са изготвени на базата на информация, представена от членовете на Съвета и Прокуратурата на Република България.     Правителството определи три лечебни заведения за университетски болници за срока на новата им акредитационна оценка. Това са „МНОГОПРОФИЛНА БОЛНИЦА ЗА АКТИВНО ЛЕЧЕНИЕ ПО НЕВРОЛОГИЯ И ПСИХИАТРИЯ „СВ. НАУМ“ ЕАД, „Университетска многопрофилна болница за активно лечение „СВЕТА ЕКАТЕРИНА“ ЕАД и „УНИВЕРСИТЕТСКА МНОГОПРОФИЛНА БОЛНИЦА ЗА АКТИВНО ЛЕЧЕНИЕ „СВ. ИВАН РИЛСКИ“ ЕАД. И трите софийски лечебни заведения до настоящия момент са се ползвали с правата на университетска болница.     Правителството прие решение да се промени статутът на управляван от Национална компания „Железопътна инфраструктура“ имот от публична държавна на частна държавна собственост. Теренът се намира в гр. Велико Търново, Промишлена зона „Дълбока лъка“ и е с площ 35 779 кв. м. Той няма функционално и технологично значение за сигурността и осъществяването на железопътните превози, тъй като няма обекти на железопътната инфраструктура. С промяна на собствеността се дава възможност на компанията да се разпорежда с имота и така да реализира приходи, необходими за подобряване на финансовото й състояние.   На частна държавна собственост се променя статутът и на поземлени имоти в гр. Стара Загора, които са с предоставени права за управление на Министерство на отбраната.   Имот, управляван от Държавно предприятие  „ Пристанищна инфраструктура“ от публична държавна става частна държавна собственост. Имотът се намира в гр. Бургас, Пристанище, Терминал Изток, и представлява обект с площ 1065,15 кв. м, разположен на 2 етаж от сграда Магазия 1. Предвижда се той да бъде предоставен на Националната художествена академия във връзка с акредитационна процедура за откриване на филиал в Бургас, в който да се провежда образователна и културна дейност.   Други имоти - частна държавна собственост, намиращи се в Русе, са обявени за публична държавна собственост. Те са предоставени за управление на Русенския университет „Ангел Кънчев“ за осъществяваната от него научно-изследователска работа в изпълнение на договор за партньорство с БАН и за административни цели по трансграничен проект. Промяната в статута на имотите ще допринесе за изпълнение функциите на университета за развитие на научната дейност.   „Български пощи'“ ЕАД ще продадат гаражни помещения в Благоевград. Общата площ на недвижимите имоти е 367 кв. м. Продажбата ще се извърши чрез търг с тайно наддаване при начална цена, не по-ниска от определената от независим оценител. Предложените на търг недвижими имоти са изгубили първоначалното си предназначение и функция и не са необходими за изпълнение на основната дейност на дружеството.   По предложение на Междуведомствения съвет за управление на отнетото имущество, Министерският съвет възложи на Националната агенция за приходите да осъществи съответните правни и фактически действия и да продаде по реда на Данъчно-осигурителния процесуален кодекс имущество, отнето в полза на държавата с влезли в сила съдебни решения по 10 случая.   Правителството прие също решение за учредяване безсрочно право на строеж върху поземлен имот в горска територия - публична държавна собственост, в землището на с. Зверино, община Мездра, област Враца. Имотът, с площ 400 кв. м се намира в района на дейност на Териториално поделение „Държавно горско стопанство Мездра“ към ДП „Северозападно държавно предприятие“ - Враца. Той ще бъде използван за изграждане на стълб за телекомуникационно оборудване и съоръжения на техническата инфраструктура към него на обект: „Базова станция GSM/UMTS № 5538“. „Теленор България“ ЕАД ще заплати по сметката на ДП „Северозападно държавно предприятие“ - Враца цена за учредяване безсрочно право на строеж в размер на 4 488,00 лв. По сметка на Изпълнителна агенция по горите ще бъдат заплатени режийни разноски на стойност 89,76 лева. По сметката на община Мездра ще бъде заплатен данък за придобиване на ограничено вещно право в размер, определен от общинския съвет.   Безвъзмездно право на строеж се учредява върху имот - публична държавна собственост, част от дъното на българския участък на река Дунав, в полза на община Русе за изграждане на нови стационарни хидротехнически съоръжения. С тях ще се оформи защитена зона (лиман) за малки плавателни съдове в участъка между корабни места № 6 и № 7 от пристанище „Пристис“. Освен това ще бъде направена реконструкция и модернизация на съществуващите кейови стени на пристанището.   Правото на строеж е учредено в съответствие с одобрения генерален план на пристанището.   Строежът е финансиран по Програма  „INTERREG V-A  Румъния - България 2014 - 2020 г.“ като част от изпълнението на проект „Изработване на интегриран план за градско възстановяване и развитие на гр. Русе“.   Държавата Либия ще придобие имота, в който се намира посолството й. Това реши Министерският съвет, като одобри договор между двете правителства.   Имотът, който се намира в столичния квартал ж-к „Младост “  на бул. „Андрей Сахаров“ № 48, се ползва от 1996 г. от либийската страна за своята дипломатическа мисия.     След проведен конкурс „Атлиман 2“ ЕООД е определен за концесионер на морски плаж „Китен-юг“ ,  община Приморско, област Бургас. Концесионерът се задължава да за целия срок на договора за концесия от 10 г. цената за 1 бр. чадър да е в размер до 7 лв. с ДДС, а цената за 1 бр. шезлонг - до 7  лв.  с ДДС в зоната за платени плажни принадлежности на морския плаж.   Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане в размер на 7.20 на сто без ДДС.   Размерът на годишното концесионно плащане за първата година от срока на концесията е в размер на 187 722,41 лв. с ДДС. Предложени са инвестиции за организация на спортно-развлекателните дейности на морския плаж в размер на 33 240 лв. с ДДС за срока на концесията.      Софийското дружество „Прохорово майнинг ”  АД ще добива медни руди с попътни компоненти от молибден и злато от находище  „ Прохорово“, участък „Прохорово“. Концесията се предоставя за срок от 35 години. Очаква се за този срок постъпленията от концесионни плащания да бъдат в размер на около 54.8 млн. долара без ДДС. По закон те постъпват в държавния бюджет и в бюджетите на общините по местонахождение на концесионната площ - в случая Тунджа и Нова Загора. Концесионерът предвижда инвестиции през периода на концесията за обезпечаване на производствената дейност в размер над 214 хил. долара.   За срок от 29 години „Минна компания“ ЕООД – София ще добива лигнитни въглища от находище „Алдомировски въглищен басейн“, участък „Радуловци“, намиращ се на територията на община Сливница, Софийска област. Постъпленията от концесионни плащания за срока на концесията се очаква да достигнат около 5.3 млн. лева без ДДС. Концесионерът предвижда да инвестира над 3 млн. лв.     Допълнителни дейности по ограмотяване на 10 000 възрастни над 16 години е една от мерките, които предвижда Планът за действие за 2018 г. в изпълнение на Националната стратегия за учене през целия живот за периода 2014 - 2020 година. С него ще продължи осигуряването на условия за преход към функционираща национална система за учене през целия живот.   Действията ще бъдат насочени към част от нейните основни инструменти: Европас, Европейския паспорт на уменията, кариерното ориентиране и др. В Плана са включени и приоритетни дейности, свързани с намаляване на относителния дял на преждевременно напусналите образователната система. Те са насочени към постигане на устойчиви резултати от функционирането на Механизма за съвместна работа на институциите по обхващане и включване в образователната система на деца и ученици в задължителна предучилищна и училищна възраст.   В областта на училищното образование и обучение планът предвижда 2000   ученици да повишат своята информираност за Международното образователно изследване  PISA  2018, а 5 000 ученици в VI клас да участват в оценяване за измерване на степента на тяхната четивна грамотност. 1300 учители ще участват в обучение, насочено към прилагане на различни методи за оценяване на учениците в контекста на  PISA  2021.   Основният фокус през 2018 г. в областта на професионалното образование и обучение ще продължава да бъде връзката между образованието, обучението, ученето и нуждите на пазара на труда. Повече от 1100 безработни лица, предимно младежи, ще бъдат включени в стажуване и чиракуване, осигурено с финансиране от държавния бюджет. Такива възможности ще се предоставят и по ОП „Развитие на човешките ресурси“ 2014-2020 г. Чрез реализирането на още 70 паралелки за дуално обучение ще продължи да се повишава атрактивността и важността му сред учениците и техните родители, като ще се работи и за засилване ролята на бизнеса в него.    За популяризиране на ученето през целия живот сред всички български граждани за четвърта поредна година ще бъдат организирани национални дни на учене през целия живот, в които се предвижда да вземат участие повече от 300 участници.   Предвижда се да бъде извършена оценка на напредъка при постигането на целите в националната стратегия, свързани с реализиране на политиката за учене през целия живот. Оценяването на напредъка ще бъде осъществено в рамките на мащабен консултативен процес, извършен на областно и национално равнище.     Правителството одобри проект на Закон за предприятията на социалната и солидарна икономика. Нормативният акт цели развитието на социалната и солидарна икономика като стопански отрасъл, което ще подобри достъпа до заетост и обучения на хората от уязвимите групи, ще създаде условия за повишаване на техния жизнен стандарт и ще намали социалното неравенство.   Законопроектът дефинира същността, мястото и ролята на социалните предприятия като стопански обединения с подчертано различна ценностна насоченост, постигащи висока икономическа и социална резултативност. Нормативният акт урежда свързани със социалната и солидарна икономика отношения, видовете субекти и мерките за тяхното насърчаване, както условията и реда за дейността на социалните предприятия.   Чрез законопроекта се регламентира, че субектите на социалната и солидарна икономика са кооперациите, юридическите лица с нестопанска цел и социалните предприятия. Предвижда се да се създаде публичен Национален регистър на социалните предприятия в България, които ще се класифицират в две категории: клас А и клас А+.   Според проекта държавата чрез министъра на труда и социалната политика ще насърчава социалните и солидарните предприятия като им предоставя методическа помощ в търсенето на специализирано финансиране за дейността им, провежда национални обучителни програми за развитие на техния управленски капацитет.   Законопроектът е разработен в изпълнение на Управленската програма на правителството. Социалната и солидарна икономика е форма на предприемачество, водещо до създаване на условия за по-добра взаимосвързаност на индивидуалните и колективни интереси, като преимущество имат социалните пред икономическите цели. Сдружаване в обществена и/или колективна полза, прозрачно управление, независимост от органите на държавната власт, участие на членовете и/или работниците при вземане на решения са основни принципи на социалната и солидарна икономика.     Нов вид месечна помощ за деца без право на наследствена пенсия от починал родител предвижда законопроектът за промени в Закона за семейни помощи за деца, който беше одобрен от правителството. Предлаганите промени отговарят на потребността за специална защита и подкрепа на децата, които не се отглеждат от двамата си родители поради смърт в семейството.   Новата месечна семейна помощ ще се предоставя на другия родител или на настойника/попечителя, които отглеждат детето. Помощта ще се предоставя до навършване на 18-годишна възраст, а ако детето учи - до завършване на средно образование, но не повече от 20-годишна възраст. Ако детето е завършило средното си образование преди навършване на 18-годишна възраст, помощта ще продължи да се предоставя до навършването й. Предвижда се и възможност за получаване на новата помощ от семействата на роднини и/или близки, при които е настанено дете, когато семейството не получава месечна помощ за отглеждането му съгласно Закона за закрила на детето.   Новата помощ ще се предоставя от 2019 г., като ще се отпуска след доходен тест, а размерът й ще се определя ежегодно със закона за държавния бюджет. Помощта ще се отпуска за 12 месеца и ще може да се получава заедно с останалите видове семейни помощи, но няма да може да се получава заедно с персонална пенсия на дете по Кодекса за социално осигуряване.     Министерският съвет прие Постановление за изменение на Наредбата за условията и реда за отпечатване и контрол върху ценни книжа.   Промените целят осъвременяване на разпоредбите на Наредбата и въвеждане на иновативни решения и подходи при отпечатването на ценни книжа. Осигурява се възможност за въвеждане на нови материали при отпечатването на ценни книжа и отпадат несвойствените за Министерството на финансите дейности по доставка и осигуряване на специфични изисквания при съхранението на различни видове материали за печат на издаваните от МФ ценни книжа. С промените не се изключва употребата на специализирана хартия, а се въвежда допълнителна възможност за избор на различен от хартия материал.     Правителството одобри изменения в Устройствения правилник на Министерството на икономиката. Предвижда се увеличаване числеността на заместник-министрите на икономиката от двама на трима, за сметка на числеността на Общата администрация и респективно числеността на дирекция „Финанси и управление на собствеността“.    Заместник-министърът ще подпомогне министъра при осъществяването на политическата програма на правителството в областта на икономиката, при разработването на проекти на нормативни актове и при изпълнението на многофункционалните му правомощия.   Предвидено е и отмяна и заличаване на текстове по отменения Закон за предотвратяване и установяване на конфликт на интереси, което ще осигури съответствие на Устройствения правилник на Министерството на икономиката със Закона за противодействие на корупцията и за отнемане на незаконно придобитото имущество (ЗПКОНПИ).     Правителството прие промени в Устройствения правилник на Министерството на труда и социалната политика с цел синхронизирането му с Регламент 2016/679 на Европейския парламент за защитата на физическите лица, във връзка с обработването на лични данни. С измененията се уреждат функциите на длъжностно лице по защита на личните данни с оглед законосъобразното прилагане на нормативните актове в тази област.   С приетите промени се въвеждат функционални промени в отделните дирекции на министерството, чиято цел е повишаване на ефективността на административните процеси, качеството на предоставяните електронни административни услуги и включване на допълнителни дейности, съобразно тяхната функционална компетентност.   Общата численост на МТСП се увеличава с четири щатни бройки, които ще бъдат осигурени чрез намаляване на числеността на Агенцията по заетостта с три щатни бройки и на Националния институт за помирение и арбитраж с една щатна бройка. Направени са промени и с оглед синхронизация на функциите на Инспектората на министерството с последните изменения и допълнения на Закона за администрацията и приетия нов Закон за противодействие на корупцията и за отнемане на незаконно придобитото имущество.     Правителството прие промени в Устройствения правилник на Изпълнителна агенция по горите. Общата численост на персонала в агенцията се увеличава с 5 щатни бройки. С повечето горски инспектори ще се засили контролът по стопанисване, ползване и опазване на горските територии.   С правителственото постановления се променят и наименованията на две дирекции, структурата и числеността им, създава се и нова дирекция.   Съгласно Закона за горите, за нуждите на държавната политика за развитие на горския сектор се провежда национална инвентаризация на горските територии. Новата дирекция „Инвентаризация и планиране“ ще организира изработването на плановете за ловностопанските дейности и за дейностите по опазване от пожари, ще контролира изработването на планове и програми за горските територии.     Промени в концепцията за традиционните пощенски услуги ще бъдат обсъждани на извънреден Конгрес на Всемирния пощенски съюз от 3 до 7 септември в Адис Абеба. Правителството одобри позицията и състава на българската делегацията на форума.   На Конгреса ще бъдат разгледани и приети предложения, свързани с усъвършенстването на международните пощенски услуги в рамките на Световната пощенска стратегия през периода 2017-2020 г. Предлаганите промени са мотивирани с необходимостта пощенските оператори да отговорят на новите процеси, свързани с ръста на електронната търговия. Делегатите ще формулират и основни критерии, свързани с предоставянето на услугите с добавена стойност.     Министерският съвет прие законодателната и оперативната си програма за периода 1 юли -31 декември 2018 г. Законът за нормативните актове предвижда одобряването на проекти на закони и приемането на подзаконови нормативни актове на Министерския съвет да се осъществява въз основа на законодателна и оперативна програма за шестмесечен период. Програмите осигуряват планиране на актовете, които Министерският съвет ще разгледа и приеме през периода, както и планиране на процеса по извършването на оценка на въздействието.   Законодателната и оперативната програма дават информация за основните положения на предлаганата уредба и последиците от прилагането й, цели, мотиви за приемане на актовете и сроковете за тяхната подготовка, съгласуване и приемане. Дават също така възможност за повишаване на прозрачността на процеса по изготвяне и приемане на нормативни актове и създават условия за по-широко гражданско участие в обществените консултации по проектите на нормативните актове. Включването на проекти в програмите се осъществява след извършена предварителна оценка на въздействието.    Законодателната програма предвижда да бъдат разгледани общо 26 предложения за законопроекти, като 3 от тях са предложения за нови закони, за които ще бъде извършена цялостна предварителна оценка на въздействието. Оперативната програма предвижда да бъдат разгледани 32 проекта на нормативни актове от компетентността на Министерския съвет.   Съгласно разпоредбите на Закона за нормативните актове и Устройствения правилник на Министерския съвет и на неговата администрация, програмите ще бъдат публикувани заедно с извършените частични предварителни оценки на въздействието на Портала за обществени консултации  www.strategy.bg.     Правителството  одобри доклад с резултатите от неформалното заседание на Съвета на ЕС „Правосъдие и вътрешни работи“ във формат „Вътрешни работи“, проведено на 12 и 13 юли в Инсбрук, Австрия.   Министрите са дискутирали управлението на външните граници и миграцията, изграждането на стандарти за работа на полицията в близост до обществото, засилване на сътрудничеството в борбата с контрабандата на мигранти, както и необходимостта от създаване на европейски стандарти за защита на евреите и борбата с антисемитизма. От страна на Председателството е била направена презентация на Виенския процес и предимствата на работата при подобен модел. Проведена е и работна закуска между ЕС и страните от Източното партньорство, на която е подчертана необходимостта от активно сътрудничество с региона в областта на правосъдието и вътрешните работи.     Правителството прие промени в Наредбата за общите изисквания към информационните системи, регистрите и електронните административни услуги, с които най-често използваните средства за електронна идентификация – квалифицираният електронен подпис (КЕП) и персоналният идентификационен код (ПИК), издаван от Националната агенция за приходите или от Националния осигурителен институт, ще се използват пълноценно и след 2018 г. при заявяване и предоставяне на административни услуги по електронен път.   С удължаването на срока се гарантира непрекъснатост на процеса по заявяване и предоставяне на електронни административни услуги, както и се разширява кръгът от средствата, използвани за електронна идентификация на гражданите. С промяната се регламентира правна възможност при заявяване на електронни административни услуги за електронна идентификация на физически лица, освен ПИК на НАП и НОИ, да се използва и уникалният код за достъп (УКД), издаван от Националната здравноосигурителна каса, след интеграцията им със системата за електронна автентикация на Държавна агенция „Електронно управление“.     Министерският съвет одобри допълнителни трансфери по бюджетите на общини за 2018 г. в общ размер на 110,9 млн. лв. и 358 хил. лв. за ремонт и довършителни дейности на православни храмове в гр. Варна и гр. Русе.   Разчетени са средства по бюджета на община Пловдив в размер на 9 млн. лв. за финансиране на изграждането на нова или обновяване на съществуваща културна инфраструктура (художествени галерии, кина, зали за временни експозиции) и за обновяване на друга градска среда (площад „Централен“ и прилежащи културни пространства и др.). Финансираните обекти са в изпълнение на приетата с Решение №  302  на Министерския съвет от 2 юни 2017 г. Многогодишна програма (2015-2019 г.) за подкрепа на избрания за Европейска столица на културата български град.    По бюджета на Столична община е предвиден допълнителен трансфер в размер на 15 млн. лв. за финансиране изграждането на разширение на метрото – Трета метролиния, етапи І и ІІ, участъка от бул. „Владимир Вазов“ – ЦГЧ – жк „Овча купел“ – кв. „Горна баня“. Проектът е продължение на изграждащата се Трета метролиния от бул. „Владимир Вазов“ до жк „Овча купел“ със съвместна жп спирка и метростанция на жп линията София-Перник в кв. „Горна баня“ и ново метродепо в кв. „Земляне“.   С постановлението са одобрени средства по бюджетите и на редица други общини, които са предназначени приоритетно за ремонт на общинска улична мрежа и за реализиране на редица инфраструктурни проекти в подкрепа на общинската социална и жилищна среда.   Допълнителните трансфери по бюджетите на общините и по бюджета на Министерския съвет се предоставят за сметка на предвидените средства в централния бюджет за 2018 г. и за сметка на преструктуриране на разходите и/или трансферите по централния бюджет за 2018 г. ", "date": "2018.08.01", "title": "Вижте решенията на правителството от днес"}
{"url": "http://epicenter.bg/article/Deyvid-Haselhof-se-ozheni-za-treti-pat-na-66/160436/10/100", "text": "Актьорът Дейвид Хаселхоф, прочул се с ролята си в хитовия сериал \"Спасители на плажа\", се ожени за трети път, пише Дир.бг Говорител на 66-годишната звезда е потвърдил, че Дейвид е минал под венчило с 38-годишната си избраница, модела Хейли Робъртс, на церемония в тесен семеен и приятелски кръг в Италия.   Дейвид Хаселхоф и Хейли Робъртс се срещат за първи път преди седем години, когато актьорът е съдия в шоуто \"Великобритания търси талант\". По време на снимките на прослушванията Робъртс се обръща към Хаселхоф с молба за . Актьорът й казва, че ще го получи само в замяна на телефонния й номер.   Двойката оповести годежа си през 2016 г. Дейвид Хаселхоф има две дъщери от брака си с актрисата Памела Бах.      ", "date": "2018.08.01", "title": "66-годишният Дейвид Хаселхоф се ожени за трети път "}
{"url": "http://epicenter.bg/article/Haknaha-profili-na-balgarski-zvezdi-v-Instagram--iskat-po-200-evro--za-da-vazstanovyat-akauntite/160437/10/99", "text": "Турски хакери разбиха профилите на български знаменитости в Instagram. Някои от изнудвачите искали откуп, за да върнат акаунта на жертвата.  коментира фитнес моделът Биляна Йотовска за „Здравей, България”.   , каза певицата Ева Георгиева.   Тя сподели, че след като профилът й е бил блокиран, веднага е получила съобщение, че може да го възстанови, ако заплати 200 евро.  обясни Спас Иванов, експерт по киберсигурност.   Той съветва потребителите задължително да включват двуфакторната идeнтификация (two-factor authentication) на профилите си, за да се предпазят от подобен вид посегателство над личните им данни.", "date": "2018.08.01", "title": "Хакнаха профили на български звезди в Instagram, искат по 200 евро, за да възстановят акаунтите"}
{"url": "http://epicenter.bg/article/Melaniya-obleche-beli-danki-i-byala-riza-napat-za-Nyu-Dzharsi--Snimki-/160439/10/84", "text": "48-годишната Мелания Тръмп отдавна е напуснала модния бизнес, но това не се е отразило на чувството й за стил. Ето защо тя привлича вниманието на всички с появите си.    Последният пример е от петък, когато Мелания заедно със съпруга си, президентът на САЩ Доналд Тръмп, посети Ню Джърси. Двамата прекараха уикенда там.    Визията на първата дама, докато напуска Белия дом, предизвика небивал интерес. Мелания бе като истински ангел. Тя бе облечена изцяло в бяло - с тесни дънки и риза с равномерно навити ръкави.   В ръцете на първата дама имаше и бяла кожена чанта от Burberry. Интересно е, че един от елементите на чантата е жълт, така че подобен цвят бяха и обувките й.   Припомняме, че по-рано тази седмица Мелания сподели нещо прелюбопитно в личния си Инстаграм профил - снимка, от която става ясно, че вече е започнала да се подготвя за предстоящите коледни празници.   „Може би затова, и за да избяга от летните жеги през уикенда, Мелания бе заложила на изцяло бял костюм”, шегуват се модните стилисти, които обаче са единодушни, че визията й е зашеметяваща, както винаги.   Източник: blitz.bg", "date": "2018.08.01", "title": "Мелания облече бели дънки и бяла риза напът за Ню Джърси (Снимки)"}
{"url": "http://epicenter.bg/article/Balgarka-s-uvreden-sluh-specheli-vtoro-myasto-v-konkurs-za-krasota/160440/10/99", "text": "Българка с увреден слух спечели второ място в престижен конкурс за красота в Ямайка. Силвия Данева снощи се върна от конкурса \"Обединени нации\" 2018. Тя е единствената допусната участничка с увреден слух.   Силвия от малка преследва мечтата си да се качи на модния подиум. И друг път е била на челни места на конкурси за красота, но звездата й изгрява преди две вечери в Ямайка, където печели второ място на световния конкурс \"Мисис Обединени нации\" 2018.   \"Чувствам се прекрасно! В началото бях малко притеснена как ще общувам с останалите участници. Но успях! Комуникирах с писане, а и ми беше предоставен преводач. Когато си положително настроен няма проблеми, всичко се подрежда и успехът е гарантиран\", заяви Силвия пред БНТ.   Конкурсът е престижно международно събитие, обединяващо представители на широк кръг от общности и култури от цял свят. Проектът стартира през 2012 г. и се провежда всяка година. Главната идея е насърчаване на международното сътрудничество, обединение на културите и народите по света и споделяне на различни традиции.", "date": "2018.08.01", "title": "Българка с увреден слух спечели второ място в конкурс за красота (Снимки)"}
{"url": "http://epicenter.bg/article/Megan/160447/10/84", "text": "Британската специалистка  разкри пред вестник \"Сън\" тайната на  , пришити към роклите на  - в тях съпругата на принц Хари крие ръцете си. Изданието изтъква, че бившата  е персона, с доста добра увереност в себе си. А дълбоките джобове са неин избор не от вълнение, а заради модни пристрастия. на  им е голям почитател, тъй като тя много си пада по модата от 50-те години на миналия век, пише Дарик. Нейните рокли са вдъхновени от Одри Хепбърн, а те задължително се носят с едната ръка в джоба, което едва ли не е правило на етикета.   Пресен пример е  , в която Хари взе участие. Тя се появи в тъмносиня рокля на венецуелската дизайнерка Каролина Ерера, отличаваща се с дълбоки джобове. Коланът пък напомня на визията на популярната актриса от \"Закуска в Тифани\".   Преди седмица пък принц Хари и съпругата му бяха специални гости на официалното откриване на голяма изложба, посветена на Нелсън Мандела.    По време на събитие на Общността на нациите още преди сватбата си   Тъмен блейзър и отворени обувки на висок ток допълваха визията на актрисата.", "date": "2018.08.01", "title": "Стилът на херцогиня Меган е вдъхновен от Одри Хепбърн, твърдят експерти (Снимки)"}
{"url": "http://epicenter.bg/article/Dj-Doncho--Apsurt-i-kompaniya-shturmuvat-morski-klubove-s-butikovi-ketsove/160462/10/0", "text": "Куп родни хип-хоп звезди щурмуват черноморските курорти в началото на август с турнето Hip Hop History Repeating  2018.   Купонът ще се вихри  в най-яките клубове и плажни барове на Градина, Лозенец, Слънчев бряг и още четири горещи точки. Стартът е на 2 август във Варна.   И тази година под вещото ръководство на Dj Doncho на морското турне ще видим най-добрите хип-хоп изпълнители.   Ъпсурт, Spens, Alex P, Dim4ou, Ndoe, Skillerса  част от имената, които ще забавляват феновете на морето. На пулта са DJ Doncho, DJ Cass и DJ Chukee, които за поредна година ще взривяват феновете с музиката си.   Веселбата  ще се допълва и от горещите танци на балет Nova.   За първи път през тази година освен с хитове, изпълнителите от звездния екипаж на Doncho ще блеснат и с творчески решения на сцената. В отговор на най-новата  мода – персонализирани кецове,  всеки от тях ще обуе един от култовите модели на веригата Buzz Sneaker Station, които ще бъдат със специално направен за звездата дизайн. Кецовете са от ретро модела Air Force 1 на Nike.   Спонсорът на турнето Buzz ги персонализира, за да подчертаят собствения стил на всеки от музикантите. Използвани са характерни знаци и образи за конкретните изпълнители, които да ги направят „техните кецове“ за сцена. Преди старта на морското турне изпълнителите получиха специалните си обувки и не скриха изненадата си от дизайнерските изпълнения.   Коя  от бутиковите обувки е най-доброто попадение, ще стане ясно след специална игра, в която феновете ще избират най-якия дизайн с онлайн гласуване, а участвалите ще могат да спечелят персонализиран чифт за себе си.   „Идеята за дизайнерските кецове е жестока, даже очакваме танците да ни се получат по-добре“, убедени са организаторите на турнето. Феновете ще могат да разберат това от 2 до 8 август в морските курорти, а купонът е гарантиран. Най-големите почитатели  на хип-хопа и готините кецове пък ще си тръгнат с подаръци от спонсорите.   2 август – клуб „Хоризонт“, Варна 3 август - Кайт бар, Градина 4 август – Амая Бийч, Крайморие 6 август – Хасиенда Бийч, Лозенец 7 август – клуб „Ревю“, Созопол 8 август – Бедрум Бийч, Слънчев бряг", "date": "2018.08.01", "title": "Dj Doncho, Ъпсурт и компания щурмуват морски клубове с бутикови кецове"}
{"url": "http://epicenter.bg/article/Antoniya-Petrova-chaka-bebe/160478/10/100", "text": "С първа рожба скоро ще се сдобие една от най-противоречивите носителки на титлата Мис България – Антония Петрова.   Според близки до изкусителната блондинка, тя вече е бременна в третия месец. Това обяснява защо с новата й тръпка – медикът Ивайло Батинков, прибързаха със сватбата, пише \"Монитор\".   Припомняме, че миналия месец двамата си казаха заветното „да“ на стилна церемония на плаж в съседна Гърция. Меденият си месец те поляха в Истанбул. В момента влюбените са се отдали на заслужена почивка в Ню Йорк.   Искрата между Антония и Ивайло пламва преди четири месеца, но Мис България 2009 получила годежен пръстен още след 30-ия ден. Двойката пази отношенията си далеч от зоркия поглед на папараците. Това е вторият път, в който Антония слуша Менделсон. Тя беше във връзка с руския бизнесмен Александър Бередин цели десет години.   Двамата така и не се сдобиха с наследник. Миската с юридически ценз обясни, че в лицето на Бередин не е срещнала бащата на своите деца. В медийното пространство се въртят сценарий, че тя всъщност е имала репродуктивни проблеми. Малко след като се запознали с Батинков, двамата се отбили край Рупите на път за Гърция и тогава Антония се помолила за наследник.   За избраника на перничанката и баща на детето й се знае, че е бивш шеф на болница „Токуда“, а в момента развива собствен бизнес в областта на ортопедията и медицината.", "date": "2018.08.01", "title": "Антония Петрова чака бебе"}
{"url": "http://epicenter.bg/article/Patnicheski-samolet-se-razbi-v-Meksiko--nyama-zhertvi/160422/7/0", "text": "Самолет катастрофира малко след излитането си от летище в Мексико, предаде Нова телевизия.   За щастие, при инцидента няма загинали. 85 души обаче са пострадали, като в болница са настанени 37. Двама са в критично състояние. Единият пилот е претърпял операция на гръбнака, а младо момиче е с 25% изгаряния по тялото.   На борда на машината „Ембраер 190” са се намирали общо 97 пътници и четирима души екипаж.   Най-вероятната причина за инцидента е лошото време. В момента на излитането самолетът е попаднал в силна градушка и е бил подложен на мощно въздушно течение.", "date": "2018.08.01", "title": "Пътнически самолет се разби в Мексико, няма жертви"}
{"url": "http://epicenter.bg/article/Zhertvite-na-ognenata-stihiya-v-Atika-dostignaha-76-/160425/7/0", "text": "По последни данни на полицията броят на идентифицираните жертви на опустошителните горски пожари в Източна Атика е достигнал до 76, съобщава електронното издание на гръцкия вестник Kathimerini, цитгиран от Агенция \"Фокус\". Изданието припомня, че загиналите в стихията са най-малко 91. Телата на още двама загинали бяха намерени във водите край Атина, но все още остава неясно дали смъртта им е настъпила вследствие на пожарите.  Властите поясниха, че официалният брой на лицата, които са в неизвестност след катастрофата, е осем.  Екологичните организации, включително Световният фонд за дивата природа (WWF) и „Грийнпийс\", заявиха, че огънят в Мати е най-смъртоносният в историята на Гърция.  Трагедията подхрани нови спорове между управляващи и опозиция в Атина. Премиерът Алексис Ципрас обеща, че държавата ще разследва причините за това защо стотици хора се озоваха в капан в пламъците, без да могат да избягат. Той също така обеща да строги мерки срещу незаконното строителство, след като стана ясно, че именно такива конструкции са станали причина за блокиране на пътищата за евакуация на живущите в районите, засегнати от пожарите.  Според говорителя на правителството Димитрис Цанакопулос, министерството на околната среда е регистрирало над 3000 незаконни строежи в горите и по крайбрежието в по-широкия район на Атина. Предстояло е те да бъдат разрушени.  ", "date": "2018.08.01", "title": "Жертвите на огнената стихия в Атика достигнаха 76 "}
{"url": "http://epicenter.bg/article/Der-Spiegel--Kade-se-skri-Angela-Merkel--/160431/7/0", "text": "Мигрантите, скандалът около футболиста Месут Юзил и горещото време са теми, които излязоха на преден план през летните дни. Но един въпрос изглежда не дава мира на германците: къде се скри канцлерът Ангела Меркел, отбелязват шеговито в редакцията на водещото издание Der Spiegel, предава Агенция \"Фокус\".  За последно „Мути“ бе видяна заедно със съпруга си Йоахим Зауер на опера в Байройт, Северна Бавария. След това професорът по химия се е насочил към Южен Тирол за традиционната си почивка, „в обичайни дрехи за планински туризъм с бяла шамка и щеки“, и – както внимателно отбелязаха медиите – „без неговата Ангела“.  Колегите на Меркел изглежда не желаят да допринесат с нищо за разследването на „мистерията“. Така че германците ще продължават и занапред да се чудят къде е техният канцлер.  ", "date": "2018.08.01", "title": "Der Spiegel: Къде се скри Ангела Меркел? "}
{"url": "http://epicenter.bg/article/EK-predupredi-za-vazmozhni-kiberataki-v-hoda-na-izborite-za-evroparlament-/160444/7/0", "text": "Страните от Общността трябва да предприемат мерки срещу възможни кибератаки в хода на изборите за Европейски парламент, които ще се проведат през май 2019 г. Това заяви комисарят по въпросите за сигурността Джулиан Кинг, цитиран от Deutsche Welle и Агенция \"Фокус\".  Необходимо е да бъдат предотвратени действия, които ще позволят „подриването на нашите демократични системи и използването им като оръжие срещу нас“, подчерта еврокомисарят.  Съгласно думите на Кинг, по-сериозна заплаха от кибератаките е манипулативното поведение по време на изборите, което е по-трудно за изобличаване. Става въпрос за действия на хакери за „нарушаване на хода на избирателната кампания чрез фалшива информация“ или „използването на фалшиви новини, които може да повлияят на общественото мнение“.  Еврокомисарят призова интернет порталите и социалните мрежи към по-съдържателна борба с дезинформацията. Според него трябва да бъдат установени строги правила, включващи налагането на ограничения за разпространяването на политически реклами, насочени към определена аудитория.  В Брюксел са на мнение, че разработването на интернет платформа с кодекс на поведение е сред неотложните задачи. Превръщането на социалните медии в „оръжия срещу демокрацията“ е недопустимо, категоричен бе Кинг.  ", "date": "2018.08.01", "title": "ЕК предупреди за възможни кибератаки в хода на изборите за европарламент "}
{"url": "http://epicenter.bg/article/Siriyskata-armiya-i-ruskata-boyna-aviatsiya-ochistiha-Yuzhna-Siriya-ot-islyamisti--SNIMKI--VIDEO-18--/160456/7/0", "text": "Подразделения на сирийската армия, палестински опълченци и бойци от бившата \"Свободна сирийска армия\", влели се в състава на 4-а бронетанкова дивизия, с помощта да авиацията на Въздушно-космическите сили на Русия практически са разгромили остатъците от въоръжената съпротива на \"Ислямска държава\" в басейна на река Ярмук на границата на Сирия с Йордания. Под контрола на джихадистите остава само едно неголямо селище в т.нар. южен котел на провинция Дераа.  Съобщението е на военния кореспондент на \"Русская весна\" в Сирия Олег Блохин.  Бойните части на сирийското правителство са превзели крепоста на \"Ислямска държава\" в южна Дераа - Шеджар, височината Али. След това е бил атакуван населеният пункт Ал-Кусейр. При нистъплението са били използвани артилерия, танкови съединения и пехота.  През последната седмица настъплението на правителствените сили е било съпроводено с удари от въздуха на руската бойна авиация. Само за втората половина на юли в провинция Дераа са били унищожени над 300 терористи, уточнява изданието.   ", "date": "2018.08.01", "title": "Сирийската армия и руската бойна авиация очистиха Южна Сирия от ислямисти (СНИМКИ, ВИДЕО 18+) "}
{"url": "http://epicenter.bg/article/Britanskiyat-vanshen-ministar--Ima-opasnost-ot-problemen-razvod-s-ES/160458/7/0", "text": "Великобритания е разтревожена от липсата на напредък за постигане на сделка за Брекзит с Европейската комисия и смята, че подобен вариант е геостратегическа грешка, заяви днес британският външен министър Джереми Хънт, цитиран от Асошиейтед прес и ТАСС.  Хънт, който е на посещение в Австрия, предупреди за опасност от \"проблемен развод\" с Европейския съюз, което може да отрови бъдещите отношения.  \"Ние сме обезпокоени от съществуващото положение на нещата и това, че не можем да постигнем сделка - ситуация, която може да окаже силно влияние върху отношенията между Великобритания и страните от ЕС за поколение напред. Не мислим, че някой има интерес от това\", каза той след среща във Виена с австрийската външна министърка Карин Кнайсъл.  \"Искаме ЕС да процъфтява, но има опасност от проблемен развод, което би било огромна геостратегическа грешка\", заяви Хънт.  В Австрия, която е ротационен председател на ЕС, британският външен министър повтори посланията, които по-рано отправи в Германия и Франция. Той подчерта, че Великобритания иска партньорски отношения с ЕС, въпреки че самите британци са взели решението за Брекзит.  Хънт отхвърли намеците, че Лондон иска да заобиколи главния преговарящ на ЕС за Брекзит Мишел Барние и да контактува с отделните правителства. \"Не искаме да преговаряме с друг освен с Европейската комисия. Признаваме, че това е правилното и законното нещо. Но в крайна сметка изходът от тези преговори е избор на европейските страни, от които комисията получава своя мандат\", заяви британският външен министър.  Великобритания трябва да напусне ЕС през март догодина, но засега няма споразумение за бъдещите им отношения. Хънт каза, че \"времето е много, много кратко\", но е \"твърде малко вероятно\" да има забавяне на Брекзит, пише БТА.  Кнайсъл заяви, че в ЕС има \"голяма степен на сплотеност\" по преговорите за Брекзит, въпреки че общността е разделена по други въпроси като миграцията. Ние имаме прагматично отношение към преговорите, посочи австрийската външна министърка.    ", "date": "2018.08.01", "title": "Британският външен министър: Има опасност от проблемен развод с ЕС"}
{"url": "http://epicenter.bg/article/Ryazko-skochi-broyat-na-migrantite-kam-Evropa-prez-2018-g-/160468/7/0", "text": "Броят на нелегалните мигранти, опитващи се да проникнат на територията на Европа, от началото на 2018 г. се увеличи с 60% в сравнение с миналата година, съобщават турски медии, цитирани от \"Канал 3\".  От началото на годината 14 470 души са опитали да стигнат до Европа по Егейско, Средиземно и Черно морета. Лични неуредици, икономическата и политическата неопределеност в родните им страни са причини тези хора да изберат пътя на нелегалната миграция.  По-голямата част от тях се стремят да се доберат до Европа по Егейско море, в акваторията на което са задържани 13 336 души. През 2015 г. е регистриран най-високият пик на мигрантския наплив, а от 2016 г. е отбелязан рязък спад на опитите за прехвърляне към Европа.  Независимо от огромния риск обаче, през 2018 г. броят на нелегалните мигранти отново драстично се увеличи. В периода януари-юли 2017 г. на пътя им към Стария континент са спрени 9152 души.  Но през 2018 г. броят им скочи с 60% и стигна до 14 470. Така обаче нарасна и броят на загиналите по време на пътуването – докато през 2017 г. 20 души намериха смъртта си, то през тази година те са вече 54. В хода на специализираните операции в Турция са задържани 38 организатори на трафика на нелегални мигранти. ", "date": "2018.08.01", "title": "Турски медии: Рязко скочи броят на мигрантите към Европа през 2018 г."}
{"url": "http://epicenter.bg/article/Bashar-Asad-v-otkrito-pismo-do-voyskata--Pobedata-e-blizo/160473/7/0", "text": "Сирийският президент Башар Асад заяви днес в отворено писмо до правителствените войски, че вече са близо до спечелване на войната, след поредица от победи на терен, предаде БТА, цитирана от БНР.  „Победата ни е близо“, написа Асад по повод 73-тата годишнина от създаването на сирийската армия, съобщи агенция Франс прес.  Повече от 7 години след началото на конфликта, силите на режима успяха да отвоюват от бунтовниците и джихадистите цели региони и от тогава контролират над две трети от територията, включително голяма част от главните градове, пътища и няколко контролно-пропускателни пунктове. А в началото на миналата година контролираха едва 17% от страната.  Сирийските войски са подпомагани военно от руските и иранските съюзници, както и от бойци на ливанската проиранска партия \"Хизбула\" и иракски, ирански и афганистански милиции.  Те успяха да напреднат на терен след смъртоносни бомбардировки и споразумения за капитулация, наложени на бунтовниците, довели до изтеглянето на десетки хиляди бойци и близките им от секторите, завзети отново от режима в Дамаск.  Днес сирийският президент спомена военните операции и тези споразумения като цитира в писмото си множество сектори, отвоювани от бунтовници и джихадисти.  „От Хомс и Палмира до Алепо, от Каламун и Дейр аз Зор до Източна Гута и Западна Гута, други градове и други села. Накрая те бяха принудени да напуснат - унижени, те се изтеглиха, след като ги накарахме да почувстват предварително горчивия вкус на поражението“, каза Асад в писмото, публикувано от президентството.  В момента силите на режима се опитват да завземат отново цялата територия на провинциите Дераа и Кунейтра, голяма част от които вече са под правителствен контрол.  Миналата седмица Асад каза, че новият приоритет на неговите войски е отвоюване на северозападната провинция Идлиб, контролирана от джихадистите и няколко бунтовнически групировки.  ", "date": "2018.08.01", "title": "Башар Асад в открито писмо до войската: Победата е близо"}
{"url": "http://epicenter.bg/article/Uvelichavat-se-germanskite-grazhdani-s-imigrantski-proizhod/160477/7/0", "text": "Броят на хората в Германия с имигрантски произход се е увеличил с 4,4 процента през миналата година и е достигнал почти 19,3 милиона, показват официални данни, цитирани от АП.  Федералната статистическа служба заяви днес, че 51 процента от тези хора са германски граждани. Според нея човек с имигрантски произход е някой, който или не е роден като германски гражданин, или има поне един родител, който не е роден като германски гражданин.  Най-големите групи са били хората от турски произход - 2,8 милиона, от полски произход - 2,1 милиона, от руски произход - 1,4 милиона, и от казахстански произход - 1,2 милиона. В доклада, основаващ се на годишни микропреброявания на населението, не се посочваше причина за увеличението миналата година и нямаше подробности за хората в обществени приюти.  През 2015-2016 г. в Германия пристигнаха голям брой бежанци, но оттогава напливът намаля. Населението на Германия е около 82 милиона.  ", "date": "2018.08.01", "title": "Увеличават се германските граждани с имигрантски произход"}
{"url": "http://epicenter.bg/article/Lavrov-i-Pompeo-nyama-da-se-sreshtat-v-Singapur/160479/7/0", "text": "Няма да има среща между руския външен мнистър Сергей Лавров и американския държавен секретар Майк Помпео, заяви източник от руската делегация на форума на АСЕАН в Сингапур, предаде БНР.   Причината е, че графиците на двамата дипломати не съвпадат. Затова ще се търсят други варианти за разговори.   По-рано от руското външно министерство съобщиха, че е възможно Лавров и Помпео да се срещнат в кулоарите на форума тази седмица.", "date": "2018.08.01", "title": "Лавров и Помпео няма да се срещат в Сингапур"}
{"url": "http://epicenter.bg/article/-kspert-Online--Zabravete-za--Severen-potok-2--Rusiya-e-podgotvila-po-golyama-iznenada-za-SASht/160482/7/0", "text": "Европейският съюз се съгласи да увеличи вноса на втечнен природен газ (ВПГ) от САЩ, увери американският президент Доналд Тръмп след преговорите си с председателя на ЕК Жан-Клод Юнкер в Белия дом. „Те ще станат много, много голям купувач и ние ще облекчим процеса на продажбата за тях. Имаме ВПГ в изобилие“, категоричен бе държавният глава на САЩ.  На свой ред Юнкер потвърди информацията, като отбеляза, че „ЕС ще построи повече теринали за внос на ВПГ от САЩ“. Според експерти в следващите години американският износ на ВПГ за Европа ще нарасне с пет до десет пъти. Но дори и това няма да заплаши серизно доставките на руски газ: цената на природното гориво, което Москва предлага, остава далеч по-конкурентноспособна, отколкото тази на Вашингтон.  След преговорите с Юнкер, американският президент подметна фраза, която според управляващия партньор на експертната група Veta Иля Жарски е крайно интересна и едновременно с това много спорна: „Имаме ВПГ в изобилие“. Според Жарски това изказване на Тръмп е нищо друго, освен блъф. Към настоящия момент за външния пазар ВПГ изнася само един завод - Sabine Pass, който има мощност от 14 млн. тона. Само до миналата година лицензи за износ имаха 14 компании с обща мощност от 153 млн . тона, но по-голямата част от тях така и не започнаха дейност.  Работата е в това, обяснява експертът, че САЩ днес наистина имат потенциал, ако не и да заменят, то поне да натискат старите играчи на газовия пазар в Азия и Европа. Този потенциал обаче тепърва трябва да бъде реализиран, а своеобразната „империя от ВПГ“ , за която Тръмп говори, съществува единствено в главата на американския президент и в неговите постове в социалната мрежа „Туитър“.  Сключеното споразумение с ЕК, смята Иля Зарски, е добра причина още веднъж да се вдигне шум около плановете на САЩ да се наложи на европейския пазар на петрол и газ. Ако се вгледаме добре, можем да видим, че – първо - това не е дори „джентълменско споразумение“, а предварително съгласие на Брюксел да не се намесва в плановете на Вашингтон. И второ – ЕК е антимонополен орган, който контролира, а не сключва договори за доставки, не изгражда терминали за приемане и регазификация на втечнен газ. Дали американският ВПГ ще бъде закупен от потребителите зависи само от тях. Разбираемо е, че Полша, която инвестира 0,7 млрд. евро в изграждането на собствения си терминал за ВПГ в Свиноунице, се интересува от увеличаване на износа на САЩ и намаляване на дела на „Газпром\" на европейския пазар, докато в Германия, най-големият потребител на газ в ЕС амбициите на Тръмп не срещат подкрепа. Това провокира недоволството му. Само миналата година Германия внесе 53,4 млрд. куб. м руски газ – огромно количество не само за европейските стандарти.  Но Германия е страната с втората най-скъпа цена на електроенергията (след Дания). Сега 1 киловат/час струва на германския потребител 0,30 евро – космическа цена за руснака. Поради тази причина в страната все още работят седем ядрени блока, които осигуряват около 14% от предлагането на електроенергия на пазара. До края на следващото десетилетие ФРГ ще закрие всички атомни електроцентрали, лишавайки се от източник на несигурна, но евтина енергия. Страната ще се нуждае от повече газ, за да отговори на нуждите на ТЕЦ-овете, населението и най-вече – на ориентираната към износ икономика и промишленост. Във Вашингтон има умни хора, които мислят за бъдещето, уверен е Иля Жарски. След въвеждането в експлоатация на нови производствени мощности и ръст на обема на производство на ВПЦ, в Германия и в други европейски страни ще нараства търсенето на газ във връзка с отказа от „по-мръсните“ ресурси (въглища, петрол, атом). Инвестициите, направени от САЩ в инфраструктурата за ВПГ, трябва да се изплатят, което би могло да се случи чрез износ на гориво за чужди пазари. Въпреки това, ако в Азия поради липса на алтернативи скъпият ВПГ се внася без никакви проблеми, то в Европа, където повече от половин век се изграждат петролопроводи и газопроводи от съседните региони, не всичко е толкова просто. Отчитайки разходите за втечняване, транспортиране, логистика и регазификация, ВПГ е повече от 1,5 пъти по-скъп от цената на горивото, транспортирано по газопроводи. Нищо няма да се промени с времето – цената му принципно няма как да бъде по-евтина. Европа се нуждае не просто от газ, а от евтин такъв, защото скъпият ще доведо до повишаване на инфлацията, ще забави икономическия растеж и ще намали конкурентоспособността на продуктите с висока добавена стойност. За да се конкурират европейските продукти с тези на азиатци и американци, Европа се нуждае от стабилен доставчик на евтини енергийни ресурси и, уви, САЩ все още не са подходящи за тази роля. Ще увеличат ли САЩ присъствието си на европейския пазар? Да, ще го направят. Дали „Газпром\" може да бъде изтласкан? Не, шансовете за подобен сценарий са минимални, уверен е експертът.  За пълното изместване не може да става и дума, категоричен е и ръководителят на оперативния отдел на руския фондов пазар на IR Fridom Finance Георги Вашенко. Основният производител НОВАТЕК е в бизнес отношения с Total, и европейските компании възнамеряват да поддържат това сътрудничество. Но ситуацията на пазара постепенно се променя, отбелязва експертът. Ако преди 15 г. е изглеждало, че САЩ ще бъдат основните вносители на ВПГ, то сега, на фона на увеличението на цените на петрола, там отново започна да процъфтяват проектите за добив на шистов газ, заговори се и за ВПГ. Очаква се производството на ВПГ в САЩ да нарасне от 14 на 90 млн. тона. От редакцията обаче подчертават, че и Русия ще увеличи добива си до 80 млн. тона.  Европейският пазар със сигурност е привлекателен, признава Вашченко. Очаква се търсенето на ВПГ да се увеличи с 77% в рамките на 10 години. Това е повече от средното за света. И борбата за пазара ескалира. Несъмнено САЩ ще търсят преференции за своите производители. Но няма сериозна заплаха за руския ВПГ. В НОВАТЕК, който вече е транспортирал 40 танкера от новия завод за ВПГ (при това – в САЩ!), е подготвен за това предизвикателство.  Още повече, че строителството върви по-бързо от предвидените в графика срокове - третата линия ще бъде пусната в експлоатация през 2019 г., когато заводът ще достигне мощност от 16,5 млн тона. Общо за 96% от добивания газ вече е сключен договор, така че компанията няма от какво да се страхува. Проектът има данъчни облекчения - нулеви мита, нулев данък при прекратяване на дохода, нулев данък върху недвижимите имоти, привилегии за данък печалба. Нетната рентабилност на проекта е повече от 20%. Основната битка за пазара ще избухне след 2025 г., смята Георги Вашченко. Купувачите ще търсят доставчици с ниски разходи. И тук е предимството на НОВАТЕК. Разходите за доставка за Европа в размер на 1,40 долара за 1 млн. БТE (Британски Топлинни Единици (BTU). Цената на ВПГ от САЩ ще бъде далеч по-висока. Освен това планът, който САЩ предлага, не е подходящ за експанзия, твърди експертът. Изграждането на терминал в Германия и преработката в него ще доведе до още по-голямо увеличение на разходите за ВПГ. И сега в Европа няма недостиг на мощност. Но е възможно САЩ да търсят други начини, по-специално да използват методи на конкуренция, изключващи цените, да оказват натиск върху партньорите, да изискват ползи за себе си и да поставят бариери пред другите.    ", "date": "2018.08.01", "title": "„Эксперт Online“: Забравете за „Северен поток 2“: Русия е подготвила по-голяма изненада за САЩ"}
{"url": "http://epicenter.bg/article/Tramp-prizova-za-prekratyavane-na--pozornoto--razsledvane-za-ruskata-namesa-v-izborite-/160483/7/0", "text": "Държавният глава на САЩ Доналд Тръмп призова правосъдния министър Джеф Сешънс да прекрати разследването за предполагаемата руска намеса в президентските избори от 2016 г., наричайки го „позор“ за страната, предава AFP, цитирана от Агенция \"Фокус\".  Последният туит на американския президент, насочен срещу воденото от специален съветник Робърт Мюлер разследване, бе публикуван на втория ден от началото на съдебния процес срещу бившия на ръководител на кампанията на Тръмп Пол Манафорт във връзка с банкови и данъчни измами.  „Това е ужасна ситуация, министърът на правосъдието Джеф Сешънс трябва да спре този лов на вещици веднага, преди да опетни още повече страната ни\", написа Тръмп, като определи разследването на Мюлер като „позор за САЩ\".  ", "date": "2018.08.01", "title": "Тръмп призова веднага да се прекрати „позорното“ разследване за руската намеса в изборите "}
{"url": "http://epicenter.bg/article/Rumanskata-opozitsiya-kam-pravitelstvoto--Ostavka--Shte-ni-hvarlite-vav-voyna-s-Rusiya/160484/7/51", "text": "Скандал и искания за оставка на министъра на отбраната в Румъния след негово интервю, с което според опозицията той може да вкара страната във война с Русия. Михай Фифор направи коментар за военната база „Девеселу” и балистични ракети. От опозицията твърдят, че той е заявил, че там има такива. Той отрече и посочи, че не е разбран правилно.   Най-голямата румънска опозиционна партия настоява Михай Фифор да напусне поста си, след негово интервю за Русия и балистични ракети, предаде Нова тв.   Румъния няма такива, а противовъздушен комплекс „Пейтриът”. Говорителят на Национално-либералната партия Йонел Данка призова министъра да подаде оставка, определяйки грешката му като „опасна”. „Михай Фифор твърди, че имаме балистични ракети в „Девеселу”. Глупостта на правителството на Дънчила вече става опасна, рискува да ни хвърли във война. Оставка!”, заяви Данка.   Ден по-рано министърът на отбраната се похвали с развитието на румънските военни възможности, директно противопоставяйки ги на Русия. „Очевидно президентът Путин няма как да бъде доволен от факта, че в Румъния се развиват много сериозни военни способности. Как би могъл президентът Путин да е очарован от това, че в Румъния имаме военната база „Девеселу”, с балистични ракети? Как би могъл президентът Путин да бъде очарован, че имаме базата „Михаил Когълничану”, с американски войници и преговаряме със САЩ за стратегическо партньорство, така че те да останат постоянно на румънска територия? Как може Руската федерация да е доволна, че Румъния развива своите военноморски способности?”, попита Фифор в телевизия Антена 3.   Тази сутрин той заяви, че няма да подава оставка и че е наясно, че в „Девеселу” са разположени ракети - прехващачи, а не балистични. Според Фифор думите му са интерпретирани погрешно.   „Снощи казах, че имаме базата „Девеселу”, която прехваща балистични ракети”, подчерта министърът. „Малко вероятно е аз да не знам какво имаме в „Девеселу”, да не знам, че там има ракети-прехващачи и по какъв начин функционира щитът”. Междувременно Фифор съобщи, че Румъния ще закупи от САЩ още един комплекс „Пейтриът” на стойност 1 милиард долара.   „Миналата година купихме първата ракетна система „Пейтриът”. Сега сме готови да платим втората система. Вероятно през септември, щом получим писмото за съгласие от САЩ, ще направим това плащане”, посочи министърът.   Миналата година Румъния съобщи, че планира да купи от САЩ общо седем ракетни системи „Пейтриът” и необходимото оборудване за тях на обща стойност около 4,62 милиарда долара.   Миналата седмица напрежението между Румъния и Русия се изостри, след като британски самолети „Юрофайтър”, разположени в базата „Михаил Когълничану”, прехванаха над Черно море руски бомбардировач Су-24, приближил се до въздушното пространство на НАТО.", "date": "2018.08.01", "title": "Румънската опозиция към правителството: Оставка! Ще ни хвърлите във война с Русия"}
{"url": "http://epicenter.bg/article/Germantsite-sa-protiv-poseshtenieto-na-Redzhep-Erdogan/160487/7/0", "text": "Според анкета на германския вестник „Ди Велт“, две трети от германците се обявяват против посещението на турския президент Реджеп Ердоган в страната.   „Ди Велт“ публикува резултатите от анкетата на агенцията за социологическо проучване „Civey“, според която две трети от участниците са заявили, че са против посещението на президента Ердоган в Германия, съобщава турската редакция на „Дойче веле“. 69 на сто от участниците в проучването са дали отрицателен отговор на въпроса: „Да дойде ли Ердоган на посещение в Германия?“, докато 24 на сто от анкетираните са отговорили положително. 7 на сто от участниците заявили, че нямат мнение.   Все още не е ясно точно кога турският президент ще посети Германия. Говорителят на германския президент Франк-Валтер Щайнмайер заяви, че поканата е отправена отдавна.   Новината за посещението на Ердоган предизвика остри дискусии в Германия. Фактът, че турското правителство започна действия срещу лицата, които са обвинени в опита за певрат и арестуването на германски граждани в Турция доведе до покачване на напрежението между Берлин и Анкара.   От друга страна, вестник „Билд“ съобщи, че Ердоган ще посети Германия в края на септември, като се позовава на източници, близки до правителствените кръгове в Турция и Германия. В новината на „Билд“ се казва още, че Ердоган е настоявал да бъде спазен протоколът, като самият той да бъде посрещнат от Щайнмайер с военни почести и в негова чест да бъде организирана специална вечеря.  ", "date": "2018.08.01", "title": "Германците са против посещението на Реджеп Ердоган"}
{"url": "http://epicenter.bg/article/Kancho-Stoychev/160441/11/0", "text": "   - Все пак основното събитие бе Председателството и то, слава Богу, мина прилично. Не че бе регистриран съществен успех или важен резултат, но като че ли нямаше организационен гаф. Но логиката за успех да се отчита отсъствието на гаф е извратена, разбира се. Не постигнахме нито една от националните ни цели по време на тези шест месеца. Но премиерът Борисов успя да създаде добро впечатление сред съседите ни от Западните Балкани.  Колкото до скандалите в управляващата коалиция, за мен не те са важни, те са само една повърхност. Важният въпрос е каква политика се води, с какви средства, по какъв начин и какви са резултатите. От тази гледна точка картината не е добра. Работи се ден за ден, без национална стратегия и разбирателство по важните приоритети. Наливат се все повече пари във все по-пробити “каци”, около които кръжат дузината лешояди на обществените поръчки. Заплатите в МВР по международна оценка, отчитаща нашата покупателна сила, са вече шампионски, а резултатите от работата - все така лилипутски. Щатът е по-голям от армията ни. Здравеопазването и образованието не просто текат отвсякъде, но и бълват трупове - и физически, и културни. Държавността все по-драматично я няма и няма как да я има в условията на лично управление на ръчен режим. Но все пак искам да отбележа и две светлинки в мрака. Военният министър Каракачанов знае какво прави, прави го добре и в полза на държавността. И второ - Нинова изпълва със съдържание смисъла и значението на опозицията, БСП върши добре отредената й от избирателя роля.     - Пропуснал съм тази фраза и ми е трудно да коментирам без контекст. Цветанов не се слави с каквато и да било самокритичност и най-вероятно визира не собствената си дейност или тази на ГЕРБ, а обединените патриоти в цялата им разединеност. И големият въпрос е има ли обществена полза да се добутва още две-три години? Ако бяха два-три месеца, иди-дойди.  - Дава краткотраен ефект, но не и резултат. И в това е огромният проблем на подобно управление, което не е наш български патент, а се наблюдава на много места по света - всичките в долната част на многобройните класации за успех. Не трябва да бъркаме ефикасност с ефективност. Ефикасността създава впечатление за действеност, за решение, но без стратегия тя е гола показност. Само решенията въз основа на стратегия са в крайна сметка ефективни. Тоест ние в някакъв смисъл имаме ефикасно управление, което по същество обаче е неефективно. Казано простичко - съсипват нашите пари с темп от по около 40 милиарда годишно. И щом го позволяваме, значи сме милиардери. Всеки един от нас!     - Защото институциите у нас са унищожени, а държавността - заметена под килима. Вероятно от самия връх на изпълнителната власт това изглежда като оправдание - действам така, защото институционалността и държавността ги няма. Но това е като да караш кола без колела. Полагаш страшни усилия, а изминато разстояние няма. Не капитализмът сам по себе си създава благоденствие, а държавността и институциите - като се почне от Парламента и се стигне до агенцията за скакалците, образно казано. Боли ни, че не ни пускат в Шенген и в еврозоната. Но са прави - и Шенген, и еврозоната не са само и просто набор от критерии. Те преди всичко функционират въз основа на държавност и работещи институции. Иначе няма нищо лошо да си добре е Меркел, да речем . Но ползата е само лична.     - В България, макар и твърде неефективна, поне формална демокрация има , което означава, че избори постоянно са възможни. Но не очаквам да се случат до или заедно с Европейските през май. Но заедно с местните е твърде вероятно. А и необходимо - необходима е нова глътка доверие, струя кислород.     - БСП е на прав път - преди да поискаш управлението, трябва да си изработил стратегия. При това - не партийна, а национална. Тоест да намериш максимална подкрепа и съгласие за приоритетите - може и да са само два-три, но нацията трябва да застане зад тях. БСП е в началото на важен разговор с нацията ни и това е добре - колкото по-смислено и резултатно го проведе, толкова повече доверие ще събере. Най-старата ни партия е в подем - нека не забравяме, че Нинова възкреси политически субект в будна кома. Документът “Визия за България“ все още е незрял, съдържа и неверни посоки. Но е зрял и верен в най-важното - ако искаме изчезващата след повече от 1300 години България да я има, то необходима ни е държавност и институционалност. А не Аз, Ти, Той...     - В лицето на Нинова Борисов си намери майстора - и тя е бърза, и тя е речовита, и тя знае да атакува... Не случайно той взе правилно решение да ограничава директния сблъсък с нея. Нинова има и едно голямо предимство и ако стане премиер, то ще е благодарение на него - тя не коленичи пред Брюксел, тя е за изправена България в ЕС. Европейският съюз не е друг вид Съветски съюз, както някои постоянно ни натрапват. А ако е, то трябва веднага да бъде закрит.     - Политическата ни система и управлението изпитват летален недостиг на доверие и в такава атмосфера не само Слави или Краси Радков (да му е честито детето!) могат да влязат във властта, но дори и техния Ванката... Ако изхождаме от предпоставката, че по-лошо все едно не може да стане, нека поне да е по-смешно, то няма проблем да си го осигурим. Аз обаче вярвам на мъдрите англичани, които казват: „Никога не е толкова лошо, колкото може да бъде”.     - Няма проблем с възможността, проблемът е в целесъобразността и пригодността. Радев от нулева позиция в политиката стигна за по-малко от две години пред очите ни до върха - нямам пред вид поста, а съдържателната страна. Той е истински президент - не само в сравнение с предишния. И България има нужда от него като такъв. Това, че човек свири добре на пиано, не значи, че ще се справи добре и с цигулката ... Независимо, че “ музикалността” е важна предпоставка. Същото важи и за Манолова - тя изпълни със съдържание функцията на омбудсман (макар и да е омбудсуоман). След цяло едно гербаджийско десетилетие в рейтингите напоследък има нови имена по върха - Радев, Манолова, Каракачанов... А и Нинова. Май влизаме в нов период.", "date": "2018.08.01", "title": "Кънчо Стойчев: Борисов си намери майстора в лицето на Нинова! Тя не коленичи пред Брюксел!"}
{"url": "http://epicenter.bg/article/Krasimir-Uzunov--Vekovni-protivorechiya-mogat-da-dovedat-do-vaorazhen-konflikt-na-Balkanite-/160453/11/34", "text": "     Ако трябва да бъдем честни, меденият период на българското председателство за Западните Балкани приключи. Ако трябва да бъде с географски определения – спокойствието свършва на западната граница на България. Вече изминава един месец откакто председателството е поето от Австрия, очевидно е, че приоритетите на австрийското председателство ще бъдат други. И ще бъдат насочени към имигранти, към преустановяване на притока на бежанци, от една страна, от друга страна, централноевропейските държави, които се борят срещу ред опити да се наложи в някакъв вариант планът „Макрон“ преди европейските избори следващата година. И всички все повече се обръщат към тези избори, които предстоят през май, защото играчите на европейската политическа сцена очевидно ще бъдат повече. Ще видим депутати от „Северна лига“ и „Пет звезди, и от „Подемос“, на които – казвам това – определено няма да им е до Западните Балкани и до така щедро обещаната интеграция. За съжаление за общите снимки, които бяха направени по време на българското председателство на лидерите на балканските държави, усилията, които българското правителство, българската дипломация положи, като накара президенти на държави, които ако не враждуват, то поне се подозират в продължение на десетилетия помежду си в други намерения и в други щения към съседни територии. Сега в момента, може би защото е лято, но новините на Балканите избуяха. Ще започна отзад напред от това, което изброихте. Ето Македония. Вчера правихте интервю с Александър Дамовски. Александър Дамовски е човек, който следи процесите от 1990 г. Аз се запознах с него по време на първите независими избори на 10-ти ноември. Всичко се върти тук между тия две държави на сакрални дати – 10-ти ноември, 9-ти септември, 10-ти септември. Аз се запознах точно по време на първите избори, многопартийни, в Македония след края на Социалистическа република Македония, когато тръгна да се трансформира властта. Тоест не можем да не се присъединим към оценката, която Сашо Дамовски даде върху събитията, които стават в Македония. Първо ще бъде референдум, после този референдум явно не можем да го прокараме, той ще стане със съвещателен глас, информативен. Сега във вторник гледам преди десетина-петнайсет минути изявление на Заев, ако хората не излязат да гласуват, институциите ще решават вместо тях. Значи, очевидно ще се търси излизане на един субстрат от 300-400 хиляди, ако могат случайно да се извадят от македонското население, което да се прибави към албанското. Албанските политически партии могат да подкрепят референдум за промяна на името, защото за тях много-много това не е тяхната майка държава и могат да сменят имената, както искат, може през три години да го правят. Въпросът е, как ще мотивират гласоподавателите си да излязат да гласуват. И второто, което в понеделник само засегна Сашо Дамовски, това е искането на Зиадин Села, бивш министър, бивш кмет на Струга, да се вкарат поправки на Конституцията през декември, които засягат правата на албанците като държавотворен народ. Тоест прилагането на употребата на езика, на оня другия спорен закон за въвеждането на втория език вече да бъде заложено конституционно. С други думи, албанците ще търсят вън и независимо с кого да направят коалиция. Защото те могат да започнат коалицията със Заев и да я свършат с Мицковски. Заев ще търси пробив във ВМРО, за да може да събере две трети мнозинство в парламента, което да ратифицира договора. Оня ден гледах неща, които не бяха се случвали може би от 20 години в Македония. Когато лидери в Македония казват, дали ако не подкрепите референдума, албанците ще останат мирни. Тоест ние пак започваме да плашим с паравоенните албански формирования. Последният случай беше, когато беше в т.нар. Дива населба в Куманово, когато се изпотрепаха. Албанците бяха свършили някаква услуга на клана Груевски и вместо да им платят, бяха изпратили специални части да ги разстрелят. Но тъй като е албански квартал, се оказа, че местното население е добре въоръжено и води сражения в продължение на два дни. Тоест не мога да кажа, че Македония ще бъде мирна, не мога да кажа, че тя ще се отвори за бизнес, защото чисто политически има натиск върху нея да се случи членството й в НАТО и тя да стане 30-та държава, което й бяха обещали за следващата година. Има също такива сили, които действат обратно. Визирам Русия, част от сръбското влияние, което е доминирано от Русия. За да стигне президентът Тръмп до откровението, че наистина един казус с Черна гора може да ни вкара в Трета световна война, загубата на адриатическите пристанища, които ползваше Руският военноморски флот и сега тези, които се ползват от натовските военноморски сили. Русия се страхува да не остане с една държава само на Балканите. Не е сигурна изобщо съдбата на Босна. Остави моста, който хърватите са тръгнали да строят и босненците те плачат вече от 1995 г. за самостоятелен излаз на море. Тук става дума и за предупреждението, което направи във вторник Държавният департамент, да се внимава при пътуване в Босна, защото са възможни инциденти и проява на верска нетърпимост. Продължавам да мисля нещо, въпреки да ме извиняват дето Босна я посетиха всички видове български делегации и се срещахме ту с едната част на Председателството, ту с другата, но мисля, че никога не се видяхме с трите части на Председателството, защото всяка една живее свой собствен живот. Тук трябва да говорим за докога Република Сръбска ще остане в състава на федерацията. Излезе ли Република Сръбска, хърватите винаги печелят моста. Какво става с мюсюлманите, които само миналата година, 210 000 са за последните две години хората до 30 години, които са напуснали. И заедно с това, за което ние мълчим, е създаването на анклав западно от Сараево, който има между 8 и 11 градчета, които са били села преди това, които са заселени само с араби. Които живеят по законите на Шериата. Очевидно е, че към сърцето на Европа ние трябва да почнем да свикваме да виждаме и забулени хора, и араби, които се заселват. Затова и граничната полиция на Босна и Херцеговина беше извадила за пръв път колко са туристите, тези туристи, които идват на туризъм, и тези, които идват за повече от три до шест месеца и наемат или купуват имоти от страните в залива. Всичко това ние трябва да си го даваме като сметка, като перспектива къде сме ние и с какво се занимаваме. Очевидно е, че Вучич е поел определени ангажименти. От една страна, той е поел ангажименти към Москва. Затова, когато не беше поканен на инагурацията на Путин, това беше едно много голямо драскане, два дена, докато той също получи покана и отиде там. Въпреки че преди това беше при Ердоган. От друга страна, се търси някакво решение, в което Сърбия да не е напълно губеща от косовския конфликт и от стремежа да се даде път за европейска и евроатлантическа ориентация и интеграция на Косово. Когато се говори за корекции на граници, трябва да се знае, че когато се определяха административните граници на Косово, за да засилят сръбския субстрат, по границата, която е северно от река Ибър, това е районът на Косовска Митровица, административно към Косово бяха присъединени райони, които никога не са били на територията на Косово. Които бяха заселени със сърби. Но какво стана после? После сърбите от Косово обикновено заминаваха за Белград, получаваха пари, че живеят в Косово и се водят, и албанските специални части примерно пазеха село Граченица някой да не обере домовете на сърбите, които би трябвало да живеят в Граченица, но всъщност са в Сърбия и само се появяват от време на време на избори. Тоест това са едни горещи теми, които няма да намерят лесно разрешение. Ако трябва да прибавим и така симпатичната президентка на Хърватия Колинда Грабар Китарович, която не случайно изпусна едно изречение, че албанците и хърватите са братя по оръжие. Да, те имат общ враг – Сърбия. Тоест колко много е прав Кисинджър, когато говори - ставаше въпрос за войната 1999 г., че проблеми, натрупани 600 години, няма как да се решат с 6 месеца бомбардировка. Аз смятам, че те не могат да се решат и с 6 месеца председателство. Голямата заслуга на България беше, че постави проблемите на Балканите, че те не са решени. Но смятам, че Европа, ЕС ще има едни много по-големи проблеми, свързани със собственото му оцеляване, отколкото да се занимава с интеграцията на Западните Балкани. И затова, примерно, че Македония юни месец ще започне преговори, аз не виждам с кого ще ги започне.     Заплахите пред Западните Балкани са много. Сепаратизъм веднъж, мигрантска вълна, която, като се има предвид верския състав на мигрантите, чувствително може да промени състава на населението. Затова е прав Орбан, който казва: аз не искам никой да взема на своя територия. Но ние се наслушахме как 1990-1992 г. в Босна се заселват муджахидини. Това е случаят Ращански лозя, когато имаше осем застреляни муджахидини. Заев тогава даже не е бил кмет на Струмица примерно и не знае за какво става дума в Македония. Той е карал колело, а не мотор. И случаят в Ращански лозя беше точно с муджахидини, които бяха убити при преминаване през Македония. Някога минаваха муджахидини, сега минават бежанци. Голям риск е връщането на т.нар. вълци на войната и на тези, които ходеха да се сражават по бойните полета на Сирия и Ирак. Балканите са най-големият донор в това отношение. Тоест ако отива някой западноевропеец, дали е приел исляма или е второ поколение роден там, това е промиване на мозък. Докато тук се напазарува лесно. Балканите са бедни, Балканите са обременени с кризи и конфликти и в едно албанско село лесно могат да се намерят бойци, които да отидат и да се сражават вън. Независимо дали това албанско село е в Косово, в Македония, в самата Албания. По същия начин стои въпросът и в Босна и Херцеговина. Беднотията ражда тероризъм. Така че тероризмът, екстремизмът, сепаратизмът ще бъдат най-големите заплахи, които, съчетани с бежански потоци, трудно могат да отворят вратите на Западните Балкани и те да почнат да влизат една по една, да капят като круши в кошницата на ЕС. Трудно ще бъдат убедени европейците, че едно такова решение е необходимо. Първо България и Румъния като хапка им дойдоха много, Хърватия беше приета по чисто географски, верски и други причини, защото това е част от Австро-унгарската империя. Страна с традиции, с прекрасно Средиземноморие, предпочитано от западните партньори, и с друг манталитет. Ами както и да си мислим, от някогашните подопечни на Османската империя или на Турската империя май само ние сме в ЕС - вносителите на баклавата, на имамбаялдъ и т.н., други няма. Тоест вратите на ЕС за мен, колкото и песимистично да звучи, ще трябват да се отварят с нови ключове след изборите през май 2019 г. Тогава според мен може би няма да са достатъчни две партии да формират европейско правителство, квотите ще бъдат силно занижени за отделните партии, ще има много национализъм, популизъм, влязъл в Европейския парламент, който ще отложи за неопределено време интеграцията на Западните Балкани, включително и на Сърбия. Защото продължавам да мисля, че без НАТО няма ЕС, а Черна гора може да бъде стопирана точно заради руско-американските отношения и да се постави във фризера. Въпреки че тя е най-малкият проблем за европейците, тъй като 600 хиляди души те могат да ги преглътнат. Но трудно биха преглътнали една Македония, една Албания, още повече като знаем славата, която имат ред албанци, които живеят в Западна Европа. Не говоря за тези, които работят, а за тези, които минават през морето с лодки, трафик на хора, трафик на жени.     Ако искаме, на наркотици. И т.н. Тоест славата на Балканите е много двузначна и двояка. И ако ние опитахме нещо да направим за нашето председателство, беше да направим, че тези страни заслужават, наистина заслужават шанс европейски. Сега, как ще го даде шансът ЕС? Още повече много е динамична ситуацията в самата Европа – вижте Брекзит, какво се случва – твърд вариант, мек вариант, сменят се министри. Европа се люшка, Европа не можа да намери пътя. Работих в Босна по време на Дейтънското споразумение 1995 г., тя, Европа, оттогава няма решение на казуса Западни Балкани. Значи, ние имахме едно ОССЕ, което водеше едни мисии, всичко беше чудесно, наблюдатели, но вътре си зреят проблеми. Казвах го и за нашето председателство – липса експертиза. А тук е мястото на България, защото ние сме много близо, нашата експертиза би била много ценена, ако ние имаме и ако можем да я направим. Но Западните Балкани ще продължат да генерират рискове за собствената ни национална сигурност, което е проблем.     Не, това е първо, когато говори за лидерите, той каза, че най-големият лидер е Македония, която била направила най-голям скок в сравнение с тази еквидистанция. Еквидистанцията я измисли Киро Глигоров, после я направи Груевски. Като еквидистанция означаваше най-малко риск в София. Обикновено има такива моменти. За мен става въпрос за Сърбия, когато става въпрос за прилагането на модела от Китай. Друга държава не мога да разпозная.     Не е така. Значи, има новини. Примерно за първи път тази година има италианските полицаи, които патрулират крайбрежието заради туристи, не заради наркотици. Албания е една много интересна държава, която изключително много се разви. Това не „червеният манастир“ на Европа, който заварихме с вицовете „Добър вечер, Енвер ходжа“, защото само той е имал телевизор и т.н. Албания извървя много път. Да, със сигурност там има процеси, които ще водят до допълнително демократизиране. Еди Рама държи властта успешно, но опозицията става все по-силна. Т.е. това е четиво за всички, които се задържат повече от 8-10 г. на Балканите, че няма как да не се събуди опозицията. Така че опозицията се събуди. Тук трябва да се търси начин, по който една партия да слиза от власт, ако е действително създадена добре тази партия да прекара добър период в опозиция, след това да се върне с нови идеи, ново развитие. Става въпрос, когато има идеологическа близост. Когато тя е събрана от моментни ситуации и в момента, защото светът наистина се е объркал – примерно човекът Еди Рама, който е да е лидер на социалистите, той е завършил в Париж. Докато либералите са пълни с хора, които са продукт на някогашните соцдържави. Беше толкова затворена Албания, че нямаше къде да учат. Те учеха по едно време в България, после учеха в Китай, преди това за малко учеха в Съветския съюз. Така че там има пък потомци на тези, които са завършили медицина я по България, я по Съветския съюз и би трябвало те да са левичарите, а човекът, който е рисувал на Монмартър, на практика той се оказва представителя на левите движения. Но Албания много умело играе картите си. Аз помня, как беше приета в НАТО. Албания сега много ясно си дава сметка, че няма как да стане член на НАТО. Първо, със славата която има в европейските държави. Второ, с нерешените проблеми, които има със своите съседи. Коцияс, който направи, аз тук се учудвам и на нашата реакция, ние мълчахме доста обидно и доста без да кажем дума. Значи, когато Венизелос, последният генерален секретар на ПАСОК, обвини Никос Коцияс, че с подписването на договор с Македония на практика се прави втора турска държава, цитирам, на северната граница. Той казва – точно този договор спря създаването на втора турска държава, която да позволи превръщането на албанския национализъм в ислямски фундаментализъм, защото ако бяхме го оставили, това творение щеше да се разпадне и да отвори път на Велика Албания и Велика България. Значи нашите южни съседи, с които сме в перфектни отношения, те знаят за какво население става въпрос в тази страна. Оттук нататък процесите защо Македония се бута да влезе в НАТО? Значи, прави се всичко възможно, както отсреща пък съпротивата на руснаци и на други интереси е да не влиза, за да й се гарантира някакъв живот. Но и това не е панацея. Нали като член на НАТО сега толкова спешно да я приемат в ЕС, нека да преговарят след юни месец, когато еврокомисарят Хан ще бъде еврокомисарят, който ще чака да го смени друг. Да е жив и здрав и той да остане еврокомисар, но при други положения може да се говори по друг начин. Защото аз съм виждал разговори на същия този Хан със западнобалкански държави по друг начин водени. Така че това не е панацея за оцеляването. Това, което ме притеснява, е, как албанците постигат всичко, което поискат. От парламента, който прилича повече на Тирана, отколкото на Скопие, с 4-5 албански партии, две македонски, до това, че те каквото поискат, ако не го изпълни едната македонска, е готова да го изпълни другата, а някой път и заедно и двете.     Тук не става въпрос само за балансьор. Тук става въпрос за последователна политика, която я гледам от 1990 г. в развитие.     Значи, там са нови поколения политици. Вече го няма Арбен Джафери, който беше може би най-умният политик в Македония, макар и етнически албанец. Израсна друго поколение. Те са последователни. Да, израсна онова поколение, за което се предупреждавахме, че ако 2001 г. Охридският рамков договор беше достатъчен за това поколение албанци, сега дойде едно друго поколение албанци, за което Охридският договор вече е тясна дреха, която трябва да се отваря. Т.е. Балканите ще бъдат обречени да бъдат обременени с проблеми и с конфликти, които трудно ще могат да генерират сигурност. Което поставя пък други изисквания към нас – да мислим и за сигурността си на запад от нас и заедно с това би трябвало да следим, а не да се успокояваме, че мигрантският натиск върху България е нулев и т.н., защото това много лесно може да се промени.     Въоръжен конфликт към момента в Западните Балкани – той може да възникне от нищо. От моста, който се мъчат да построят хърватите, за което Изетбегович казва, че няма да го допусне този мост, докато не му се гарантират на него правата. Колко време продължава съдебният спор между Словения и Хърватия за същото това? Словенските власти глобяват ли хърватски рибари цяло лято? Всеки има някаква претенция. Значи, Балканите, за съжаление, са много малки за мегадържавите, които всеки иска да изгради. А тук в момента малко липса на внимание от Балканите, може да доведе до конфликт. Значи, не знам къде може да бъде пръв. Може да бъде в Босна, може да бъде в Косово, може да бъде и в самата Македония. Вън и независимо от ентусиазма на Заев, който е заложил всичко ва банк – ще направим референдум, ще напазаруваме 20 човека да станат достатъчно, за да вземем, да ратифицираме този договор. Този договор обаче е нагледен показател за друго. Продължавам да твърдя, че гръцката дипломация направи перфектен договор.     Договор, който, ако го четем на такъв диалект македонски или дали ще го четем на английски, значи това е договор. Сравнено с нашето, което имаме – нашето е пожелателна декларация, т.е. тя беше и такава декларация по времето на Костов и Любчо Георгиевски, която сега е превърната в договор. По която всеки може да се откаже с една година предизвестие. Само дето не е един месец като в регистъра на фирмите. Докато срещу това е договор, който ще налага, това Заев го спестява на хората, много неща, които те ще ги получат в последствие – от смяна на паспортите, смяна на лични карти вътрешни, смяна на регистрации, употреба на неща. Казвам, някой ако е по-голям тарикат, в Благоевград трябва да регистрира всичко, което може да се казва македонско – македонско сирене, македонско мляко, македонско вино, македонски кренвирши и т.н., защото те нямат право да ги имат. И оттук нататък те ще започнат да ги произвеждат в прилежащия им Благоевградски окръг, Благоевградска област, за да го внасят вътре и да се продава. Тук ще се роди съвсем друг тип съпротива. 25 г. вътре е инвестирано в една безумна идея. Прадядо ти се казва Александър Македонски, дядо ти е Самуил, а внуците са изгонили българския окупатор. Вътре са вкарани пари за тази пропаганда, събирани са, Груевски събираше – нотариални актове имате ли от Егейска Македония, като влезем вътре да ви върнем земята. И това като е правено, как искат да съберат 900 хиляди? Значи, тук шансът на Заев е в това, че няма легитимно преброяване. Последното преброяване беше прекратено. Там един от казусите беше, има ли българи или няма българи. Значи, той може да разчита на албанците дотолкова, доколкото те са в родната им Македония. Не са гастарбайтери някъде и да ги извадят, и да гласуват. Оттам нататък, ако той събере 10% на македонско гражданство, той после може да обяснява, че да, народът има 500 хиляди, които са излезли, или 600 хиляди, които ни подкрепят. Да, но от 2 милиона 125 хиляди в Македония не се прави така. Още повече, че в понеделник говорихте за това дежа вю, в което те живеят. Преди 30 г. „Искате ли независима Македония с право да влезе в съюз на бившите югославски републики?“ Само че тогава бойкотираха, 33% го бойкотираха. Това бяха етническите албанци. Сега стигнахме до другото. Сега етническите албанци гласуват да се смени името на Македония.     Да. Ние, ако бяхме продължили председателството, сигурно хърватите щяха да станат световни шампиони, но не успяха, защото ни свърши председателството, ако беше по в началото, щяха да бият. Значи, много внимателна, много балансирана политика с отстояване на национален интерес, което, за съжаление, не винаги го виждаме в поведението ни. Значи, националният интерес означава да защитаваме преди всичко интересите на българите, където и да се намират. И второ, да мислим, че тази държава не е създадена нито от нас, нито трябва да бъде ликвидирана от нас. Т.е. ние трябва да оставим държава, която да се съобразяват с нея. За съжаление, в много неща, като започнем от военна сигурност и други работи, не ни броят за живи. Това е истината.      Аз говоря за сигурност. Западните Балкани е ясно. Значи, там трябваше да се заложат други жалони. Неща, които да теглят. Едното да тегли другото като инициатива. България трябваше да стане дом на Западните Балкани. Т.е. като искат нещо да направят, както им го показахме през председателството, да продължават. Аз говоря за друго, че в Сърбия сега пък ще получава, дето приличала на Китай, сега получавала дарения от Лукашенко. Т.е. даренията от Русия вече минават през Беларус. Окей, те събират старо въоръжение, но ние нищо не събираме. Обидно е, когато за последните 20 г. ние имаме повече паднали въздухоплавателни средства, отколкото сме си позволили да си купим с всичките тези „Кугър“-и, „Спартан“-и, дето сме ги взели и други неща. Просто нямаме визия. Нямаме визия, как искаме да оцелеем, как искаме да съществуваме като държава. Създаваме едни мастодонти, т.е. едно военно ведомство, в което чиновниците скоро ще се изравнят с военнослужещите, не говоря за качеството на военнослужещите, така не става. Т.е. интегрираният модел, който го започнахме 1990 г., когато хората сега не са подозирали, че работят във военно министерство тези неща, не се състоя. За мен и деполитизацията на армията не се състоя.     Два самолета. Значи имаше нещо друго, което ми направи впечатление – че когато работиха 47 пожара в Гърция, когато станаха големите пожари в Атика, имаше и в Източна, имаше в Западна Атика. От тези 47 пожара, поне на 15, които гледах, примерно два бяха на остров Крит, на двете места имаше хеликоптери. Значи същото беше в Коринт, същото беше в Софлу, тук в долината на Марица, където имаше един парк, който се беше запалил, пак имаше хеликоптери. Т.е. аз изброих някъде между 7 и 9 хеликоптера и горе-долу толкова самолета. Тъжното е, че на нас последният, който можеше да носи вода, падна на летището в Пловдив. Колкото до това дали ние ще изпратим пожарна, дори най-новият модел да им го изпратим, София-Атина е 700 км. Няма как да стигнат толкова бързо при всички положения. Докато Кипър изпрати самолет с 60 огнеборци. Т.е. ние предложихме, те не са го поискали от нас, но те благодариха на всички. Друго трябва да ни научи – солидарността на гърците. Не е само тази ситуация. Аз съм гледал наводнения на Халкидики, гледал съм ги как реагират на тези големи наводнения, които бяха в Индонезия. Докато тук на Христо Григоров организацията, ако събере 50-100 хиляди лева, те събраха 7 милиона евро. Да, окей, живели са по-нашироко, затова и плащат в момента, имали са повече пари. Но солидарността между тях е много по-голяма. Т.е. те имат чувство за общност, което ние го нямаме, ние реагираме на пожарния метод – като имаме проблем, ще търсим решение.     Предупреждението на Западните Балкани е, че ние не можем да мислим, че можем да решим проблеми, които са натрупани, наистина, със столетия. Ние не можем да изчистим нещата от Първа световна война. Втора световна война и като съюзници, като махнем руснаците, които са били като Съветски съюз и като Русия на друго място, те пак са съглашенци. Напоследък гледах някакви документи от 1941 г., това което се пише, пише се „съглашенците“. Т.е. Русия, това Франция, Англия, те са съглашенците, както са били. Това е продължение на онази война, това е търсене на реванш на онази война. На Балканите докато се търси реванш, докато се търси разширяване, докато е беднотия, няма да има решение. Значи, Балканите не са блато, което може да се подслажда, за да се живее. Те искат да избягат. Значи, за да напуснат Босна и Херцеговина до 30 г. босненци, независимо какви са – хървати, сърби или мюсюлмани от мюсюлманската част, да напуснат повече, отколкото по време на войната 1992-1996 г., означава, че те не виждат перспектива. Те отиват в най-близката дестинация да работят в курортите на Хърватия. От другата страна всичко е в Германия, Швеция и т.н. Това осигурява евтина работна ръка, това може да бъде по-добър вариант, отколкото германският да поканим Мехмед да дойде, за да живее тук, тези са по-цивилизовани, те ще ги използват. Но Балканите се обезлюдяват и се заселват със страхове, сенки на стари империи, и за мен, с много противоречия, които всеки момент могат да доведат до въоръжен конфликт.   ", "date": "2018.08.01", "title": "Красимир Узунов: Вековни противоречия могат да доведат до въоръжен конфликт на Балканите "}
{"url": "http://epicenter.bg/article/Rusko-napadenie-sreshtu-Cherna-gora-mozhe-da-slozhi-kray-na-NATO/160454/11/0", "text": "През последните години Русия нееднократно успя да надхитри Запада. Своите доста по-слаби възможности тя използва много умно и ефективно. Москва усъвършенства навиците си за водене на информационна и хибридна война, залагайки на такива методи като дипломация на натиска, фалшиви новини и намеса в избори в чужбина. В този процес тя завзе част от Грузия и Украйна, а също така спечели няколко точки в геополитическата борба от САЩ и Великобритания. Русия не е толкова силна и влиятелна, каквато беше през съветската епоха, но благодарение на стратегическото мислене на Владимир Путин днес тя редовно влиза в борба не в своята категория, успешно конкурирайки се с по-силни съперници по геополитическите въпроси.   Русия много по-ефективно от Китай нанася удари на Запада, когато се появи такава възможност, и при това постоянно търси и често намира пътища и средства за неговото отслабване. Най-опасния контролен изстрел тя може да направи на Балканите, където Москва отдавна съперничи на Запада.   Никой не знае за какво са се договорили Путин и американския президент Доналд Тръмп по време на двучасовия разговор на четири очи в Хелзинки. Тръмп може да е предал на руския лидер списък на важните кампании при изборите в Конгреса, и да го е помолил за намеса. Но по-скоро те са говорили за НАТО, Крим и Украйна, и е напълно вероятно Путин да е получил от Тръмп това, което е искал.   Всъщност има впечатление, че Тръмп играе в подкрепа на руските уловки, насочени срещу новия член на НАТО Черна гора и това може да разтърси целия алианс. „Черна гора е мъничка държава с много силен народ“, каза Тръмп на водещия на „Фокс Нюз“ и голям негов почитател Тъкър Карлсън два дена след срещата му с Путин в Хелзинки. „Те имат много агресивни хора. И могат да предприемат агресия, и тогава ще започне третата световна война“, добави той. Въоръжено нахлуване на Русия в Черна гора с използването на класически и хибридни методи за водене на война дава на Тръмп възможност да удържи думата си, дадена по време на това предаване, и да заяви на съюзниците в НАТО, че Вашингтон няма да изпълнява условията по член 5 от Договора за Северноатлантическия пакт и няма да отиде на помощ на Черна гора заедно със съюзниците си. Ако САЩ не участват в операциите на силите за бързо реагиране на НАТО, други страни от Европа също могат да направят крачка назад и няма да отговарят на внезапни нападения на Русия.   Москва едва ли ще осъществи нападение със своите сухопътни войски, доколкото на тях ще им се наложи да пресекат много страни, ориентирали се на запад. По-скоро нападение може да се осъществи по въздух и море. При такова развитие на събитията на НАТО ще бъде нанесен смъртоносен удар, който ще доведе до непоправимо разцепление в пакта. Русия вече се опита да осъществи преврат в Черна гора, за да попречи на тази страна да влезе в Северноатлантическия пакт. А неотдавнашните събития в Македония доведоха до това, че там започнаха активно да действат агенти на руското разузнаване ФСБ, което е един от основните приемници на КГБ. Тези хора се опитаха да разпалят безпорядък в Македония, а също и в Гърция, откъдето съвсем наскоро бяха екстрадирани двама руски дипломати, провокирали съпротива срещу сделката между Македония и Гърция за промяна на името на Македония и прекратяване на дългогодишния двустранен спор. Русия в никакъв случай няма да напада директно американски или западни войски. Това се потвърждава от нейната реакция на гибелта на няколкостотин руски наемници, унищожени от американските военни в Сирия. Но тя и не се нуждае от такова нападение.   Русия може смъртоносно да рани Северноатлантическия алианс, без да използва своите войски в директен конфликт. На Балканите не само видимо се активизираха агентите на ФСБ и ГРУ, както се нарича руското военно разузнаване. Русия също така прехвърли на своята западна граница основна част от най-ефективните си части и съединения.   Черна гора е най-новият и в много отношения най-слаб член на НАТО. Тази страна получи независимостта си от Сърбия едва през 2006 г. Нейното население наброява едва около 630 000 души, а числеността на въоръжените ѝ сили не превишава две хиляди. Това е малка и мирна страна. Това е единствената бивша югославска република, където не е имало жестока война след разпадането на Югославия. Но още преди придобиването на независимост и дълго преди встъпването си в НАТО, Черна гора изпращаше (и продължава да изпраща) свои войници в Афганистан. В съотношение към броя на населението си тя дава не малък принос в действията на международните сили в тази страна. По молба на Вашингтон през 2017 г. Черна гора увеличи числеността на своя контингент в Афганистан. Но Русия оказва мощен натиск върху Подгорица през последните десет години.   През 2017 г., когато черногорският парламент гласува за присъединяване към НАТО, руското външно министерство излезе с изявление, че тази държава „игнорира гласа на разума и съвестта“ и че Русия си оставя правото „да предприеме стъпки за защита на нашите интереси и национална сигурност“. Москва незабавно забрани вноса на вино от Черна гора и даде съответните препоръки на пътуващите за там руснаци. А прессекретарят на Путин я заплаши с по-нататъшни „ответни действия“. Черна гора смята Русия за виновна за опита за преврат с цел сваляне на действащия президент Мило Джуканович (когато той беше премиер) в деня на изборите през октомври 2016 г. Тя обвини 14 души (руски и сръбски националисти, включително двама служители на ГРУ) в подготовката на нападения срещу държавни учреждения и планиране убийството на Джуканович. Освен това именно сегашният премиер на Черна гора Душко Маркович беше отблъснат грубо от Тръмп по време на първата му визита в щаб-квартирата на НАТО в Брюксел. Черна гора вече влезе в Съвета на Европа, а също и в Организацията за сигурност и сътрудничество в Европа. Европейският съюз също сериозно се замисли върху това за покани тази страна в своя състав като пълноправен член.   Именно това, а също и членството на Черна гора в НАТО предизвиква най-голяма тревога у Русия. Москва не иска в тази географска зона, която тя нарича „близка чужбина“, да се появи още една прозападна държава. Ако погледнем назад, ще стане ясно, че напористите действия на русия в балканския регион се обясняват с последствията от косовската война през 1999 г., когато сръбският президент Слободан Милошевич капитулира пред НАТО и започна неочакваната надпревара между руските и натовските войски за завземане на летището край Прищина в Косово. Руските пристигнаха там първи, и директен сблъсък беше избегнат с големи усилия – след намесата на високопоставени представители на Великобритания и САЩ.   Русия с голямо недоволство се отнася към разширяването на НАТО и следващият преломен момент настъпи през 2008 г., когато тя нахлу в Грузия, стремяща се към членство в алианса. Високопоставени американски представители, включително бившият съветник по въпросите на националната сигурност Стивън Хедли, открито признаха, че САЩ са допуснали грешка, като не са реагирали конкретно на това нахлуване. Русия и до днес окупира част от територията на Грузия. Беше повратна точка, когато Кремъл стигна до извода, че може да отправя предизвикателства към западните интереси с минимални загуби за него. За това на него му е достатъчно да не влиза в директен сблъсък със Запада. Анексирането на Крим от Русия и окупацията на източна Украйна стана отговор на украинската революция от 2014 г. и на поканата от ЕС към Украйна за присъединяването ѝ в неговите редици. От тогава Русия е осъществила стотици опасни провокации против силите на НАТО по въздух и по море. Освен това Москва очевидно успешно се е намесила в гласуването за излизането на Великобритания от ЕС, а също и в американските избори. А също така и отрови на британска територия бивш руски шпионин. Доколкото Москва вече е нанесла определени щети на Запада с такива свои действия, напълно възможно е сега тя да си прави неверни изводи за степента на търпимост на натовските съюзници и да надценява своите възможности.   Защо срещата на върха в Хелзинки може да бъде наречена пълномащабна криза по отношение на националната сигурност? Причината е в това, че руснаците заявиха за своите практически действия по реализирането на тези споразумения, които са били постигнати на срещата Тръмп-Путин, а висшето американско ръководство и военно командване останаха в пълно неведение. Намеците на руснаците насочват към това, че на срещата на върха е била обсъждана възможността за референдум в Източна Украйна, посещение на Путин във Вашингтон, а също така преселване на сирийски бежанци.   Но главният въпрос е в следното. Действа ли Тръмп, изхождайки от своите капризи и желания да навреди на националната сигурност на САЩ, или наистина конците му ги дърпат от Москва? По време на предизборната кампания през 2016 г. Тръмп нееднократно заяви, че НАТО използва американския народ за своите интереси, конкретно споменавайки при това балтийските държави. Така Тръмп засили съмненията, че Америка и той като президент ще спазват съдържанието на член 5. А сега той посочва с пръст Черна гора. Такива изказвания на Тръмп за Черна гора най-малкото отслабват алианса и дават на Русия допълнителни средства за дестабилизирането на новия член на НАТО, а също така засилват риска от възобновяване на конфликта на Балканите. А в най-лошия случай тези думи на американския президент отразяват възгледите на самия Путин. При такъв случай възникват сериозни опасения във връзка с това, че двамата президенти при закрити врати са постигнали някакво взаимно разбиране по отношение на Черна гора. И ако НАТО не е готов напълно да се противопостави на такава заплаха с военни средства, то най-скорошното последствие от руското нападение срещу Черна гора може да стане разпадът на най-силния военен съюз в световната история.    ", "date": "2018.08.01", "title": "Руско нападение срещу Черна гора може да сложи край на НАТО"}
{"url": "http://epicenter.bg/article/ISA-analiz-yuli-2018/160368/11/33", "text": "    - ПРАВИТЕЛСТВОТО В РЕЖИМ НА „СКАНДАЛИ-ЗАТИШИЕ-СКАНДАЛИ-ЗАТИШИЕ“   - ПРЕЗИДЕНТЪТ - ОБРАЗ НА ЛИДЕР ОТ НОВ ТИП И ЗНАКОВИ СРЕЩИ С ТРЪМП И ЕРДОГАН   - ПАРЛАМЕНТЪТ – РАСТЯЩО НАПРЕЖЕНИЕ И ПАКТ „БОРИСОВ- НИНОВА“ ЗА МИГРАНТИТЕ   - ГЕРБ - ФИКСАЦИЯ ВЪРХУ ВРАГОВЕТЕ И ОРГАНИЗАЦИОННА ЕНЕРГИЯ НА ЦВЕТАНОВ   - БСП - ФРОНТАЛНА АТАКА СРЕЩУ ВЛАСТТА И МОДЕЛА НА ПРЕХОДА   - ОБЕДИНЕНИТЕ ПАТРИОТИ - СИМВОЛ НА АНТИКОАЛИЦИОННОСТ   - ОФОРМЯ СЕ ГЛОБАЛНА АНТИ-КИТАЙ КОАЛИЦИЯ     I. ОСНОВНИ ИЗВОДИ И ПРОГНОЗИ   . Политическата динамика се ускори със скандали, мини-кризи, институционални и коалиционни сблъсъци, гражданско недоволство. Алгоритъмът на управлението се затвърди устойчиво като „затишие-буря-затишие-буря”.   Наблюдаваме радикализация на недоволството, натрупана омраза, сигнали за ескалиращо напрежение.    едната е между президента и управляващите и втората - вътре в коалицията „Обединени патриоти“. Отношенията между кабинета и президентската институция минаха в режим на обвинения, а от страна на по-нископоставени участници в правителствената коалиция - и в директни обиди и нападки към президентската институция. Този конфликт ще продължи и ще се проявява на всички нива на възможния сблъсък.   , тоест среща широко обществено одобрение, което му дава стимул да продължи в същата посока. Реално президентът не генерира политика, а използва серията от грешки на управляващите, които посочва и ревизира с инструментариума на президентската институция.  Те не издържаха на напрежението и отговорностите на властта. Партньорите не спират със скандалите и се обвиняват взаимно в корупция, лобизъм, връзки с олигарси, обслужване на чужди интереси, сриване на сектори и то с конкретни имена, факти и случаи. Всичко, което се изля публично, е катран за ушите на специфичния националистически електорат. „Обединените“ патриоти най-вероятно ще свършат по-лошо от реформаторите.    Липсва стратегическо мислене и приоритети. Хвърлят се от тема в тема – председателството, китайците, някой и друг законопроект. Направиха серия от грешни ходове, които ги докараха до кризисно ниво на функциониране на кабинета. Ротацията на министри, които да са на амбразурата на скандала, играе ролята на моментен гръмоотвод, но натрупа огромно напрежение върху цялото правителство. За всеки нововъзникнал проблем се „купува“ време, а не се търси и намира трайно решение. Нито една тема не е окончателно и консенсусно затворена - от най-големите до най-малките: ЧЕЗ, името на Македония, протестите на майките, превозвачите, търговците на горива, чумата по животните, АЕЦ „Белене“ и т.н.    Това може да се определи като знак, че управляващите отстъпват по казуси с потенциал да предизвикат високо обществено напрежение, а оттам – евентуални предсрочни парламентарни избори и обрат в електоралните нагласи. Управляващите владеят широк спектър от инструменти, с които могат пряко да влияят върху политиката в желаната от тях посока.   . Създаде се прецедент, който ще има паневропейски отзвук и ще бъде интегрална част от започващата кампания за избор на Европейски парламент.    (закон за акцизите, декларацията за връщане на мигранти, ветото на президента върху Закона за приватизация). Премиерът успява да наложи авторитета си в партията, но вече е видно, че тече и насрещен процес на еманципация сред депутатите.    в политиката, както много ясно се видя в случая с масовото умъртвяване на животни в Ямболско. Управляващите направиха много лош анализ и подценяване на ситуацията в точка, която се оказа чувствителна. Българската култура е свързана исторически с животните и отглеждането им. Мантрата за непробиваемата ограда по границата бе оборена от самите управляващи, които обявиха, че болестите по животните са дошли от Турция. Разминаването в датите на документите за евтаназия (4.07) и протокола с пробите от лабораторията (9.07) показва административно своеволие и немощ. Създаде се комуникационен и институционален хаос, който разпали страстите и генерира нови антиправителствени настроения, независимо от това каква е истината.   , а само по такива, които смятат, че са важни – приватизация, акцизи, горива. От друга страна, демонстрират отказ от взимане на непопулярни решение и се съгласяват с всичко – президентско вето, акциз върху бирата, прием на бежанци.    Когато си направил грешката, граничеща с глупост, да създадеш парламентарна комисия по неговия случай, поне трябва да сложиш знакови имена в нея, а не безлични и анонимни депутати. Те няма как да застанат сериозно пред човек, който е отдал живота си на каузи, дори да приемем, че подходът му понякога е месиански и налудничав. Николай Колев-Босия вече е символ. Саможертвата му ще има силен морален удар върху управлението, който е подценен и неразбран.   , което показва начина на функциониране и движение на правителството и управляващата коалиция. Очевидно е, че в правителството има страх от провеждането на предсрочни избори, което се видя кристално ясно и след коалиционния съвет (26.07), на който медиацията на Борисов успя да овладее вербалните и физически сблъсъци и скандали между патриотите.    което се вижда от посланията на партията от традиционния събор на Бузлуджа („Шайката си отива, народът остава” – Корнелия Нинова; „Ние не искаме да свалим правителството, ние искаме много повече” – Елена Йончева). Нинова декларира категоричен курс към предсрочни избори и опит за атакуване на властта през есента. Стъпка в тази посока е и предложеният за обществено обсъждане проект на управленска програма „Визия за България“.   Европредседателството им даде, но им отне много от ценния управленски времеви ресурс. Партията изглежда фиксирана върху „враговете”, макар и склонна на отстъпки и компромиси по редица теми (мигранти, Истанбулска конвенция, президентско вето). Събитията от последния месец изведоха като все по-често споменаван от анализаторите вариант за предсрочни парламентарни избори през есента или през пролетта на следващата година.    за споделяне на финансовото бреме на организацията. От своя гледна точка Доналд Тръмп е прав – иска да се изпълнява договореното и да спестява пари на собствената си държава. От съюзническа гледна точка обявяването от него на ЕС за враг е скандално и към атмосферата на подозрение прибави и недоверие между съюзниците. Поведението на председателя на Европейската комисия Жан -Клод Юнкер, който бе пиян по време на събитието, изпрати към целия свят много лош сигнал за немощ, импотентност, риск. Въпреки че Юнкер е твърд по определени въпроси (преговорите с американците и китайците например), състоянието му е имиджово пагубно в ерата на силните лидери и политическия маркетинг. Шефът на европейските бюрократи, клатещ се и изведен на инвалидна количка, изглеждаше декадентско и патетично на фона на целеустремените и енергични световни лидери – Тръмп, Путин, Трюдо, Си Дзинпин, Абе, Макрон.    Море от кризи и един пиян старец начело – реминисценция на Елцинова Русия. Не случайно напоследък аналогиите с късната Римска империя придобиват широка популярност – безконтролно нахлуване на мигранти, разгул на върха и превръщане на сексуалното във водещ политически въпрос. Ако Германия и Франция не решат проблема с реалното лидерство на Комисията и Съвета със сериозни, стабилни и автономни личности, ЕС може и да се срине.     Срещата Тръмп-Путин в Хелзинки бе анонсирана като едно от геополитическите събития на годината. От нея не произлезе нещо съществено като новина с глобални последствия. Очевидно се търсят и намират допирните точки между двамата лидери – Хилари Клинтън и Китай. Първото е символ на либералния ред, който е отрицание на политиката на двамата лидери. Второто е споделената опасност.   . За Вашингтон това е край на мястото му на световен флагман. За Москва, която предпочита многополярния свят, е замяна на един хегемон с друг и то разположен в задния ѝ двор. Глобалният експанзионизъм на Пекин плаши руската и американска страна. Реално американците, западноевропейците и руснаците вече изпитват сериозни резерви към китайските амбиции и демонстрират публична загриженост от този факт.    бе обявено, че е постигната договорка за прекратяване на търговската война и отмяна на наложените през последните месеци мита. Новото е увеличаване на доставките на втечнен газ от Съединените щати за ЕС. Двигател и на тези преговори, както при Тръмп-Путин, се оказа притеснението от китайското навлизане в Европа.   . Два процеса получиха тласък в този аспект – икономическите споразумения и създаването на обща европейска армия. ЕС подписа историческо споразумение за свободна търговия с Япония, което обхваща икономиките на близо 1/3 от развитите страни на планетата. Това е от изключително значение за променящия се световен ред. Споразумението трябва да влезе в сила от края на 2019 година с акцент от европейска страна върху износа на храни към огромния и богат японски пазар. отношенията са проверени през годините, независимо от политическите режими в двете страни, има солидна икономическа основа за развитие.   Многократно сме писали, че докато всички са емоционално запленени от възможността за използване на китайските финансови и инвестиционни инструменти, за които така или иначе закъсняхме, ние трябва да се придържаме към традиционните си партньорства и пазари в Азия, които останалите пренебрегват – Япония, Индия, Южна Корея и да се работи за нови – Сингапур, Пакистан, Малайзия.         ПРАВИТЕЛСТВОТО ТРЯБВА ДА СЕ ОБЪРНЕ ПЪРВО КЪМ САМОТО СЕБЕ СИ ПРЕЗИДЕНТЪТ – СРЕЩИ С ТРЪМП И ЕРДОГАН И ПРОДЪЛЖАВАЩА ВОЙНА С ГЕРБ НАРОДНО СЪБРАНИЕ – ИЗТОЧНИК НА НАРАСТВАЩО НАПРЕЖЕНИЕ     ГЕРБ СЕ ФИКСИРА ВЪРХУ „ВРАГОВЕТЕ” БСП ТРЪГНА ФРОНТАЛНО СРЕЩУ ГЕРБ И МОДЕЛА НА ПРЕХОДА ОБЕДИНЕНИ ПАТРИОТИ – ВОЙНА ВЪВ ВСИЧКИ ПОСОКИ ДПС – ПОВЕДЕНИЕТО НА ПАТРИОТИТЕ ПОТВЪРДИ ТЕЗАТА НА ДВИЖЕНИЕТО, ЧЕ ТЕ СА ВРЕДНИ ЗА ВЛАСТТА МАРЕШКИ – В ПЕРСОНАЛНА ВОЙНА СРЕЩУ ЛИДЕРА НА ВМРО ИЗВЪНПАРЛАМЕНТАРНИ ПАРТИИ ПРОТЕСТЪТ НА МАЙКИТЕ КАТО ТЕСТ ЗА СТАТУКВОТО ДВОЕН СТАНДАРТ И ПРОТЕКЦИЯ В СЛУЧАЯ „СУЛТАНКА ПЕТРОВА“ МЕДИЙНА СРЕДА, ПУБЛИЧНИ ГОВОРИТЕЛИ, ПРОПАГАНДА И ФАЛШИВИ НОВИНИ     СЕДМИЦАТА НА ТРЪМП ГЕРМАНИЯ В ДЕБАТ ЗА СТИВ БАНЪН И ЙОЗИЛ РУСИЯ СЪЗДАВА СОБСТВЕНИ ОФШОРНИ ЗОНИ МАКЕДОНИЯ – РЕФЕРЕНДУМ НА ДНЕВЕН РЕД ТУРЦИЯ СЛЕД ИЗВЪНРЕДНИТЕ ИЗБОРИ ГЪРЦИЯ – НАПРЕЖЕНИЕ С МОСКВА, БЕДСТВИЯ И МАКЕДОНСКИЯТ ВЪПРОС В РАЗВИТИЕ КОСОВО В МНОГО ВАЖНИ ПРЕГОВОРИ СЪС СЪРБИЯ     НАСТЪПЛЕНИЕТО НА КИТАЙ - ДЕЙСТВИЯ И ПРОТИВОДЕЙСТВИЯ                ", "date": "2018.08.01", "title": "Анализът на ИСА: България в очакване на гореща политическа есен"}
{"url": "http://epicenter.bg/article/Izlishakat-v-darzhavniya-byudzhet-nadhvarli-2-mlrd--leva/160409/4/0", "text": "Излишъкът в държавния бюджет надхвърли 2 млрд. лева и към 31 юли възлиза на 2 милиарда и 23 милиона. Това сочат предварителните данни на Министерството на финансите. Разходите в бюджета към юли 2018 г. са в размер на 20 милиарда и 500 млн. лева, което е с около 2 млрд. повече в сравнение със същия период на миналата година. От Министерството на финансите обясниха, че растат разходите както по европроектите, така и по националния бюджет, където ръстът идва основно от вдигането на пенсиите и заплатите на учителите.    ", "date": "2018.08.01", "title": "Излишъкът в държавния бюджет надхвърли 2 млрд. лева"}
{"url": "http://epicenter.bg/article/Euronews--Prolivnite-dazhdove-nanasyat-seriozni-shteti-na-turizma-v-Balgariya-/160442/4/0", "text": "Докато голяма част от Европа е изправена пред вълна от горещини, България има съвсем различен проблем – от началото на юли популярната ваканционна страна е обхваната от проливните дъждове, отбелязват в германската редакция на специализираният интернет портал Euronews, предава Агенция \"Фокус\".  Валежите и наводненията нанесоха щети не само на селското стопанство, но и на туристическата индустрия, особено по бреговете на Черно море, където наводненията се превърнаха в истински кошмар за почиващите. Туристите там са свикнали със слънчеви и горещи дни, но сега те са рядкост и търговците на плажни аксесоари са на ръба на отчаянието, коментира медията.  Собственик на такъв магазин признава, че през настоящото лято бизнесът не върви – продажбите му са паднали с повече от 50%. Той обаче е само един от множеството засегнати от последиците от лошото време.  Проливните дъждове причиниха бедствия в Северна България миналата седмица. В района около град Тетевен бе обявено извънредно положение, допълват от редакцията.   ", "date": "2018.08.01", "title": "Euronews: Проливните дъждове нанасят сериозни щети на туризма в България "}
{"url": "http://epicenter.bg/article/Ochakva-se-pshenitsata-da-poskapne-zaradi-tezhkite-klimatichni-usloviya-/160460/4/0", "text": "Експерти очакват тежките климатични условия тази година да вдигнат цената на пшеницата до 350 лева за тон. Това е равносметката в края на жътвената кампания. Според прогнозите ще бъдат прибрани около 5,5 млн. тона зърно, предава БНР.  Климатичните условия тази година опровергаха очакванията за високи добиви и за качествена пшеница, коментира Антонина Белопитова от Софийската стокова борса.  \"Най-вече от източната част на България не са доволни от качеството, от влагата. Продават я като фуражна, което е за тях един вид загуба, тъй като хлебната пшеница е на по-висока цена с около 10-15 процента. Цената се движи около 300 - 320 лева за тон - цена, предлагана без ДДС. Търсенето - от 260-270 лева, когато стартира тази кампания, вече е 290 до 300 лева. В сравнение с миналата година, увеличението на цената е с 10% и ще продължи да расте през следващите месеци. Очаквам повишение, но не в рамките, които наблюдавахме през 2007-2008 година, когато цената на пшеницата стигна до 400 лева на тон. Когато се движи около 300-320 до 350, не смятам, че е някакъв феномен и някаква аномалия\", каза тя.  ", "date": "2018.08.01", "title": "Очаква се пшеницата да поскъпне заради тежките климатични условия "}
{"url": "http://epicenter.bg/article/Ministar-Emil-Karanikolov-shte-ima-oshte-edin-zamestnik/160461/4/0", "text": "Правителството одобри изменения в Устройствения правилник на Министерството на икономиката. Това съобщиха от правителствената информационна служба. Предвижда се увеличаване числеността на заместник-министрите на икономиката от двама на трима, за сметка на числеността на Общата администрация и респективно числеността на дирекция „Финанси и управление на собствеността“.  Заместник-министърът ще подпомогне министъра при осъществяването на политическата програма на правителството в областта на икономиката, при разработването на проекти на нормативни актове и при изпълнението на многофункционалните му правомощия. Предвидено е и отмяна и заличаване на текстове по отменения Закон за предотвратяване и установяване на конфликт на интереси, което ще осигури съответствие на Устройствения правилник на Министерството на икономиката със Закона за противодействие на корупцията и за отнемане на незаконно придобитото имущество (ЗПКОНПИ).  ", "date": "2018.08.01", "title": "Министър Емил Караниколов ще има още един заместник"}
{"url": "http://epicenter.bg/article/NEK--Badeshteto-na-AETs--quot-Belene-quot--e-nesigurno/160480/4/0", "text": "Съществува значителна несигурност относно бъдещата реализация на проекта за изграждане на втора ядрена централа у нас. Това посочва Националната електрическа компания (НЕК) в отчета си за първите шест месеца на 2018 година, цитиран от Инвестор.бг.  Компанията е оценила направените към момента разходи по проекта, но отбелязва, че не е в състояние да направи надеждна оценка на възстановимата им стойност. Причината е, че това е специфична дейност, а и липсва яснота за бъдещата реализация на проекта, която не е изцяло под контрола на НЕК.  Към 30 юни 2018 година направените от Националната електрическа компания (НЕК) разходи по проекта АЕЦ \"Белене\" възлизат на 2,18 млрд. лева и допълнително към тях имоти, машини и съоръжения - в размер на 78 млн. лева, е видно още от отчета на компанията.  В момента Министерството на енергетиката изготвя правилата, по които ще се проведе търгът за избор на стратегически инвеститор в изграждането на АЕЦ \"Белене\". С решение на Министерския съвет ресорният министър Теменужка Петкова трябва да подготви условията до 31 октомври 2018 година.  Като част от процедурата е предвидено да се обособи отделно предприятие, в което да бъдат включени всички активи - материални и нематериални, и пасиви на проекта. В момента те са част от НЕК.  Предстои и оценка на активите, за да се прецени с каква апортна вноска ще може да влезе държавата в проекта при бъдеща реализация, ако бъде намерен инвеститор. Надеждите на правителството са, че те активите ще бъдат достатъчни за блокираща квота в проекта.  На този етап заявките на правителството са, че няма да има никакви стимули от държавата за изграждането на АЕЦ \"Белене\" - нито гарантиран заем, нито преференциални цени за произведената енергия или договори за разлика, тоест строителството ще бъде изцяло на пазарен принцип.  До този момент интерес към проекта са заявили няколко компании, сред които и китайската CNNC, напомня Инвестор.бг.    ", "date": "2018.08.01", "title": "НЕК: Бъдещето на АЕЦ \"Белене\" е несигурно"}
{"url": "http://epicenter.bg/article/Bashta-i-sin-prebiha-zhestoko-mazh-za-imot-v-stolichniya-kv---quot-Hristo-Botev-quot--/160430/3/0", "text": "58-годишен мъж от столичния квартал \"Христо Ботев\" е настанен в болница с опасност за живота след сбиване с баща и син, които са задържани, съобщиха от пресцентъра на МВР.  Малко след 22.00 часа в понеделник в полицията е получен сигнал за възникнал скандал, който прераснал в сбиване. Към мястото незабавно са изпратени полицейски екипи, които задържали 43-годишен мъж и 19-годишния му син.  В болница, за оказване на медицинска помощ е откаран 58-годишен, който е настанен за лечение с опасност за живота.  По първоначални данни, спор за имот е в основата на конфликта между тримата.  Работата за изясняване на всички факти и обстоятелства около случилото се продължава.  ", "date": "2018.08.01", "title": "Баща и син пребиха жестоко мъж за имот в столичния кв. \"Христо Ботев\" "}
{"url": "http://epicenter.bg/article/Gabriela-Medarova-pak-iska-da-izliza-ot-aresta/160434/3/0", "text": "Пловдивският окръжен съд освободи 21-годишната Габриела Медарова от ареста срещу гаранция 5000 лв., съобщи bTV.   Бившата танцьорка първоначално попадна в ареста, след като блъсна 10 паркирани коли, а скоро след това и заради нанасяне на телесна повреда, проговори пред журналистите днес.   \"Осъзнах грешките си, съжалявам!\", каза младата жена.   Тя заяви, че е преосмислила живота си. Два месеца и 16 дни зад решетките били достатъчни.   Тя се яви пред съда днес, за да поиска по-лека мярка, а съдът я освободи срещу гаранция от 5000 лв.   До този момент 21-годишното момиче има 4 обвинения – 3 от тях са свързани с катастрофата – за нарушаване правилата за движение и употреба на алкохол и наркотици при сядане зад волана.   Четвъртото обвинение е за лека телесна повреда по хулигански подбуди, след като през май удари друго момиче в дискотека. Тогава защитата ѝ обясни, че Медарова е била на силни лекарства и ударът е станал случайно.  ", "date": "2018.08.01", "title": "Габриела Медарова излиза от ареста срещу гаранция от 5000 лева"}
{"url": "http://epicenter.bg/article/Tri-intsidenta-zatvoriha-AM--Trakiya--mezhdu-Karnobat-i-Burgas/160452/3/0", "text": "Три инцидента на магистрала „Тракия“ в отсечката между Карнобат и Бургас наложиха затварянето на аутобана, съобщават от пресцентъра на ОД на МВР.   От полицията и Агенция „Пътна инфраструктура“ препоръчват шофьорите да използват обходния маршрут Ямбол-Средец-Бургас.   Пътят Карнобат-Айтос също е натоварен заради извършване на ремонтни дейности и движението се осъществява с намалена скорост. Поради тази причина маршрутът не е препоръчителен, тъй като и там ще се образуват задръствания.   Претоварване на самокатастрофирал тир, превозващ зърно, затрудни движението в посока Бургас, в района на 339 км. На същото място тази сутрин се удариха и Форд Фиеста и Мерцедес.   В обратната посока към София пък лек автомобил се запали в движение.  ", "date": "2018.08.01", "title": "Три инцидента затвориха АМ „Тракия“ между Карнобат и Бургас"}
{"url": "http://epicenter.bg/article/Prieha-Desislava-Ivancheva-v-bolnitsa--otvedoha-ya-tam-s-beleznitsi/160455/3/0", "text": "Временно отстранената от длъжността кмет на столичния район „Младост” Десислава Иванчева е приета в болница, стана ясно от публикация в социалните мрежи. Тя беше откарана там с белезници, съобщава БТВ.  На профила на Десислава Иванчева в социалната мрежа е публикувано съобщение, според което тя е приета за една седмица с цел да се изследва тумор на хипофизата ѝ, който има от две години.  „Силно се надяваме туморът да не се е увеличил, но е възможно, като имаме предвид болките в главата ѝ, от които отдавна се оплаква, огромният стрес, който преживя от показния арест и престъплението по набеждаване за подкуп, извършено срещу нея и Биляна Петрова, унижението в съдебните зали и медиите, както и пребиваването в отвратителните условия в ареста”, пише в съобщението.  Според съобщението с Иванчева и Петрова се държат като с опасни престъпници. Публикувано е и видео, направено от бившия пиар на \"Младост\" Петър Кърджилов, на което се вижда влизането на Иванчева в болницата.  „Вижте във видеото как е окована Деси Иванчева – като Ханибал Лектър, само маската са пропуснали, но пък я бяха наплашили достатъчно като ѝ бяха забранили да говори”, пише в съобщението.  По-късно днес ще бъде внесена подписка, адресирана до правосъдния министър Цецка Цачева, за пускането на свобода на Иванчева и Петрова, за самоотвод на спецпрокуратурата и за започване на независимо разследване срещу организираната престъпна група, която е набедила двете жени във взимане на подкуп.    ", "date": "2018.08.01", "title": "Приеха Десислава Иванчева в болница, отведоха я там с белезници (ВИДЕО)"}
{"url": "http://epicenter.bg/article/Haskovski-ognebortsi-spasiha-17-godishno-momiche--popadnalo-vav-voden-kapan-v-reka-Arda-/160471/3/0", "text": "Около 13.00 часа в дежурния център на пожарната служба в Хасково бил получен сигнал от мъж и жена, че 17-годишно момиче се намира на малък остров в река Арда и животът му е застрашен от придошлите води на реката. Това съобщиха от пресцентъра на МВР.  Незабавно към мястото на инцидента, близо до село Бориславци, бил изпратени екипи от пожарната служба. На място жената и мъжът им обяснили, че заедно с момичето били на разходка до острова, когато нивото на водата в реката рязко се повишило. Двамата успели да се доберат до брега и потърсили помощ от пожарната служба.  Пожарникарите осъществили контакт с бедстващото момиче и предприели всички необходими действия за спасяването му. Спасителната операция приключила щастливо около 14.30 часа.  Тримата участници в инцидента са били в добро здравословно състояние и не им е оказвана медицинска помощ.  ", "date": "2018.08.01", "title": "Хасковски огнеборци спасиха 17-годишно момиче, попаднало във воден капан в река Арда "}
{"url": "http://epicenter.bg/article/Ogromno-zadrastvane--Obarnat-tir-zatapi-AM--quot-Trakiya-quot--za-chasove/160472/3/0", "text": "Катастрофирал тир затапи с часове автомагистрала \"Тракия\". Произшествието стана на 30 километра преди Бургас, предеде Нова телевизия.   Участъкът от Карнобат към Бургас е затворен за леки автомобили. Избирателно се пропускат тежкотоварни камиони.   Най-вероятната причина за инцидента е заспиване на шофьора.   Инцидентът предизвика километрично задръстване в района.   От АПИ призовават шофьорите да се движат с повишено внимание. Създаден е обходен маршрут. Единият е през стария път за София, където обаче текат ремонти и затова скоростта е по-ниска. Другият път е от Ямбол през Средец за Бургас.      ", "date": "2018.08.01", "title": "Огромно задръстване: Обърнат тир затапи АМ \"Тракия\" за часове"}
{"url": "http://epicenter.bg/article/Advokat-Markovski--Okovavaneto-na-Ivancheva-e-bezsmislena-zhestokost--/160485/3/0", "text": "Кметът на „Младост” Десислава Иванчева бе отведена в болница - с белезници, кожен колан, окови на краката и охранител. Иванчева постъпва в болницата заради изследвания, свързани с тумор на хипофизата й.  Тя е обвинена във взимане на подкуп в особено големи размери, като при показния й арест на 17 април Иванчева престоя пет часа на централен столичен булевард, отново окована в белезници. Оттогава насам тя не е напускала ареста, въпреки няколкото й искания за по-лека мярка за неотклонение.  Пред Дарик адвокатът й Марин Марковски заяви, че подобни окови на краката обикновено се поставят на осъдени с доживотна присъда и ги определи като безсмислена жестокост. Преди месец стана ясно, че Иванчева вече е завела и дело срещу държавата в Страсбург.  Иванчева постъпва в болница заради тумор на хипофизата. Лечението му и престоят й в ареста са й докарали и други здравословни проблеми, обясни адвокатът й Марин Марковски.  \"Тя има и стресова депресия, която е установена с психиатър. Към това, в резултат на стреса, се прибавя и остра парадонтоза, което е болезнено и има опасност да и изпадат зъбите. Това е в медицинската документация\", обясни защитникът.  При постъпването си в болницата днес Иванчева е окована с белезници, окови на краката, кожен колан на кръста и е придружавана от охранител. Според Марин Марковски подобни мерки са характерни за лица с доживотна присъда.  \"Този тип окови - на краката, с кожен колан през кръста, плюс белезниците, обикновено се слага на тези, които имат обвинения за доживотни присъди. Формално и практически това е абсолютно излишно. Една болна жена никога няма да тръгне да бяга. Около нея има петима полицаи - огромни мъже, млади, тренирани. Това нещо е демонстрация на жестокост, която е безсмислена\", коментира още Марин Марковски.  Десислава Иванчева е в ареста от 17 април, когато бе арестувана и държана окована в белезници над пет часа на централен столичен булевард. Според обвинението тя е бавила умишлено преписките на строителния предприемач Александър Ваклин и да ги задвижи е поискала от него 500 000 лева подкуп. Оттогава Иванчева многократно се оплака от лошите условия в ареста и поиска да й бъде наложена по-лека мярка за неотклонение.  Въпреки че тя беше и временно отстранена от кметския пост, според съда имало данни, че бавела и други преписки, което я поставяло под „висока степен на обществена опасност”.  Марин Марковски потвърди, че вече има заведено дело срещу държавата в Страсбург.  ", "date": "2018.08.01", "title": "Адвокат Марковски: Оковаването на Иванчева е безсмислена жестокост! "}
{"url": "http://epicenter.bg/article/6800-lv--e-nagradniyat-fond-za-pluvniya-maraton-Galata---Varna/160466/2/0", "text": "  6800 лева награден фонд ще си разпределят победителите в 78-то издание на най-стария плувен маратон Галата - Варна. Надпреварата ще стартира на 5-ти август в 9,30 ч. от моста на нос Галата, състезателите ще финишират на буна №2, разстоянието по права линия е около 4500 метра. Това съобщиха от пресцентъра на община Варна.   „Остават броени дни до 78-мия старт на това уникално спортно събитие. Благодаря на всички съорганизатори, които ни помагат – на Военноморските сили, на ПСК „Черно море“, ИА „Морска администрация“, БЧК, Гранична полиция, Морска гара, Медицинския център по спорта медицина, на Общинска полиция. Вярвам, че и тази година с общи усилия маратонът ще се проведе успешно, надявам се да има повече участници от миналата година, когато в надпреварата се впуснаха над 320 души“, заяви на пресконференция кметът на Варна Иван Портних, който е и председател на организационния комитет.   На срещата с медиите присъстваха Коста Базитов – зам.-кмет, Кристиян Димитров, директор на дирекция „Спорт“, контраадмирал Митко Петев, командир на ВМС, президентът на ПСК „Черно море“ Филип Ромбаут, главният съдия Велислав Цеков, съдия по море кап. Камен Кукуров.   И тази година маратонът е отворен за всички граждани и гости на Варна от страната и чужбина, родени преди 2006 г. Сборният пункт за състезанието е на Морска гара в 06,30 ч. Записването ще бъде от 6,30ч. до 8,30ч., а преди старта състезателите ще преминат задължителен медицински преглед. За преплували дистанцията се считат всички, пристигнали на финала до 90 минути след първия финиширал. Награди ще се раздават до 6-то място. Почетена ще бъде паметта на големия наш маратонец Добри Динев, като от единия от военните катери ще бъде хвърлен възпоменателен венец в морето.   Ден по-рано - на 4-ти август, за втора поредна година ще се проведе и спортният форум \"1000x1000“. Събитието няма състезателен характер и е своеобразна тренировка за големия маратон. Сборният пункт е плажната ивица под плувен комплекс „Приморски“ в 8 ч., стартът е от 10ч. Миналата година са участвали 130 души.  ", "date": "2018.08.01", "title": "6800 лв. е наградният фонд за плувния маратон Галата – Варна"}
{"url": "http://epicenter.bg/article/Eto-koy-shte-svalya-Boyko-Borisov-na-6-septemvri/160467/2/0", "text": "Подобни публикации трябва да запълнят медийния вакуум и да компенсират читателската аудитория, тъй като депутатите и по-голямата част от държавната администрация са на море. По принцип августовските дописки са написани добре, но имат един основен недостатък – достоверността.   Така днес в централен вестник се появи уж сериозна разработка с доста гръмко заглавие,  . Твърди се, че \"примката около правителството се затяга\", тъй като   организират бунта срещу властта.   Като доказателство е посочен и \"сериозният\" факт, че   Странно е защо лайкът под дадена публикация в мрежата се възприема като гарантирано участие в дадено мероприятие.     , станал известен най-вече с това, че на празника на София през 2015 г. се появи с индианска шапка. В интервю за „Гласове“, той обяснява облеклото си така: ... , което е завладяло България. Промяната в обществото през тези 25 години не беше тази, за която вие и аз си дадохме младостта. Затова другите хора, които са били поради други причини в протестите, в промените и в демокрацията, не могат да ни разберат. Те ни смятат за абсолютно ексцентрични и неразбираеми.“ Николай Гацев с гордост разказва и е измамил охраната на събитието –   под дрехите си...   , който по твърденията на хора от партията на Валери Симеонов е изгонен от формацията. В момента той се труди като журналист в телевизия \"Евроком\". и води предаване заедно с Николай Бареков.    пред Народното събрание със следните искания: промяна на Конституцията, разпускане на институциите, тунел под Петрохан, обуздаване на ЧСИ-тата и изгонването на Боби Перуката от БФС. В крайна сметка пред сградата на парламента се събраха едва 20-ина души. На финала на протеста останаха само Гацев и легендарният Йоло Денев, който протестира срещу всеки и всичко.    1995 - 1999 г. През март 2013 г. той беше спрян от полицията в опит да се самозапали пред дома на своя клиентка в Ботевград. Преди години Гацев пусна жалби срещу новия устав на СДС и избора на Мартин Димитров за лидер на партията.", "date": "2018.08.01", "title": "Ето кой ще сваля Бойко Борисов на 6 септември!"}
{"url": "http://epicenter.bg/article/Tsvetan-Tsvetanov-provede-rabotna-sreshta-s-poslanika-na-Kitay-v-Balgariya-N-Pr--Dzhan-Haydzhou-/160469/2/0", "text": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Китай в България Н.Пр. Джан Хайджоу. Двамата обсъдиха посещението на китайския премиер Ли Къцян в България по повод срещата на върха във формат \"16+1\", която се проведе в София през юли, като бе изразено общо мнение, че тази първа визита на китайски премиер в България след 18 години е сигнал за високата оценка за Българското председателство на Съвета на ЕС. Това съобщиха от пресценътра на ГЕРБ.  „Вече се работи по реализирането на договореното по време на срещите на двамата премиери“, обясни посланикът на Китай в България.  Очаква се и стартирането на Глобален център за партньорство на държавите от Централна и Източна Европа и Китай, който ще бъде базиран в България. Центърът ще предостави възможност да се обединят експертните усилия в различните секторни политики на представители на изпълнителната, законодателната и местната власт, академичните среди, неправителствени организации и мозъчни тръстове.  „Това ще позволи да се генерират практични идеи за сътрудничество от взаимен интерес в съгласие с принципите на партньорството между ЕС и Китай“, заяви Цветанов.  По време на работната среща бе потвърден интересът на Китай за проекти в сферата на инфраструктурата, селското стопанство, туризма, енергетиката и транспорта. Цветан Цветанов и Н.Пр. Джан Хайджоу се обединиха около мнението, че добрите двустранни отношения между Китай и България ще продължат да се развиват в този контекст.  ", "date": "2018.08.01", "title": "Цветан Цветанов проведе работна среща с посланика на Китай в България Н.Пр. Джан Хайджоу "}
{"url": "http://epicenter.bg/article/AFIS--Lyatnata-pochivka-e-nedostapna-za-pochti-polovinata-ot-balgarskoto-naselenie-/160474/2/0", "text": "Доколко важно е за нас, българите да почиваме през лятото? А колко от нас всъщност имат възможност да си осигурят лятна почивка или ваканция? А от тези, имащи възможност, как всъщност изглежда въпросната почивка – колко дълго продължава тя и колко пари могат да заделят нашите сънародници за нея? Без да поднасят някаква сензация, данните от проучването на АФИС показват как изглеждат намеренията на българите в средата на летния сезон. Към края на месец юли картината може да се обрисува по следния начин:  Практически всеки четвърти българин (малко над 24%) планира да почива през това лято. 12 на сто са онези, които заявяват, че вече са използвали възможността за своята лятна ваканция преди края на юли.  Идва логичният въпрос, къде предпочита да прекарва своята ваканция нашия сънародник? Явно нашето Черноморие все още е фаворит при избор на локацията. На него ще почиват 60 на сто от имащите възможност. Морето извън граница е избор на един от всеки пет българи възнамеряващи да ползват ваканция. Едва 15 на сто имат намерение да предпочетат планината пред морето. Екскурзиите определено не са любим начин за разпускане – 6% имат намерение да направят такава в родината, а само 3 на сто декларират своите намерения за екскурзия в чужбина.  Въпреки че лятото напредва, не са малко и онези, които все още се колебаят и не са взели решение дали и къде да почиват. Това са близо 14 на сто от запитаните (или един от всеки седем). Допитването регистрира и един нисък дял на българи (малко над 3%), които вече са използвали една своя ваканция през лятото и, освен това, имат намерение да почиват още веднъж преди края на сезона.  Едва ли е толкова изненадващо, че най-голямата група са тези, които декларират, че няма да имат възможност да почиват това лято. Според данните на АФИС става въпрос за 46% от пълнолетното население.  Кои са почиващите и кои са непочиващите българи? Ако оставим настрани, колебаещите се, данните могат да изградят следния приблизителен профил:  Почиващият българин е в по-голяма степен: градски човек, с високо образование, и по-висок от средния доход, във възрастовия диапазон до 50 години. Апропо, разрезът на данните показва интересна закономерност – хората от София са склонни в по-голяма степен да почиват през юли, докато тези от областните центрове предпочитат повече август. Прави впечатление, без да е изненада за никого, че хората над 60 години и пенсионерите в много редки случаи планират летни ваканции или почивки и като цяло не се възползват от тях. Финансовите възможности са очевиден фактор в това отношение.  Парите, и по-скоро тяхната липса, играят голяма роля не само при по-възрастните българи. От данните много ясно се вижда разделителната линия в доходите. Общо взето, говорейки за почивки и финансови възможности, тези, които живеят с до 500 лв. на член от домакинството, имат в пъти по-малка възможност да почиват през лятото. Българите с по-висок от този доход почиват в пъти по-често от по-бедните си сънародници. Сиреч, повече от 70 на сто от непочиващите през лятото са с доходи до 500 лв. на член от домакинството. Да не забравяме, че повече от половината от населението на България все още живеят с по-малко от 500 лв. на месец.  На фона на тази ситуация, могат да се обрисуват още няколко щриха. Българинът няма големи възможности за продължителни почивки. Сред заявилите намерение да почиват, 42% твърдят, че ваканцията им ще бъде не повече от 5 дни. Малко по-голяма е групата на почиващите между 5 и 10 дни. Това са близо половината от имащите намерения да излязат във ваканция. Малцина са имащите възможност да си позволят по-дълга от 10 дни почивка.  Важен момент е колко пари сме склонни да заделим за предстоящата почивка. Икономичният бюджет като че ли е водещ принцип и сред настроените за ваканция. Практически половината отговорили твърдят, че планираният бюджет е до 500лв. Всеки пети нашенец ще похарчи между 500 и 750 лева, а други 15% – между 750 и 1000 лв. По-заможните (готови да заделят повече от 1000 лв.) са едва 14% от имащите намерения да почиват изобщо. Или с други думи това са само 4%.  Последен акцент. Ако сравним описаната картина с ретроспективни данни от 2007 година, можем да забележим следното:  Днес българинът почива повече в сравнение с 11 години назад. Тогава нямащите възможност за лятна ваканция са били между 55 и 60 на сто, на декларативно ниво. По отношение на продължителността на ваканцията трудно могат да се забележат съществени разлики. Но още нещо прави впечатление – тогава едва 4 на сто са били българите, имащи готовност да заделят повече от 1000 лв. на член от домакинството. Естествено, следва да се отчете ръстът в доходите, инфлацията и цените като цяло за този период. Сиреч, повече българи почиват сега, а заделяните пари са повече.  Накратко. Лятната ваканция и почивка е важен момент от ежегодния цикъл на българите. В общия случай тя не е много продължителна, по-скоро е финансово икономична и често пъти – лукс. Лятната почивка обаче е все още недостъпна прищявка за почти половината от пълнолетното ни население. На този фон разговорът за бъдещето на туризма, неговата достъпност и качество, вносът на работна ръка по курортите, или пък презастрояването по българското Черноморие, като че ли остава на заден план за голяма част от нашите съграждани.   ", "date": "2018.08.01", "title": "АФИС: Лятната почивка е недостъпна за почти половината от българското население "}
{"url": "http://epicenter.bg/article/Kmetat-na-Varna-Ivan-Portnih-se-sreshtna-s-uchastnitsi-v-Mezhdunarodniya-folkloren-festival/160475/2/0", "text": "Кметът Иван Портних се срещна днес с представители на ансамблите „Ла Койолера“ - Коста Рика, „Мерани“ – Грузия, „Атридж“ – Ирландия, „Калинка“ – Русия, „Дьидо“ – Сърбия, „Марина“ – Словакия, „Анкара“ – Турция, „Данца и Тамбор“ – Венецуела, които участват в Международния фолклорен фестивал.    „За мен е чест и удоволствие да Ви приветствам във Варна. Радвам се, че сте част от културния летен календар на морската столица, че внасяте свежо настроение и колорит града ни, като представяте Вашето културно многообразие\", каза кметът. Той сподели, че фолклорният фестивал е с утвърдена слава и става все по-търсено събитие и от гостите на града.   На срещата присъстваха зам.-кметът Коста Базитов, Антония Йовчева, директор на дирекция „Култура и духовно развитие“, съобщиха от пресцентъра на община Варна.   По време на разговорите танцьорите представиха накратко своята дейност и благодариха на кмета и на Община Варна за активното сътрудничество.   По три ансамбъла ще участват във фестивалните вечери от 21 ч. в Летния театър - тази вечер – са танцьорите от Ирландия, Сърбия и Венецуела, на 2-ри август – от Словакия, Турция и Русия и на 3-ти август – от Коста Рика, Сърбия и Грузия.   Концерти ще има на 1-ви и на 2-ри август от 20,30 ч. в курортния комплекс Златни пясъци, а на 3-ти август от 20ч. в читалище „П.Р.Славейков“ в район „Вл. Варненчик“. Тържественото закриване на фестивала ще бъде на 4-ти август, събота, в 21 ч. в Летния театър, с гала концерт, който ще премине под мотото \"Да останем приятели\".   Всички прояви са с вход свободен.  ", "date": "2018.08.01", "title": "Кметът на Варна Иван Портних се срещна с участници в Международния фолклорен фестивал"}
{"url": "http://epicenter.bg/article/Fandakova-sas-signal-do-GDBOP--izmamnitsi-polzvat-imeto-y/160476/2/0", "text": "Кметът на София Йорданка Фандъкова е подала сигнал до ГДБОП за злоупотреба с името й. В съобщение от официалния й профил в социалната мрежа „Фейсбук“, тя пише, че е обект на злонамерена атака, като е получила съобщение за профил, направен от нейно име, от който се изпращат лични съобщения до потребители на социалната мрежа.   \"Адресът на този профил е  . В личните съобщения се говори за инициатива за финансово подпомагане на хората в затруднено положение. Не мога да кажа със сигурност каква е целта на лицата, които разпространяват тази информация, но определено целят да заблудят хората, които ги получават\", пише Фандъкова.   Тя допълва, че единственият й официален профил носи знака за персонална верификация. \"За случая съм изпратила сигнал до ГДБОП с молба за проверка, така че да се предотвратят евентуални злоупотреби чрез използване на името ми\", допълва още Фандъкова.", "date": "2018.08.01", "title": "Фандъкова със сигнал до ГДБОП, измамници ползват името й"}
{"url": "http://epicenter.bg/article/Ministerstvoto-na-otbranata-shte-remontira-dva-vertoleta-Mi-17-i-chetiri-vertoleta-Mi-24-/160481/2/0", "text": "Министерството на отбраната ще ремонтира два вертолета Ми-17 и четири вертолета Ми-24. Това съобщиха от пресцентъра на Министерството на отбраната.  \"По повод на публикации и запитвания от медии Министерството на отбраната прави следното уточнение:  С решение на министъра на отбраната е открита процедура за възлагане на обществена поръчка с предмет „Възстановяване и осигуряване на летателната годност на вертолети Ми-17 и Ми-24“, която включва изпълнение на следните позиции:  1. Осигуряване на летателната годност на вертолети Ми-17 - рамково споразумение;  2. Възстановяване на летателната годност на вертолети Ми-24 - рамково споразумение.  След публикуването на решението и обявлението за обществената поръчка е установено допуснато техническо несъответствие в обявлението, а именно:  В раздел II „Обект на поръчката“, параграф II.2.1 „Общо количество или обем“ е записано, че ще бъдат ремонтирани 4 (четири) броя вертолети Ми-17. Коректният брой е 2 (два) броя вертолети Ми-17. Констатираното несъответствие ще бъде коригирано чрез „Решение за одобряване на обявление за изменение или допълнителна информация“ в срока, съгласно чл. 100, ал. 3 от Закона за обществените поръчки.  За позиция 2 - „Възстановяване на летателната годност на вертолети Ми-24 - рамково споразумение“ представената техническа спецификация към процедурата включва възстановяване летателната годност на 6 (шест) броя вертолети Ми-24, но необходимостта на Военновъздушните сили (ВВС) към момента е за ремонт на 4 (четири) броя вертолети Ми-24 и обявената поръчка включва ремонта само на 4 (четири) броя Ми-24.  За допуснатото техническо несъответствие ще бъде потърсена отговорност\", уточняват още от Министерството на отбраната.  ", "date": "2018.08.01", "title": "Министерството на отбраната ще ремонтира два вертолета Ми-17 и четири вертолета Ми-24 "}
{"url": "http://epicenter.bg/article/Prof--Pantev-za-evropredsedatelstvoto--Laskaem-se-kato-vseki-kompleksarski-narod/160486/2/0", "text": "Би било черна завист, ако не кажа, че проф.Божидар Димитров бе изключителен човек като популярност, като достъпност, като познания. Не съм бил никога близък с него, но имахме взаимна симпатия един към друг.  Това каза проф. Андрей Пантев в ефира на предаването „Денят на живо” по \"Канал 3\".  \"Той можеше да види сенките и светлините, оцета и парфюма на историята и в това отношение беше обичан популяризатор на тази наука, без да влагам никаква ирония в думата популяризатор. Прочетох накъде, че академик Косев го е нарекъл народен професор и мисля, че това най-много му приляга. Често будеше скептични и дори иронични реакции, включително и от мен, но това не го прави по-малко значим. Вечна му памет\", каза професорът.  \"Това, че съм бил три пъти депутат, не означава, че съм се занимавал с политика. Имах една партия, което за един живот ми стига. Под занимание с политика, означава, че си забогатял от нея. Мисля, че да се занимаваш с политика в този негативен смисъл, означава да си се възползвал от това. Интелектът е пречка в политиката\", категоричен бе проф. Пантев.  \"Европредседателството беше една рутинна, ротационна система, при която България председателства. Балансът между позитивите и негативите е много важен. Не може само да се изхвърляме, колко велики неща сме постигнали и в същото време не може да се говори само в отрицателен смисъл за това вече наше близко минало\", смята професорът.  \"Не разбирам, какъв е този израз Западни Балкани. Излиза, че са тези, които още не са членове на Европейския съюз или на НАТО. Класически Западни Балкани са Хърватска и Словения, България, Сърбия и Македония са Източни Балкани. Този банален шаблон, да не кажа дори и жаргон, за мен е непонятен. Има Балкани и румънците често се обиждат, когато им кажат, че са част от Балканите, а те са и затова се наричат европейски Югоизток. Така или иначе европредседателството ще бъде запомнено с една прилична, рутинна, преобладаващата си част смислова дейност. Ние показахме, че можем, но много се ласкаем като всеки комплексарски народ, когато ни похвалят, често пъти протоколно. Досега никой не е казал това председателство е било провал, естествено, че не е било провал, но това комично, стадионно изхвърляне, как сме посели семената на всеобщия мир на Балканите и на Европа, също е лек комизъм.  Не виждам нищо укорително в критиките на президента, той не е в трите власти, той има право на мнение, та макар и президент. Другата концепция, че сме шашардисали света, също не е правилна. Имаме склонност да гигантизираме\", каза още той.    ", "date": "2018.08.01", "title": "Проф. Пантев за председателството ни на  Съвета на ЕС: Ласкаем се като всеки комплексарски народ"}
{"url": "http://epicenter.bg/article/Borislav-Tsekov-alarmira--Dzhendari-rabotyat-s-balgarskite-uchiteli/160488/2/0", "text": "  В Института за модерна политика получихме сигнал и документи, които свидетелстват, че на 30 юли т.г., тоест 3 дни след обявяването на Истанбулската конвенция и джендър-идеологията за противоконституционни, в БАН, Институт за изследване на обществата и знанието, се придвижва за финансиране от ЮНЕСКО грант от 24 000 долара за джендър обучение на учители от София, Кърджали, Гоце Делчев и Видин.   Ето копие от докладната за този грант. Разполагаме и с още информация, от която става ясно, че целта на проекта е преодоляване на обществената реакция срещу Истанбулската конвенция. Днес ще отправим официално запитване до УС на БАН и до Министерството на образованието и науката! Моля, свободните и грантово независими медии да се поинтересуват от случая, пише Цеков   \r\n \r\n \r\n \r\n", "date": "2018.08.01", "title": "Борислав Цеков алармира: БАН придвижва нов грант за джендър обучение на учители"}
{"url": "http://epicenter.bg/article/Korneliya-Ninova--/160489/2/0", "text": "Лично лидерът на БСП Корнелия Нинова представи документа „Визия за България“ на среща с организация Съюз \"Произведено в България\".  От БСП вече обявиха, че през целия август ще провеждат срещи с различни организации, на които ще представят „Визията“. Документът бе одобрен на 21 юли на широко национално съвещание на БСП в НДК. „Ние не искаме просто да ни хвалят. Ние не казваме, че сме най-добрите и че сме измислили най-хубавото и умното за България. Но имаме нужда от съгласие, съвети, професионализъм. Да измислим важните приоритети, да се обединим максимално много българи. Който и да управлява, да следва важните приоритети“, каза Нинова на пресконференцията сред разговорите с „Произведено в България“.   Тя отново повтори тезата си, изречена на националното съвещание, на което бе одобрена „Визията“ - че става дума не просто за алтернатива на ГЕРБ, а опит за нещо по-голямо - национален разговор, национална енергия, национална програма.  Съюзът участва в срещата с разбирането, че става въпрос не за партийна дискусия, а за българската държавност, заяви след срещата председателят на Управителния съвет на организацията Кънчо Стойчев. И подчерта, че предложената от БСП програма е документ, който може да стане начало на разговор между всички българи каква държава искаме.   БСП и Съюз \"Произведено в България\" постигнали съгласие да работят в три посоки - за разбиване на търговските монополи, за справяне с корупцията чрез законодателство, тъй като тя произтичала от законите, и за данъчна политика.   В разговорите била обсъдена идеята на червените за намаляване на ДДС върху храните и лекарствата. От БСП държат на данъчни облекчения за млади семейства.   Социалистите представили и идеите си за връщане на ролята на държавата в икономиката и срещнали съгласие.    ", "date": "2018.08.01", "title": "Корнелия Нинова: Настояваме за данъчни облекчения за младите семейства"}
