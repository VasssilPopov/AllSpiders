{"url": "http://epicenter.bg/article/Diplomatite-ni-v-Turtsiya-proveryavat-dali-balgarski-grazhdani-sa-obekt-na-politicheska-represiya--Video-/149404/2/0", "text": "Българското консулство в Истанбул се зае с изясняването на случая на българския гражданин от Истанбул, за който вчера съобщи bTV Новините. Мустафа Расим се оплака, че събарят жилището му, тъй като не е привърженик на партията на Ердоган.  Генералният ни консул Ангел Ангелов се е срещнал днес с него. Случаят се изяснява, съобщи дипломатът. Нашият съгражданин обаче все още не е подал молба за съдействие от нашите власти, какъвто е редът.  В този район на Истанбул жилищата се събарят в рамките на програмата за връщане към града.  Сградите са стари и рискови и на тяхно място се изграждат нови, а собствениците им получават изгоден кредит от държавата, за да си купят новите апартаменти, обясниха от консулството ни.  ", "date": "2018.03.14", "title": "Дипломатите ни в Турция проверяват дали български граждани са обект на политическа репресия (Видео)"}
{"url": "http://epicenter.bg/article/Gen--Todor-Boyadzhiev--Koga-balgarski-darzhavnik-shte-kazhe-na-Erdogan--che-dalzhi-izvinenie-na-balgarite-/149338/2/0", "text": "Това каза ген. Тодор Бояджиев, бивш разузнавач, в сутрешния блок на БТВ.   И риторично попита:  Народът ни е бил гонен с огън и меч от териториите си. Лозенград е бил християнски град, населен предимно с българско население. Името му неслучайно е Градът на 40-те черкви. Трябва да развиваме добри отношения, но не за сметка на премълчаване на историята. Народ, който не помни историята си, е обречен на изчезване.“   Никой не иска преразглеждане на миналото, но трябва да се градят добри отношения.  обърна внимание ген. Бояджиев.    60 000 са убитите българи в онези времена, 200 000 са прогонени от домовете си, а имуществото им е разграбено, подчерта ген. Бояджиев.   Генералът бе депутат в 39-ото Народно събрание от гражданската квота в БСП и представляваше Съюза на Тракийските дружества.   Бившият разузнавач коментира и случаят с покушението на  . Разрешено му е да се засели във Великобритания. Кой има ползи от това? Интерес от неговата смърт по политически причини на последно място има Русия“, категоричен бе Бояджиев.   „  При очевидни глупости да се сочи Русия е идеологически мотивирано, а не същностно. Една Украйна има ли интерес натискът срещу Русия да се усилва? Има. Черният интернационал на тероризма, има ли интерес да се отвлече вниманието, за да се правят нови атентати? Има. 11-те джуджета на изборите имат ли интереси да се хвърли кал по Путин? Имат“, посочи разузнавачът.    където има много противници на Путин“, каза още анализаторът.", "date": "2018.03.14", "title": "Ген. Тодор Бояджиев: Кога български държавник ще каже на Ердоган, че дължи извинение на българите?"}
{"url": "http://epicenter.bg/article/Borisov--Ot-ChEZ-razbrah--che-samo-az-nyamam-nishto-obshto-sas-sdelkata--zashtoto-ne-gi-haresvam/149352/2/0", "text": "  Подкрепихме създаването на анкетна комисия за продажбата на ЧЕЗ, защото от изказването вчера разбрах, че аз не ги подкрепям. Това каза в началото на днешното правителствено заседание премиерът Бойко Борисов, съобщава    През годините сме проверявали всички електроразпределителни дружества.   Тук не става въпрос за харесване и нехаресване, а за изпълняване на ангажименти. Нека всичко стане ясно в парламента, заяви Борисов. От вчерашното изказване разбрах, че единствено аз не съм заподозрян, защото не ги харесвам, каза още премиерът.   \"Не сме пречили на никого, а сме искали ЕРП-тата да спазват законите. Изпращали сме проверки и на трите дружества, има наказания. ДКЕВР и прокуратурата са установявали нарушения. Нека всичко това се занесе в прокуратурата\", каза още министър-председателят.   Преди началното на заседанието премиерът Борисов честити рождения ден на вицепремиера Валери Симеонов. \"Да честитим рождения ден на Валери Симеонов! Да е жив и здрав\", каза министър-председателят.      ", "date": "2018.03.14", "title": "Борисов: От ЧЕЗ разбрах, че само аз нямам нищо общо със сделката, защото не ги харесвам"}
{"url": "http://epicenter.bg/article/D-r-Kaloyan-Metodiev--Opredeleni-kragove-atakuvat-Rumen-Radev-/149358/2/0", "text": "\"Българо-руските отношения бяха зле, а сега можем да кажем, че са много зле. Част от тази тенденция е посещението на патриарх Кирил у нас, очевидно режисирано и подготвено да бъде такова, а и последвалата буря и коментари в България и Русия.\" Това заяви в интервю за предаването „Точно днес“ на Радио Пловдив д-р Калоян Методиев.  Политологът припомни, че патриарх Кирил е приближен до управляващите в Русия  \"Когато говори Кирил, говори Кремъл. Не мисля, че той е бил въвлечен, а смятам, че той е активен участник в това, което се случва\", коментира д-р Методиев.  \"Тази атака срещу Румен Радев не започна от посещението на патриарх Кирил у нас. Тя започна още преди два месеца, когато последва разочарование в определени кръгове, които го подкрепиха на президентските избори. Тези кръгове смятаха, че той ще промени радикално политиката на страната, че ще слуша тези кръгове. Но виждате, че той държи една стабилна линия, в която казва – да, ние сме в добри отношения с Русия, но ние сме лоялни членове на НАТО и ЕС. Това е линия, която не се прокарва и не отговаря на интересите и очакванията на определени кръгове в България. Те са маргинални, малки, но в крайна сметка – проявиха своето разочарование от президента\", смята политологът.  \"Аз се солидаризирам с колегите ми, че Волен Сидеров може да е патриот, но не български. Но това е един отрезвяващ момент, видя се кой на какви позиции е. От другата страна е Валери Симеонов – с непремерен език, с едни крайности. Мисля, че не сме имали по-скандална коалиция в българската история. Управлението стои във властта само, защото БСП не показват, че са готови, няма извънпарламентарна алтернатива – и това са причините да не сме още на предсрочни избори. Цяло чудо ще е, ако тази година нямаме парламентарни избори\", коментира Калоян Методиев  ", "date": "2018.03.14", "title": "Д-р Калоян Методиев: Определени кръгове атакуват Румен Радев "}
{"url": "http://epicenter.bg/article/-quot-Ataka-quot--skochi-i-na-VMRO-zaradi-ruskiya-patriarh/149360/2/0", "text": "Бурята в коалицията \"Обединени патриоти\" продължава да се вихри, съобщи \"Канал 3\", след като лидерът на \"Атака\" Волен Сидеров откри втори фронт заради упреците към руския патриарх Кирил. Сидеров вече призова съпредседателя на Патриотите и лидер на НФСБ Валери Симеонов да се извини заради думите си към Кирил, когото той нарече \"второразрядно ченге от КГБ\". Сидеров настоява и за оставката на Симеонов като вицепремиер. Но след като и евродепутатът Ангел Джамбазки се възмути от думите на руския духовник, Волен Сиденов атакува и него. Джамбазки заяви по БНР, че патриархът тропал по масата, все едно се намира в кварталното кафене, поради което нямало никакво основание да се иска оставката на вицепремиера Симеонов. Още в петък и лидерът на ВМРО Красимир Каракачанов заяви, че няма нужда от оставката на Симеонов. Сидеров обаче пусна в социалната мрежа позицията на партията си и нападна Ангел Джамбазки. \"По повод изявлението на Ангел Джамбазки пред БНР, свързано с руския патриарх Кирил, партия \"Атака\" има следната позиция:", "date": "2018.03.14", "title": "Сидеров атакува Джамбазки: На кого служиш? Държи ли те някой с нещо? С какво?"}
{"url": "http://epicenter.bg/article/Vrahlita-ni-silna-magnitna-burya/149365/2/0", "text": "В следващите часове се очаква мощно слънчево изригване, което вероятно ще бъде от екстремално високо ниво и представлява заплаха за планетата ни.  Учени предупредиха, че трябва да се подготвим за силна магнитна буря, която ще се разрази днес и утре, пише британското издание \"Експрес\", позовавайки се на НАСА. Възможно е да има спиране на електроуреди, може да пострада и GPS системата. Хората, чувствителни към магнитни бури, също ще усетят главоболие и спад на кръвното налягане.  Лекари препоръчват днес и утре да не се натоварваме с физически упражнения и спорт. Особено е опасно, ако утре Слънцето отново изригне и втора магнитна буря удари Земята.    Източник: Дир.бг", "date": "2018.03.14", "title": "Връхлита ни силна магнитна буря"}
{"url": "http://epicenter.bg/article/Balgariya-predostavya-200-000-evro-za-podpomagane-na-bezhantsite-ot-Siriya-/149367/2/0", "text": "Министерският съвет прие решение за отпускане на 200 000 евро като вноска в Регионалния доверителен фонд на Европейския съюз в отговор на сирийската криза, известен още като Фонд „Мадад“. Чрез него се подпомагат бежанците от гражданската война в Сирия, най-вече тези, които са се устроили временно в съседните държави – Турция, Ливан, Йордания, Ирак. Това съобщиха от правителствената информационна служба.  Към края на 2017 г. във фонда са внесени 1,409 млрд. евро, като 106 млн. евро е доброволният принос от държавите членки на ЕС. Европейската комисия отчита, че фондът е финансирал програми на обща стойност 1,213 млрд. евро. От тях 40% са насочени към бежанците в Турция, 28% - към Ливан, 17% - към Йордания, 9% - към Ирак.  Разходите, свързани с изпълнението на решението, се осигуряват в рамките на одобрените със Закона за държавния бюджет средства за официална помощ за развитие и хуманитарна помощ по бюджета на Министерството на външните работи.    Правителството одобри становище по конституционно дело №11 за 2017 г. То е образувано по искане на Висшия адвокатски съвет за установяване на противоконституционност на §15 от ПРЗ на Закона за изменение и допълнение на Закона за собствеността и ползването на земеделските земи, на чл. 37и, с изключение на ал. 1, последно изречение, на ал. 2, на ал. 3, на ал. 4, последно изречение, на ал. 5 и на ал. 15, на чл. 34м и на чл. 42 от Закона за собствеността и ползването на земеделските земи. Според вносителя, оспорените разпоредби накърняват правната сигурност, предвидимостта на нормативната уредба, защитата на правото на собственост, водят до нарушаване на принципа на стопанската дейност и закрила на инвестициите, както и до неравно третиране на земеделските стопани на основа на социален признак „имуществено състояние“.  Министерският съвет не подкрепя искането на ВАдС, като счита, че е неоснователно и необосновано. В становището на кабинета се излагат аргументи, според които процесните норми на Закона за собствеността и ползването на земеделските земи не противоречат на конституционните начала и принципи и поради липсата на достатъчно основания за противоконституционността им оспорените разпоредби не следва да се отменят.    Правителството прие План за действие в периода 2018-2019 г. за изпълнение на Националната концепция за социална икономика. В документа са заложени дейности, които ще допринесат за развитието и утвърждаването на социалната икономика и социалното предприемачество в България.  Ясната видимост на социалните предприятия е съществен фактор за развитие на сектора. Във връзка с това в плана са заложени информационни кампании, форуми и семинари, както и представяне на добрите практики в тази сфера. Предвижда се провеждане на трудова борса, по време на която социални предприятия ще предлагат работа на младежи, настанени в социални услуги, както и на хора с увреждания, в риск от бедност и социално изключване.  В плана са очертани и дейности, които ще подобрят правната рамка и ще създадат условия за повече партньорства и мрежи на социалните предприятия. Включени са и действия за насочване вниманието на потребителите към продуктите на социалните предприятия на пазара. Предвидени са също мерки за създаване на благоприятни условия за образование, обучение и изследвания в подкрепа на социалната икономика. Сред тях са провеждането на анкетни проучвания сред учителите и заинтересованите страни за възможности за разработване на учебни програми и проекти в областта на социалната икономика. Планът включва и мерки за оценка на икономическото и социално въздействие на социалните предприятия върху заетостта и социалното включване на хората в неравностойно положение.    Министерският съвет предлага на Президента на Република България да награди акад. Александър Петров с орден „Св. Св. Кирил и Методий“ – огърлие, за неговите особено значими заслуги в областта на образованието и природните науки.  Научните и иновационните заслуги на акад. Петров са свързани с експерименталното наблюдаване и теоретичното обясняване на шест нови ефекта във физиката на течните кристали. Между тях се откроява откритието на биофлексоелектричеството и създаденото учение за ролята му във физиката на живата материя. Тези нови ефекти се прилагат в оптоелектрониката, био-нанотехнологиите, мембранната биофизика.  Приносът на акад. Петров за висшето образование у нас се свързва със създадената от него научна школа по физика на живата материя. Той чете лекции и води специализирани курсове по новите научни направления: физика на течните кристали, физика на живата материя и биоелектроника във Физическия факултет и във Факултета по химия и фармация на СУ „Св. Климент Охридски“.    Министерският съвет прие промени в постановлението, което определя зоните във въздушното пространство на България с ограничено въздухоплаване.  Необходимостта от промените произтича от предстоящото разширяване на обхвата на защитата от градушки. Според стратегията за развитие на градозащитата в страната ни се предвижда защитата да достигне 90% от земеделските земи. Разширяването ще бъде извършено чрез използване на два способа – защита с противоградови ракети и самолетен способ. Самолетният способ се предвижда да бъде въведен през 2019 г. Към момента противоградовата защита се извършва само по ракетния способ. За осъществяване на първия етап от разширяването се предвижда въвеждане в действие на нови 62 ракетни площадки и промяна на местоположението на една. Всяка площадка представлява опасна зона във въздушното пространство на България. Извършени са необходимите действия по предоставяне на права на управление на новите ракетни площадки и са определени точните им географски координати.  Измененията ще бъдат отразени в Сборника „Аеронавигационна информация и публикация“, редовно осъвременяван в съответствие с изискванията на Международната организация за гражданска авиация. Това е необходимо условие за осигуряване на безопасността на полетите след въвеждане в експлоатация на новите площадки за противоградова защита по време на активния летен сезон.    Министерският съвет одобри отпускането на допълнителни 36 000 лв. по бюджета на Министерството на външните работи за промяна в дизайна и за отливка на паметник-символ за отбелязване на българския принос в спасяването на българските евреи от Холокоста. Отпускането на средствата се налага, тъй като паметникът трябва да бъде преработен и отлят отново.  Монументът – символ на спасяването на евреите от Холокоста, е бил първоначално изработен по договор, сключен между Държавния културен институт и „Aрт студио – Момчил Цветков“ ЕООД, което е отразено в приемо-предавателен протокол от декември 2013 г. В продължение на 5 години транспортирането и монтирането му в Израел не е осъществено и той е престоявал без отговорно пазене в леярната, в която е бил изработен, поради което е в състояние, непозволяващо да бъде използван. По случая е изпратен сигнал до прокуратурата и са предприети действия за търсене на наказателна и дисциплинарна отговорност от директора на Държавния културен институт.  В допълнение към това, Комисията по паметниците на община Тел Авив е предложила да бъде направена известна промяна в дизайна на паметника, което налага повторното му изливане от метална сплав.    Правителството предоставя на Националната компания „Железопътна инфраструктура“ безвъзмездно за управление имоти – публична държавна собственост, в землищата на селата Марикостиново и Генерал Тодоров, община Петрич. Досега те са били стопанисвани от Агенция „Пътна инфраструктура“ предвид изграждането на автомагистрала „Струма“ и съпътстващата инфраструктура, включително изместване на жп линията „София – Кулата“. След въвеждането в експлоатацията на новото трасе на жп линията, съоръженията и земята, върху която са изградени, следва да бъдат предадени за управление на НКЖИ с оглед функциите й по Закона за железопътния транспорт.  С друго решение на кабинета се учредява безсрочен сервитут върху поземлен имот в полза на „Група технология на металите - Ангел Балевски холдинг“ АД. Имотът с площ 159 кв. м се намира в горска територия в землището на с. Мърчаево, Столична община. Сервитутът се учредява въз основа на влязъл в сила подробен устройствен план, одобрен с решение на Столичния общински съвет и е за изграждане и обслужване на подземен електрически кабел в местността „Въртен камък“. За придобиване на ограниченото вещно право дружеството ще заплати нормативно определените цена и режийни разноски.  Правителството отчуждава и части от поземлени имоти – частна собственост, намиращи се в землището на с. Дъждино, за изграждането на участък от обходния път на Кърджали. Обходният път е едно от основните трасета на републиканската пътна мрежа и е част от трансевропейски коридор №9. С изграждането му транзитният трафик ще бъде изведен извън града, което ще повиши безопасността на движение и стандарта на транспортното обслужване, ще се ограничи шумът в населеното място и ще намалее замърсяването на въздуха с вредни емисии. Финансирането на процедурата по отчуждаване на имота се осигурява от Агенция „Пътна инфраструктура“.    Правителството одобри проекта на меморандум за разбирателство между министерствата на отбраната на България и на САЩ относно взаимни каталожни услуги.  Подписването на документа създава възможност българското отбранително ведомство да получава безвъзмездно от Министерството на отбраната на САЩ всички необходими каталожни продукти и услуги, необходими за нормалното функциониране на Националната кодификационна система, съвместима с Кодификационната система на НАТО. Това е едно от необходимите и задължителни условия за постигане на пълна оперативна и техническа съвместимост със страните-членки и партньори на Алианса в процеса на управление на материалните средства за отбрана и оптимизация на разходите за доставка на необходимото въоръжение и техника при участие на въоръжените сили в многонационални операции и програми.    Министерският съвет определи състава на българската делегация за участие в 27-ата годишна среща на Съвета на управителите на Европейската банка за възстановяване и развитие (ЕБВР), която ще се проведе на 8 и 9 май в Йордания.  Ръководител на делегацията е министърът на финансите и управител за България в ЕБВР Владислав Горанов. В състава й са включени заместник-министърът на финансите Маринела Петрова, представителят на България в Съвета на директорите на ЕБВР Калин Митрев и посланикът ни в Йордания Венелин Лазаров.  По време на форума ще бъдат обсъдени икономическото, политическото и социалното развитие на страните, в които се извършват операции на ЕБВР, стратегическите насоки за бъдещата дейност на банката и ще бъдат приети резолюции, свързани с финансовата й дейност.    Министерският съвет одобри доклада за участието на България в Световния градски форум, който се проведе в Куала Лумпур, Малайзия, от 7 до 13 февруари.  Форумът се провежда на всеки две години, а деветата му сесия тази година бе посветена изцяло на изпълнението на Новия градски дневен ред на ООН след Хабитат III и конференцията в Кито от м. октомври 2016 г. Форумът постави фокус върху Новия градски Дневен ред на ООН като инструмент и ускорител за постигане на Дневния ред за устойчиво развитие 2030 и целите за устойчивото развитие.  В качеството си на Председател на Съвета на ЕС България взе участие с еврокомисаря по регионална политика Корина Крецу в инициатива на ЕК относно изпълнението на Градския дневен ред на ЕС. България подкрепи посланията на еврокомисаря, че предизвикателствата пред градовете подчертават необходимостта от партньорска визия за градско развитие, която да обедини всички усилия за постигане на устойчиво развитие.  България изказа благодарност към представителите на програма Хабитат на ООН за включването на страната ни в проекта за укрепване на капацитета на националните и местните власти за формулиране и прилагане на интегрираните градски стратегии и в частност жилищна политика в подкрепа на изпълнението на целите за устойчиво развитие.    Правителството одобри резултатите от заседанието на Съвета на Европейския съюз по земеделие и рибарство, което се състоя на 19 февруари в Брюксел.  На заседанието министрите на земеделието на страните-членки обмениха мнения относно Съобщението на Европейската комисия „Бъдещето на прехраната и селското стопанство“. В него е изложена визията на Комисията за Общата селскостопанска политика (ОСП) за периода след 2020 г. В последвалото разискване министрите подчертаха значението на директните плащания, но заявиха, че има възможност за подобряване на ефективността от тях, за да бъдат постигнати по-справедливи резултати за фермерите в целия ЕС.  Държавите членки споделят необходимостта от повече гъвкавост и възможност да вземат решения, свързани с прилагането на ОСП в съответствие с техните национални особености, за постигане на поставените цели и показатели както на национално ниво, така и на ниво ЕС.  Обсъдена беше и темата за развитието на селските райони. Делегациите се съгласиха, че поддържането на тяхната жизненост и устойчивост е резултат от създаването на работни места, насърчаване на растежа и обновяване на поколенията в земеделието.    Срокът за търсене и проучване на нефт и природен газ в „Блок 1-21 Хан Аспарух“ ще бъде удължен с две години, реши правителството, приемайки искането на титулярите на разрешението – Тотал, ОМВ и Репсол.  Блокът е разположен в изключителната икономическа зона на България в дълбоко Черно море и се проучва въз основа на договор, който изтече в края на януари т. г. През двегодишното удължаване на срока ще бъдат извършени допълнителни геолого-геофизични работи и сеизмични изследвания на обща стойност 3 млн. евро.  Министерският съвет одобри и издаването на разрешение за търсене и проучване на метални полезни изкопаеми в площта „Чуката“, разположена на територията на община Ивайловград. Проучванията ще се извършват от „Източни ресурси“ ООД. За 3-годишния срок на разрешението дружеството ще вложи минимум 454 хил. лева в проучвателните дейности, които ще се осъществяват при ограниченията на законодателството и заплащане на нормативно определените такси и обезпечения.    Правителството определи концесионерите на четири плажа по Южното Черноморие след проведени конкурси. Договорите се сключват за срок от 15 години.  За концесионер на морски плаж „Росенец-север“, община Бургас, е определен „Хермес Солар“ ООД, на плаж „Св. Влас - болницата“, община Несебър - „Тера Тур Сервиз“ ЕООД, на плаж „Слънчев бряг - север“, община Несебър - „Голден сендс бийч“ ООД, и на плаж \"Несебър - юг“, община Несебър - „Ауто Фактор“ ЕООД.  За плаж „Росенец-север“ концесионерът се задължава да предлага в зоната за платени плажни принадлежности цена за един чадър от 10 лв. и за един шезлонг също от 10 лв. Цените за съоръженията на плаж „Св. Влас - болницата“ са съответно по 7 лв. Чадър и шезлонг за по 9 лв. ще се предлагат на плаж „Слънчев бряг - север“, а на плаж ,,Несебър - юг“ цената ще им е по 8 лв.  Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане. За плаж „Росенец-север“ сумата е 12 092,40 лв. с ДДС, за плаж „Св. Влас-болницата“ - 64 807,45 лв. с ДДС, за „Слънчев бряг -север“ - 1 664 784,18 лв. с ДДС и за \"Несебър-юг“ - 320 756,11 лв. с ДДС.  Средствата за организация на целогодишно санитарно хигиенно поддържане на плаж „Росенец-север“ са в размер на 20 000 лв. без ДДС. За инвестиции за целия срок на концесията за подобряване на пешеходния достъп до морски плаж „Св. Влас - болницата“ са планирани 272 000 лв. без ДДС. Сумата за подобряване на облика на морски плаж „Слънчев бряг-север“ е 12 567 875 лв. с ДДС. Инвестициите в мерки за опазване на околната среда и защитените територии на плаж \"Несебър-юг“ са 4 891 749 лв. с ДДС.    Правителството одобри и предлага на Народното събрание да приеме промени в Закона за Държавна агенция „Национална сигурност“. С тях се въвеждат в цялост изискванията на Директива (ЕС) 2016/681 относно използването на резервационни данни на пътниците с цел предотвратяване, разкриване, разследване и наказателно преследване на терористични и тежки престъпления. Според националната правна уредба, Националното звено за получаване и обработване на резервационни данни на пътниците в страната, превозвани по въздух, е част от структурата на ДАНС.  Законопроектът предвижда актуализиране, съобразно директивата, на списъка на престъпленията, за предотвратяването, разкриването, разследването и наказателното преследване на които се предоставят и обработват резервационни данни на пътниците. Уреждат се случаите на съвместно използване на кодовете на полети. Определят се срокове за предаване на данните от въздушните превозвачи или упълномощени доставчици на услуги на Националното звено. Въвежда се фигурата на длъжностното лице по защита на данните. Урежда се редът за предоставяне или обмен на резервационни данни с националните звена или други компетентни органи на държави-членки на ЕС, с Европол или с трети страни, както и предоставянето на статистическа информация на Европейската комисия.  Извън изискванията на директивата е предвидено задължение за предоставяне на Националното звено и на данни за екипажа. Целта е да се създадат по-големи гаранции за защита на националната сигурност.  В проекта са включени и разпоредби, усъвършенстващи регламента на дейността на Агенцията и статута на нейните служители. Предвижда се изключение от конкурсното начало за постъпване на служба в ДАНС по отношение на лица, които са държавни служители в МВР, МО, в службите за сигурност и за обществен ред, ако отговарят на изискванията и след писмено съгласие на председателя на Агенцията и ръководителя на съответната служба.    Правителството одобри позицията на България за заседанието на Съвета на ЕС по заетост, социална политика, здравеопазване и потребителски въпроси, формат „Заетост и социална политика“, което ще се проведе на 15 март в Брюксел. На заседанието ще бъдат проведени дискусии за бъдещето на социална Европа в периода след 2020 г., както и по темата за премахване на разликата в заплащането на жените и мъжете. Очаква се приемането на Съвместния доклад по заетостта, който за първи път включва преглед на изпълнението на Европейския стълб на социални права от държавите членки. Комисията ще представи и докладите по държави за 2018 г. в рамките на Европейския семестър. Очаква се министрите да приемат и Препоръката за Европейска рамка за качествено и ефективно чиракуване.  Одобрена беше и позицията на страната ни за заседанието на Съвета на ЕС по земеделие и рибарство, което ще се проведе на 19 март в Брюксел. Министрите ще приемат Заключения на Съвета по Съобщението на ЕК „Бъдещето на прехраната и селското стопанство“. Заключенията обхващат основните дискутирани до момента теми за бъдещето на Общата селскостопанска политика (ОСП) след 2020 г., включително засилването на добавената стойност на политиката с цел посрещане на новите предизвикателства, нейното опростяване, екологизиране и по-голяма резултатност, както и възможността за по-голяма субсидиарност и гъвкавост, която отчита националните и регионални специфики. В областта на рибарството Комисията ще представи на Съвета предложението за Регламент относно многогодишен план за дънните видове в западната част на Средиземно море.  Правителството одобри също така позициите на страната ни за заседанията на Съвет „Общи въпроси“ и Съвет „Общи въпроси“ по чл. 50, които ще се проведат на 20 март в Брюксел. Съвет „Общи въпроси“ ще подготви редовното заседание на Европейския съвет на 22 март, което ще бъде посветено на темите „Работни места, растеж и конкурентоспособност”, „Данъчно облагане” и „Външни отношения”. Ще се обменят мнения и по Европейския семестър и препоръките към отделни държави-членки, изграждането на Европейския стълб за социални права, търговията и Западните Балкани преди Срещата на върха в София. На специалното заседание на Съвет „Общи въпроси“ по чл. 50 се очаква министрите да обсъдят проекта на Насоки за бъдещите отношения между Европейския съюз и Обединеното кралство, който да бъде представен за приемане на Европейския съвет (чл. 50) на 23 март. Според България, предложеният проект на споразумение за оттегляне съдържа ясни клаузи по всички аспекти на оттеглянето, включително правата на гражданите и финансовите аспекти.    Правителството предлага на Народното събрание да бъдат отпуснати държавни парични награди на доайена на българската археологическа наука Мария Чичикова, пианиста проф. Иван Дреников, оперната певица Александрина Милчева, актьора Павел Поппандов и композитора проф. Петър Льондев за изключителни постижения и за цялостния им принос в областта на културата.  Наградите се предоставят пожизнено и са в размер на 700 лева месечно.    Правителството определи Многопрофилна болница за активно лечение „Света Марина“ ЕАД за университетска болница за срока на новата й акредитационна оценка.  Със заповед на министъра на здравеопазването от януари 2018 г. на лечебното заведение е присъдена акредитационна оценка „отлична“ за срок от 5 години. Лечебното заведение и до настоящия момент се е ползвало с правата на университетска болница и е основна база за теоретично, клинично и практическо обучение па студенти, докторанти и специализанти на медицинския университет.  ", "date": "2018.03.14", "title": "България предоставя 200 000 евро за подпомагане на бежанците от Сирия "}
{"url": "http://epicenter.bg/article/Prezidentat-sezira-Konstitutsionniya-sad-za-razporedba-ot-Zakona-za-radioto-i-televiziyata-/149369/2/0", "text": "Президентът Румен Радев сезира Конституционния съд с искане за установяване на противоконституционност на чл. 24, ал. 2 от Закона за радиото и телевизията. Това съобщиха от прессекретариата на държавния глава.  Съгласно тази разпоредба решението на Народното събрание и указът на президента за определяне на членове на Съвета за електронни медии влизат в сила едновременно, въпреки че периодът, през който Народното събрание и президентът са длъжни да обновяват своята квота, е различен.  Президентът счита, че чл. 24, ал. 2 не съответства на общата идея, вложена в правилата за състава на Съвета за електронни медии, и води до неадекватно регулиране на обществените отношения.  Според държавния глава тази разпоредба нарушава принципа за разделение на властите и мандатността като основно начало при конституирането и функционирането на органи на публичната власт.  ", "date": "2018.03.14", "title": "Президентът сезира Конституционния съд за избора на СЕМ в Закона за радиото и телевизията "}
{"url": "http://epicenter.bg/article/Po-700-lv--mesechno-za-Pavel-Poppandov-i-drugi-kulturni-deytsi/149370/2/0", "text": "Правителството предлага петима изтъкнати дейци на културата за удостояване с държавни парични награди. Предложението на кабинета до Народното събрание е да бъдат отпуснати средства на доайена на българската археологическа наука Мария Чичикова, пианиста проф. Иван Дреников, оперната певица Александрина Милчева, актьора Павел Поппандов и композитора проф. Петър Льондев. Така те ще бъдат наградени за изключителни постижения и за цялостния им принос в областта на културата. Наградите ще се предоставят пожизнено и са в размер на 700 лева месечно, уточниха от пресслужбата на Министерски съвет. Очаква се парламентът да одобри предложението. Миналата година той прие решение, с което бяха отпуснати същите суми на други 15 културни дейци: Кеазим Исинов, проф. Стоян Дуков, Донка Антонова, Кирил Георгиев, Татяна Лолова, Стефка Евстатиева, Славчо Бакалов, Никола Инджов, Михаил Белчев, Миглена Караламбова, Йорданка Кузманова, проф. Евгения Малеева, Димитър Димитров, Димитър Симеонов и Андрей Андреев. Тогава единственият депутат, който се изказа, беше Александър Симов от БСП. Той заяви, че партията му ще подкрепи предложението, но подкрепата за културата не трябва да бъде инцидентна. По думите му трябва да се подкрепят не само дейци, които са оставили своята диря в културата, а и млади творци. Междувременно сега Министерският съвет предлага на президента да награди акад. Александър Петров с орден „Св. Св. Кирил и Методий“ – огърлие, за неговите особено значими заслуги в областта на образованието и природните науки. Научните и иновационните заслуги на акад. Петров са свързани с експерименталното наблюдаване и теоретичното обясняване на шест нови ефекта във физиката на течните кристали. Между тях се откроява откритието на биофлексоелектричеството и създаденото учение за ролята му във физиката на живата материя. Тези нови ефекти се прилагат в оптоелектрониката, био-нанотехнологиите, мембранната биофизика. Приносът на акад. Петров за висшето образование у нас се свързва със създадената от него научна школа по физика на живата материя. Той чете лекции и води специализирани курсове по новите научни направления: физика на течните кристали, физика на живата материя и биоелектроника във Физическия факултет и във Факултета по химия и фармация на СУ „Св. Климент Охридски“.  ", "date": "2018.03.14", "title": "По 700 лв. месечно за Павел Поппандов и други културни дейци"}
{"url": "http://epicenter.bg/article/Arestuvaha-chetirima-kriminalno-proyaveni--prebili-shofyor-sled-katastrofa-v-stolitsata/149347/3/0", "text": "  Арестуваха четирима за побой на шофьор в столицата, съобщи БНР.   Боят станал след катастрофа в София. Полицията задържа четирима души заради нападение и побой над шофьор след ПТП.   Арестуваните мъже са криминално проявени и известни на органите на реда.   Четиримата мъже пътували с джип, когато лека кола се ударила в техния автомобил в столичния квартал \"Бояна\". Мъжете пребили шофьора на другия автомобил заради катастрофата. Впоследствие те го накарали да опише в двустранния протокол на инцидента, че той е виновен за случилото се.   Впоследствие пребитият шофьор е подал сигнал в полицията за нанесен му побой. Полицаи на СДВР са задържали четиримата биячи.   Единият арестуван мъж е Атанас Георгиев по прякор \"Гаргата\". Преди време беше арестуван заради подозрения за участие в групово изнасилване.  ", "date": "2018.03.14", "title": "Арестуваха четирима криминално проявени, пребили шофьор след катастрофа в столицата"}
{"url": "http://epicenter.bg/article/Nyama-spirane--Ginka-uvedomi-ofitsialno-KZK--che-kupuva-ChEZ-/149391/4/0", "text": "  Днес „Инерком България\" е подала уведомление по реда на чл.79, ал.1 от ЗЗК за осъществяване на концентрация по чл.22, ал.1, т.2 от Закона за защита на конкуренцията, чрез придобиване на контрол от страна на „Инерком България\" ЕАД върху предприятия от групата на „ЧЕЗ а.с.\" в Република България. Това съобщават от компанията.  Планираната концентрация ще бъде осъществена въз основа на договор за покупка на акции, сключен на 23 февруари 2018 г. между „ЧЕЗ а.с.\" и „ЧЕЗ Бългериън Инвестмънтс Би Ви\" от една страна като продавачи, и „Инерком България\" ЕАД като купувач.  Тази стъпка беше тема на проведените в средата на миналата седмица разговори в Прага между „Инерком България\" и „ЧЕЗ а.с.\", както и че тя е изискване по вече подписания договор между двете страни, посочват още от дружеството на Гинка Върбакова.     разкри подробности около преговорите между ЧЕЗ и Гинка Върбакова, която преди седмица бе в Прага. Пачеш поясни, че екипите са работили основно по подготовката на документите, нужни за Комисията за защита на конкуренцията, която трябва да се произнесе по сделката. Другият въпрос, който е бил обсъждан, е за поисканата от премиера Борисов възможност България да придобие активите на ЧЕЗ у нас. \"Това е голям проблем заради арбитража с българската държава. Разбира се, ако българската държава придобие активите, които ние продаваме, това ще бъде сериозен правен проблем\", коментира още Вацлав Пачеш.    ocвeн чe щe ce paзчитa нa ĸpeдит. Чeшĸи мeдии пъpви paзĸpиxa, блaгoдapeниe нa ĸoнтaĸтитe cи c цeнтpaлaтa в Πpaгa, чe Гинĸa щe paзчитa нa пapи oт няĸoлĸo мecтa - бългapcĸи бaнĸи, oфшopни ĸoмпaнии и coбcтвeни cpeдcтвa. Caмaтa тя oбaчe тaĸa и нe пoтвъpди тoчнo ĸaĸ cмятa дa ocигypи нyжнитe cpeдcтвa.    в държавата няма увереност, че Гинка и нейната компания \"Инерком\" имат менидърски опит и качества да управляват сектор от националната сигурност.  ", "date": "2018.03.14", "title": "Няма спиране! Гинка уведоми официално КЗК, че купува ЧЕЗ "}
{"url": "http://epicenter.bg/article/Shte-doyde-li-Erdogan-v-Balgariya-v-denya-na-padaneto-na-Ordinskata-krepost--/149374/11/0", "text": "  Председателят на Европейския съвет Доналд Туск и председателят на Европейската комисия Жан-Клод Юнкер определиха в края на януари т.г. датата 26 март, на която да се проведе срещата им с турския президент Ердоган във Варна, на която домакин ще бъде българският премиер Бойко Борисов.   При това история, не която ни сближава, а която някои могат да определят, че ни разделя. Особено в Анкара.   Заладяването на Одринската крепост е едно от най-славните постижения на българското военно дело, което довежда до края на Балканската война.  В българския културно-исторически календар 26 март е определен за Ден на Тракия.  паднали край Одрин и из тракийските полета, почитта се и паметта към хилядите българи - тракийски бежанци, намерили подслон в пределите на България и запазили родовата си памет. Пред повече от 250 паметника в България ще има възпоменателни церемонии.   Голямото честване ще е в София пред Паметника на одринци в градинката на ул. Опълченска\". Гвардейска рота ще отдаде почит пред героизма на падналите при обсадата на Одрин български войни.   Още миналата година по време на тържествата на Петрова нива държавният глава е поел този ангажимент и с огромно внимание се очаква словото му. Как човекът, за когото \"Кърджали е част от душевните граници на Турция\", ще приеме, че именно в негово присъствие в цяла България ще се говори за поражението над турската армия от славните български войни, също ще се следи с внимание.  И изобщо ще дойде ли Ердоган в България деня на падането на Ординската крепост?    Обсадата на Одрин от български и сръбски войски от октомври 1912 до 26 март 1913 г. завършва с превземането на турската крепост от Втора Българска армия, решителна победа, довела до края на Балканската война.    Известна като един от най-здравите фортове в Югоизточна Европа, Одринската крепост била защитавана от гарнизон, наброяващ 60 000 войници и офицери, 524 оръдия и 60 картечници. Нейните укрепления ограждали внушителна площ в размер на 250 кв. км. Строена от европейски специалисти, според военните експерти, можела да падне само след продължителна обсада в течение на няколко месеца и то единствено от най-елитната и модерна армия по това време в Европа – пруската.    На съвсем друго мнение обаче е бил командващият Втора армия генерал Никола Иванов, който разбива на пух и прах модерните теории във военното изкуство, като решава директно да атакува зловещото укрепление. В нощта срещу 25 март в тъмнината напред безмълвно запълзяват бомбиери, телорезачи и пехотинци.  Само два дни по-късно на 26 март 1913 година турците са принудени да развеят бяло знаме и да сложат оръжия.  В това време кандидат подофицерът Михо Георгиев от с. Добрич, Елховско, издига българския трибагреник върху джамията „Султан Селим” в Одрин.   По случай превземането на Одрин, в поздравителната заповед от 26 март 1913 г. до войските на източния сектор, Равносметката е над 11 000 убити турски войници и офицери и почти 52 000 пленени. Пленени са и 413 оръдия, над 12 000 пушки и голямо количество друго военно имущество.  Загубите от българска страна са 1316 убити, 451 безследно изчезнали и повече от 6 000 ранени.  и само две седмици след поражението си, тя е принудена да започне мирни преговори. На 12 април е подписано примирие, а на 30 май 1913 г. Лондонският мирен договор, с който Балканската война приключва окончателно. Постижението на българите се резюмира от британски военен кореспондент така: Решителната победа на българската армия при Одрин довежда до края на Балканската война. В тази битка побеждава най-вече невероятната храброст, който проявяват българските войници в името на святата кауза за освобождението на поробените си братя. Описвайки победата, легендарният  ", "date": "2018.03.14", "title": "Ще дойде ли Ердоган в България в деня на падането на Одринската крепост? "}
{"url": "http://epicenter.bg/article/Anzhela-Dimcheva--Koy-vsashtnost-shte-plashta-/149380/6/0", "text": "   Вниманието им е насочено главно към РЕПРО правата (ксерокопирането от книги и учебници), но ето че групата от писатели и издатели, начело със Захари Карабашлиев, Дамян Яков, Деян Енев и др., засегнаха и темата за  -правата. Всички те обаче говорят твърде хаотично за същността на тези права, абсолютно некомпетентно, защото не са наясно с Европейската директива за  . А това е   (Правото на авторите да получават възнаграждение за заемането на техните книги в обществените библиотеки), директива, приета още през 1992 г. от страните членки на ЕС, прегласувана през 2006 г. и подписана от България при присъединителните процедури през 2007 г.   . При всичкия шум, който тази група от 30 писатели произвежда, изпращайки писма до Министъра на културата и до Комисията по култура в Парламента, не става ясно какво точно искат въпросните писатели. Обществото се заблуждава, че едва ли не библиотеките (които и без това са в окаяно състояни!), даже и читателите ще заплащат. Надигна се вой в социалните мрежи: как така читателите ще плащат на алчните автори...     Основното в Европейската директира   е следното:  . От Бюджета за култура трябва да се отделят средства както за неговата издръжка, така и за справедливо заплащане на авторските права.  Като представител на СБП, аз взех участие в две международни конференции (в Загреб – 2016, Лисабон – 2017), където представих актуалното състояние на библиотеките, мизерното положение на българските писатели, недостатъчния бюджет за култура, разделението на писателите в 4 творчески съюза. Като резултат от наученото на тези форуми, написах няколко статии във в. „Труд” (2016, 2017), говорих по темата в „Денят започва с култура” (ноември 2016), по Дарик радио (три пъти), но БНР („Артефир”, „Часът на думите”). Изнесох доклад на научна конференция в УниБИТ (2016). Но очевидно много малко от тази информация е достигнала до колегите писатели.    към тогавашния министър Вежди Рашидов, който обаче след няколко дни подаде оставка и не можа да ни съдейства за създаване на   в Министерство на културата.     , която се консолидира около идеята за  в сега действащия Закон за авторското право и сродните му права. Този допълнителен член трябва да се отнася до бързото имплементиране на директивата  . Писмото беше подписано от председателите на три творчески съюза: Боян Ангелов (СБП), Любен Генов (СБХ), Снежана Тодорова (СБЖ), както и от проф. д. ик. н. Стоян Денчев (ректор на УниБИТ), Николай Дойнов (председател на Съюза на народните читалища) и Юлия Цинзова (директор на Столичната библиотека). Официалното писмо от името на толкова видни дейци и представителни институции беше внесено в Комисията по култура в началото на февруари 2018 г. Ето какво се казва в него:     От 1992 г. в Европейския съюз се  ). При приемането си в ЕС Р България е подписала пакет от над 2000 Европейски директиви, между които е и тази. Същността на директивата се отнася до защитата на авторските права в обществените библиотеки за всички правоносители, отбелязани на титулната страница на всяка книга на български език: автори, художници, съставители, автори на предговори и коментари, редактори, издатели. Повече от 10 години законодателният орган у нас не е направил никакви стъпки за транспонирането на директивата  , за да може да се създаде  .   От 1946 г. до момента   държави са признали това право – било чрез Закона за авторското право, било чрез друго законодателство. А  държави са въвели напълно системата чрез създаване на фондове, от които всяка година се изплащат възнаграждания на живи автори и на наследниците на починали автори (70 години след тяхната кончина).   от тези държави са в Европа: Австрия, Белгия, Великобритания, Германия, Гренландия, Дания, Естония, Исландия, Испания, Ирландия, Италия, Кипър, Латвия, Литва, Лихтенщайн, Люксембург, Малта, Норвегия, Полша, Словакия, Словения, Унгария, Фарьорските острови, Финландия, Франция, Холандия, Хърватия, Швеция и Чешката република. Изплащането на възнаграждения на авторите, чиито книги се намират и заемат в библиотеките, става чрез обективно отчитане в началото на всяка година, като средствата са осигурени от бюджета за култура, а библиотеките са дигитализирани и компютъризирани – информацията е достъпна олнайн във всеки един момент.    Заплащането не става автоматично, а всеки автор на съдържание подава декларация в създадения  -център, че желае да се възползва от това право.   Необходимо е да се припомни, че правото в ЕС спазва принципа на върховенството (разпоредбите на ЕС имат предимство пред националните правни норми) и принципа на директния ефект – т.е. правните норми пораждат директно права за субектите, които могат да бъдат защитени в Съда в Люксембург. Тези принципи определят и ангажиментите на Р България като член на ЕС. Всяко забавяне при имплементиране на дадена директива в нашето законодателство би довело до наказателна процедура срещу страната ни.     След практическото въвеждане на системата ще се обнови материалната база на хилядите читалищни, университетски и градски библиотеки, защото те ще имат право да кандидатстват за европейски субсидии за пълна компютъризация и дигитализация. Работната група за въвеждане на директивата  излиза с предложение към Комисията за култура в Народното събрание на Р. България да направи необходимото в юридически аспектза възможно най-бързо нейно въвеждане в Закона за авторското право и сробните му права.    Ще добавя към досегашните разяснения още няколко факти.   Европейската комисия е в правото си да започне наказателна процедура срещу България за нарушаване правата на авторите, чиито книги съставляват фондовете на обществените библиотеки.   Отделните правителства са явъвели по три различни начина и я финансират от държавния бюджет: • Чрез специален член в Закона за авторското право; • Чрез самостоятелно право на възнаграждение в отделен закон; • Чрез специално създаден фонд за подпомагане на културата.    правото на заплащане за заемане на книги е извън авторското право и се администрира от правителството, като за целта е създаден  -офис като част от Британската библиотека. За да отговорят на изискванията за плащане, кандидатите трябва да предоставят регистрационен формуляр за техните книги. Над 22 000 писатели, илюстратори, преводачи, фотографи и редактори, които са предоставили книги в обществените библиотеки, получават плащания по  всяка година.    прилагат системата като държавна политика само за собствените им автори, за да подкрепят развитието на родната писателска общност и език.   Самото заплащане се изчислява по два начина: 1. На базата на честотота на заемането на дадена книжна единица; 2. На базата на самото присъствие на книгите на всеки автор в дадена библиотека. Системата на библиотеките в страните членки на   са изцяло компютъризирани и във всеки един момент разполагат с база данни колко книги се заемат или четат онлайн.  се заплаща годишно на авторите за всяка бройка от техните книги, които са част от фондовете на обществените библиотеки.  Министерството на културата всяка година договаря с писателските организации обща сума за финансиране на техните членове, които се разпределят като грантове. Отделните  системи имат собствени правила за функциониране на системата. В повечето страни са създадени специални комисии, които се занимават с тази дейност: Франция променя законодателството си през 2003 г. и от 2005 г. създава организация под наименованието  , за да управлява системата. В Испания наименованието ѝ е  , в Чешката република –  , в Словакия –  , във Финландия –  ; Хърватия въвежда   от 2013 г., като правителството осигурява всяка година 260 000 евро, които се предоставят на Съюза на хърватските писатели и се разпределят между членовете, подали заявление за налични техни книги в библиотеките.   И тук на преден план излиза основният въпрос за България:   (на последно място в Европа сме!)? Това не дава възможност за нормално съществуване на културните институции, за достоен живот на всички творци по направления и жанрове. При този смехотворен бюджет Министерството на културата никога няма да създаде фонд за подпомагане на родните творци, както например е създаден във Финландия. За 2017 г. там писателите ще получат директно финансиране от правителството в размер на 14,2 милиона евро! Това е държава с население от 3,5 милиона, а активните писатели, за чиито книги се изплащат грантове, не надхвърлят 600 души. И най-простата сметка показва, че в тази страна ежегодно писателите са осигурени с един приличен доход, за да творят свободно.   От друга страна, за да е справедливо разпределянето на хонорарите, библиотеките би трябвало да са дигитализирани.   Частично дигитализиране имат само Националната библиотека, Столичната библиотека, Централната библиотека на БАН, някои големи областни библиотеки и университетските центрове. В много от библиотеките в страната има само по един-два компютъра и ограничен брой библиотечни работници, няма условия за работещ информационен център. Малко са модерните сгради, оборудвани по Програма „Глобални библиотеки”, оттук и достъпът до електронните ресурси е ограничен. За 11-те години наше членство в ЕС статистиката е стряскаща: срещу нас са водени повече от 290 наказателни процедури. Защо трябва да чакаме тази конфузна ситуация да се повтори и с авторските права в библиотеките? Оказва се, чев някои страни нещата са решени много лесно: „В Испания няма специален закон, всяка година правителството гласува определена сума и тя се изплаща на нашия съюз за разпределяне между авторите. Лично министър председателят е ангажиран с проблема” – отбеляза председателят на Съюза на испанските писатели Мануел Рико на последната международна среща в Лисабон.   Назряла е необходимостта от нова културна политика заради глобализацията. Мултикултурализмът ще изиграе лоша шега на малките езици, които са изправени пред реалната опасност да изчезнат на фона на агресивното присъствие на англоамериканската култура и на доминантни нации като германската, френската, испаноговорящите народи, арабските и азиатски езици. Както каза международният секретар на PLR Тронд Андреасен (Норвегия), „аз се боря вече 32 години за каузата на авторските права и всяка година политиците в различни държави осъзнават колко е важна   и я въвеждат”.   Историческото ни развитие предполага да престанем с оправданията за вековете робство и десетилетията комунизъм, а да се опитаме да въвеждаме веднага директивите на ЕС. Припомням, че първият известен закон за авторското право е в Англия от 1709 г. и се отнася за книгите. Преди три века англичаните са осъзнали кое е в основата на държавността. Би трябвало запазването на българския език и литература да е основен приоритет на културната ни политика, а творческата дейност на писателите да е първа по важност интелектуална собственост.      ", "date": "2018.03.14", "title": "Анжела Димчева: Кой всъщност ще плаща?"}
{"url": "http://epicenter.bg/article/Vladimir-Putin-shte-poseti-Krim/149334/7/0", "text": "Руският президент Владимир Путин пристига днес на посещение в Крим. Полуостровът беше анексиран точно преди четири години, след като предимно руското му население гласува на референдум.   По традиция руският президент посещава Южния федерален окръг всяка година по това време, който обхваща Краснодарския край и Крим.   Путин ще инспектира строителството на новия мост между Крим и Русия, който ще бъде най-дългият в Европа. Визитата е само четири дни преди изборите за нов държавен глава, на които се очаква той да спечели с огромно мнозинство.", "date": "2018.03.14", "title": "Владимир Путин ще посети Крим"}
{"url": "http://epicenter.bg/article/Grigor-Dimitrov--Vreme-e-da-se-izpravish-i-da-uvelichish-vazmozhnostite-si--za-da-otvarnesh/149390/8/18", "text": "Родната тенис звезда Григор Димитров публикува мотивиращо послание в социалните мрежи. След като отпадна още след първите мачове на последните си два турнира, българинът намекна за ударно завръщане на корта. \"Време е да се изправиш и да увеличиш възможностите си, за да отвърнеш\", пише българинът за своя снимка, но която тренира.   Следващият турнир в календара на българина е този в Маями от 22 март, където се очаква Димитров отново да се върне към победите, последната от които бе преди месец (17 февруари) срещу Давид Гофен в полуфинал на турнира в Ротердам.   Източник: Блиц", "date": "2018.03.14", "title": "Григор Димитров: Време е да се изправиш и да увеличиш възможностите си, за да отвърнеш"}
{"url": "http://epicenter.bg/article/Gala-kam-dashterya-si--Ti-doyde-v-zhivota-mi--za-da-me-nauchish-kakvo-e-bezuslovna-lyubov/149354/10/100", "text": "Вчера дъщерята на Гала - Мари, навърши 21 години. По случая гордата майка отправи специално послание към дъщеря си в Инстаграм. Чаровната водеща на \"На кафе\" публикува нежно селфи с дъщеря си, за да я поздрави за рождения ден.  ", "date": "2018.03.14", "title": "Гала към дъщеря си: Ти дойде в живота ми, за да ме научиш какво е безусловна любов"}
{"url": "http://epicenter.bg/article/Divna-katastrofira-kray-Pleven--Spatnichkata-y-e-s-dva-schupeni-kraka-/149357/10/100", "text": "Дивна пострада при катастрофа на пътя Русе - София край село Българене преди два дни.   20-годишната певица е изгубила контрол над \"Тойотата\" си при изпреварване и автомобилът й е излязъл от пътното платно. В следствие на това се е забил в мантинела. Пострадала е само спътничката на Дивна – 20-годишна от София.   При изваждането от автомобила е оказано съдействие от екип на РСПБЗН - Плевен. С фрактури на двата крака тя е настанена е за лечение в клиника по ортопедия и травматология.   Дивна е изпробвана за употреба на алкохол с техническо средство, като пробата е отрицателна. Уведомен е дежурен прокурор при РП – Левски. Извършен е оглед на местопроизшествието. Образувано е досъдебно производство за престъпление по чл. 343, ал. 1, б. \"б\", във връзка с чл. 342, ал. 1 от НК. Продължава работа разследващ полицай, съобщиха от ОД на МВР в Плевен. Източник: Новини.бг", "date": "2018.03.14", "title": "Певицата Дивна катастрофира край Плевен. Спътничката й е с два счупени крака  "}
{"url": "http://epicenter.bg/article/Mediite-v-Angliya-gramnaha--Nikol-Sherginger-izneverila-na-Grisho-s-populyaren-rapar-/149361/10/100", "text": "Грозен слух забърка любимата на Григор Димитров - Никол Шерцингер в изневяра. Певицата била хваната в крачка със световноизвестния рапър Биг Шон по време на партито след връчването на наградите Оскар преди дни, а медиите в Англия раздухаха случката.     Гаджето на рапъра Джейн Айко побесня след новината и я отрече, докато бившето гадже на Биг Шон - Ариана Гранде призна, че не е изненадана, намеквайки, че е възможно твърденията да са истина.   Самата Никол все още не е коментирала слуховете, които вече са навсякъде в интернет.   Източник: Блиц", "date": "2018.03.14", "title": "Медиите в Англия гръмнаха: Никол Шерцингер изневерила на Гришо с популярен рапър "}
{"url": "http://epicenter.bg/article/Svetlana-Vasileva-i-Hristian-Gushterov-na-romantichna-pochivka-v-Dubay--Snimki-/149364/10/0", "text": "Бившата брадърка замина на екскурзия с любимия си Христиан Гущеров. През последните месеци се случиха доста неща на около влюбената двойка и двамата явно са решили да се разтушат в топлите страни. Светлана сподели няколко секси кадри, за да задоволи любопитството на своите почитатели. Христиан на свой ред също даде да се разбере, че не е оставил половинката си да разхожда сама по екзотичните плажове. Гущеров публикува снимка в Инстаграм профила си. На нея името му е издълбано на пясъка, а около него има сърчице. Към кадъра бизнесменът написа на английски:    Двойката се сгоди в края на месец януари, като обяви, че ще мине под венчило през лятото. Според някои медии разводът на Гущеров и фолк певицата Мария е финализиран и вече няма пречка бизнесменът да се врече във вярност на Василева.   Източник: Дир.бг", "date": "2018.03.14", "title": "Светлана Василева и Христиан Гущеров са на романтична почивка в Дубай (Снимки)"}
{"url": "http://epicenter.bg/article/Sofia-Fashion-Week---modnoto-sabitie-na-Sofiya-/149372/10/0", "text": "И тази година на най-бляскавото и стилно модно събитие дизайнерите ще покажат своите творчески идеи за настъпващия пролетно-летен сезон 2018. Истински празник на модата и красотата с уникален декор на сцената очаква всички,които обичат висшата мода и изкуство. Това е единственото по рода си събитие, което събира на едно място гост модели и дизайнери от световна класа. Кристали,огледала и бели калии са част от концепцията за декора на залата специално изработен от хотел Маринела и Events Decor Diamanti. Красивите момичета на Visages Model Group и Inter Models ще дефилират по подиума в зала ЕФЕ с най-новите модни колекции на Sofia Fashion Week.   Водещи на модния форум ще бъдат прекрасните Тео и Боряна Баташова, а официалната фотосесия на лицата на седмицата на модата е поверена на креативния и един от най-добрите фотографи - Костадин Кръстев – Коко.   Арт-директор на събитието отново ще е изключителният Антон Узунов, който със сигурност ще заложи на необикновена визия и концепция.   Още първата вечер от седмицата на модата ще станем свидетели на много красота,стил и изящество. Забележителната Жени Живкова ще открие Sofia Fashion Week с невероятната си пролетно-лятна колекция. Wolf Walley, Fashion House Elena Hristova, Papena, Kwiat, Code Fit, Amari също ще разкрият модните си чудеса.   Евгения Борисова ще представи ексклузивна haute couture колекция, предназначена специално за арабския свят. Cesare Paciotti се завръща на модната сцена, а много нови марки ще направят дебюта си, като част от престижния форум.   След успешното си представяне на есен-зима 2017, българската дизайнерска марка 29DESIRES отново се завръща, вече като утвърден участник в шоуто пролят-лято 2018.   DJOFRA FASHION ще ни потопи в различния си и пъстър свят с новата си колекция.   Винаги интересни и вдъхновяващи, дизайнерите Христо Чучев и Стоян Радичев ще представят новите си колеции през втората вечер, като Berna Moda, Be Queen Fashion House, Princess Fashion Studio, Banderol Fashion House, Aggressor се присъединяват, за да създадат истинска модна приказка.   Третата вечер е посветена на гост дизайнери, като Carducci, All U Re, Nina Naustdal, Lilian Edwards, Bapa, Narcos, Inside Us и др., които ще направят вечерта ви специална и незабравима.   Последната вечер на Sofia Fashion Week е запазена за ексклузивното и атрактивно мултимедийно коафьорско шоу на Christiam of Roma, с което ще завърши седмицата на модата в София.   Генералният партньор на Sofia Fashion Week - Garanti Koza, ще разкрие новият си проект ,,Град в града’’ единствено на модния форум.  Всеки ден нашите гости и почитатели са добре дошли в шоурума на Street Lounge от 16:00 до 18:00 часа.  Ако искате да бъдете част от модния и изискан свят, не забравяйте, че от 27 до 30 март в зала ЕФЕ на хотел Маринела ви очаква седмицата на модата-Sofia Fashion Week-пролет-лято2018.   Повече информация за любимото ви модно събитие може да намерите на  / , както и в страниците ни във фейсбук и инстаграм   Билети може да закупите от 15 март 2018г. в мрежата на Ивентим и при консиержа в хотел Маринела.   Лица под 18 години не се допускат на събитието, освен 16 +, само с придружител.", "date": "2018.03.14", "title": "Sofia Fashion Week – модното събитие на София "}
{"url": "http://epicenter.bg/article/Dzhastin-Teru-zameni-Dzhenifar-Anistan-s-25-godishna-buntarka--Snimka-/149378/10/100", "text": "На Джъстни Теру не му трябваше много време, за да преодолее болката от раздялата със съпругата си Дженифър Анистън и да открие отново любовта.   Според информации в медиите отвъд Океана, актьорът има нова жена до себе си и това е Петра Колинс. Тя е едва на 25 години, изявява се като артист, фотограф, режисьор и ако се вярва на източниците на западните медии, Теру направо бил обсебен от нея. Младата бунтарка има страхотен стил на обличане и по никакъв начин не може да бъде сбъркана с т.нар. \"кифли\". В изкуството си и в личните си постове тя често показва нестандартни композиции и естествена еротика. Не знаем дали Петра има нещо общо с раздялата му с Анистън, но малко преди двамата да оповестят публично, че слагат край на брака си, 46-годишният Джъстин Теру отбеляза Петра Колинс в своя снимка в Инстаграм, пишат от eva.bg. Само преди няколко дни пък стана ясно, че Теру и Анистън са се разбрали за попечителството върху четирите им кучета. Едно остава при него в Ню Йорк, останалите три при Анистън в Лос Анджелис. По всичко личи, че раздялата е окончателна.   Източник: Дир.бг", "date": "2018.03.14", "title": "Джъстин Теру замени Дженифър Анистън с 25-годишна бунтарка (Снимка)"}
{"url": "http://epicenter.bg/article/Nikoleta-Lozanova-pusna-goli-snimki-v-mrezhata--Galeriya-/149382/10/100", "text": "Николета Лозанова се пусна без сутиен в нета и взриви социалните мрежи.   Сексапилната брюнетка, която винаги знае как да провокира, качи слънчеви фотоси от Кипър, където живее с половинката си – футболиста Ники Михайлов и дъщеря си Никол.   На снимките се вижда стара джипка и най-важното – Николета е без горнище, пише „Телеграф“.  Коментарите от потребители не закъсняха, като повечето хвалеха брюнетката за перфектната й визия.    ", "date": "2018.03.14", "title": "Николета Лозанова пусна голи снимки в мрежата (Галерия)"}
{"url": "http://epicenter.bg/article/Ivan-i-Andrey-vavezhdat-studenti-v-televizionniya-biznes/149395/10/0", "text": "Двама от най-успешните телевизионни продуценти в България днес - Иван Христов и Андрей Арнаудов, ще проведат открит семинар съсстуденти по кино, реклама и шоубизнес на 15 март, четвъртък, от 18 часа, в Аулата на НБУ.   По покана на университета, тандемът, популярен като „Иван и Андрей“, ще разкрие как се „сглобява“ един мащабен праймтайм формат като „Фермата“.    Студентите ще имат възможност да почерпят „от извора“ информация за практическата, приложна страна на телевизионния бизнес, като същевременно участват активно в разговора със своите въпроси. Двамата продуценти ще ги запознаят с етапите, елементите, процесите и особеностите в реализацията на голям телевизионен проект - като ролята на телевизията, избора и структурата на екип, работата „на терен”,  „отиграването“ на непредвидени ситуации по време жив ефир.   Срещата, част от програмата на преподавателя по телевизионна режисура Борислава Димова, e отворена за гости и медии.   Повече за събитието:  ", "date": "2018.03.14", "title": "Иван и Андрей въвеждат студенти в телевизионния бизнес"}
{"url": "http://epicenter.bg/article/Shvedska-manekenka-pokori-sotsialnite-mrezhi-s-dalgite-si-kraka/149396/10/100", "text": "Манекенката от Швеция Ия Остергрен стана любимка на потребителите на социалните мрежи благодарение на дългите си крака, съобщи телевизионният канал „360”, цитиран от БГНЕС.   При ръст от 178 см. краката на Ия са дълги 108 см. На страницата си в „Инстаграм” манекенката има 143 000 последователи. Тя признава, че като малка се чувствала като грозното патенце заради височината си. През 2013 започнала да се занимава в бодибилдинг и фитнес, за да преодолее депресията и резултатите не закъснели. В социалните мрежи Ия се запознала и с бъдещия си съпруг – шведския културист Торбьорн Остергрен.   Шведката успява да запази забележителната си фигура, въпреки че вече е родила две дъщери. ", "date": "2018.03.14", "title": "Шведска манекенка покори социалните мрежи с дългите си крака (Снимки)"}
{"url": "http://epicenter.bg/article/Gloriya-demonstrira-super-figura-na-plazh-v-Dubay--Snimki-/149398/10/100", "text": "Фолк звездата Глория се наслаждава на екзотична почивка в Дубай. , написа Глория към кадър, на който се разхожда по бански по разкошен плаж с фин пясък. Певицата обича далечните почивки по красиви места. Тя е почитателка на високите температури и не пропуска да зарадва почитателите си със знойни кадри, когато ѝ се отдаде възможност. Глория явно едвам е издържала половин година от последната си екзотична почивка на Балеарските острови, за да се съблече отново под топлите слънчеви лъчи.   Източник: Дир.бг", "date": "2018.03.14", "title": "Глория демонстрира супер фигура на плаж в Дубай (Снимки)"}
{"url": "http://epicenter.bg/article/Desislava-Radeva-prisastva-na-Godishnite-nagradi-na-Akademiyata-za-moda--quot-Zlatna-igla-2018-quot-/149399/10/0", "text": "Съпругата на президента Румен Радев Десислава уважи Годишните награди \"Златна игла 2018\". Първата дама е поканена лично от председателя на Академията за мода проф. Любомир Стойков.    Г-жа Радева се появи в елегантен черен костюм от две части - сако и панталон. Впитата горна част перфектно подчертава стройната й фигура. Президентшата допълва тоалета си със семпла бяла риза.   Церемонията започна преди броени минути в \"Рамада хотел София\". На събитието присъстват множество известни личности, сред които модни критици, журналисти и политици.   По време на речта си за откриване на гала-спектакъла председателят на журито проф. Любомир Стойков се обърна към всички гости и лично към г-жа Радева, за да ги приветства с добре дошли.    Припомняме, че именно модният гуру е автор на последния обширен коментар относно визуалната култура и стил на съпругата на настоящия държавен глава. Според него първата ни дама подбира тоалети в стил консервативен шик, което идеално подхожда на публичната й роля. Той адмирира и избора на г-жа Радева на модели на български дизайнери.  ", "date": "2018.03.14", "title": "Десислава Радева уважи на Годишните награди на Академията за мода \"Златна игла 2018\""}
{"url": "http://epicenter.bg/article/Tilarsan-nauchil-za-uvolnenieto-si-ot-sotsialnata-mrezha-Tuitar/149339/7/0", "text": "Държавният секретар на САЩ Рекс Тилърсън научил за уволнението си във вторник от социалната мрежа Twitter. Именно там президентът Доналд Тръмп обяви най-новите рокади по върховете в държавата си. На мястото на Тилърсън, както вече бе оповестено, Тръмп назначи шефа на ЦРУ Майк Помпео. За първи път в историята разузнавателната агенция пък вероятно ще бъде оглавена от жена - Джина Хаспел. Президентът и вече бившият държавен секретар имаха различия по много въпроси, особено по ядреното споразумение в Иран. Според CNN Тилърсън смятал за рискован стремежа на Тръмп да постигне фактическо преразглеждане на плана за действие по иранската ядрена програма. Той е съгласуван с Техеран и шестте световни сили (петте постоянни членки на ООН и Германия) през 2015 г., а през януари 2016 г. премина в стадий на реализация. Договореностите предвиждат отмяна на санкциите, въведени срещу Иран от Съвета за сигурност на ООН, САЩ и ЕС във връзка с ядрената програма. В замяна Техеран се задължава да ограничи ядрената си дейност и да я постави под международен контрол. Преди дни от кабинета на Тилърсън увериха, че той планира да остане на поста си, след като каза, че преговори със Северна Корея са невъзможни, а часове по-късно Тръмп прие поканата за среща с Ким Чен-ун. Президентът искаше да промени екипа си, преди да започне преговорите със Северна Корея, където залогът е висок, каза пред АФП високопоставен американски представител, пожелал анонимност.", "date": "2018.03.14", "title": "Тилърсън научил за уволнението си от социалната мрежа Туитър"}
{"url": "http://epicenter.bg/article/Tramp-obyavi--SASht-tryabva-da-sazdadat-svoi-kosmicheski-voyski/149349/7/0", "text": "  Съединените щати трябва да създадат свои собствени космически войски, заяви президентът Доналд Тръмп, цитиран от Асошиейтед прес и ТАСС, и novini.bg.   Той направи тази импровизирана забележка, говорейки пред войници във военновъздушната база на морската пехота \"Мирамар\" в югозападния щат Калифорния.   \"В моята нова национална космическа стратегия космосът е признат за зона за военни действия, както земята, въздуха и морето. Ние дори може да се сдобием с космически сили\", каза Тръмп. Президентът на САЩ призна, че първоначално не се е отнасял сериозно към тази идея, но впоследствие осъзнал, че това е \"отлична идея\", която може би трябва да бъде реализирана.   Според експерти обаче е необходимо Съединените щати да отдадат приоритет на укрепването на разузнаването и киберсигурността. Създаването на космически войски освен това би изисквало сериозни преобразувания във въоръжените сили и огромни разходи. В момента за космическата военна програма на САЩ отговарят предимно военновъздушните сили.   През последните години те провеждат тестови полети на безпилотен космически самолет. Професорът от Масачузетския технологичен институт по астронавтика Дейна Нюман, бивш заместник-ръководител на НАСА, обаче заяви, че предпочита космосът да остане колкото се може по-мирно пространство. \"Космосът е за изследвания и за напредък на човечеството. Трябва да се поучим от нашите грешки на Земята и да запазим космоса мирен\", призова тя.          ", "date": "2018.03.14", "title": "Тръмп обяви: САЩ трябва да създадат свои космически войски"}
{"url": "http://epicenter.bg/article/Uvolneniyat-Reks-Tilarsan---petrolen-bos-i-boyskaut/149351/7/0", "text": "    За никой не беше тайна във Вашингтон, че сега вече бившият държавен секретар на САЩ Рекс Тилърсън трудно общуваше с президента Доналд Тръмп много преди да бъде уволнен.   През октомври Тръмп критикува Тилърсън за опита да започне диалог със Северна Корея, заявявайки в своя Туитър, че той си „губи времето с малкия човек-ракета“. Същия месец Тилърсън опроверга слуховете за свое възможно уволнение, давайки пресконференция, която беше излъчена от всички американски телевизии. Любопитен факт бе, че той не оспорваше съобщенията, че той уж е използвал думата „идиот“ по адрес на президента, което разкри телевизия Ен Би Си, позовавайки се на източник от американската администрация. На директен въпрос относно това държавният секретар отговори уклончиво, наричайки целия скандал „дребни глупости“.   След седмица Тилърсън заяви, че може да спечели повече точки, отколкото Тръмп на тест за умствените способности.   Пет месеца по-късно техните работни отношения неочаквано приключиха. Ден след като Тилърсън внезапно прекъсна визитата си в Африка, Тръмп съобщи в Туитър, че новият държавен секретар ще се казва Майк Помпео, който е директор на ЦРУ. В Държавния департамент се говори, че самият Тилърсън е научил за своето уволнение от Туитъра на Тръмп. Още в петък началникът на администрацията на Белия дом Джон Кели му е позвънил и му е казал да чака президентския туит, който ще го засяга лично, съобщават двама високопоставени чиновници. Но Кели не е уточнил какво ще бъде съдържанието на туита или кога ще бъде публикуван.     Издигайки Тилърсън на поста държавен секретар през декември 2016 г., Тръмп не пестеше похвали за новия ръководител на американската дипломация. По-конкретно той го обяви за „един от малцината наистина велики бизнесмени в света“. И макар Тръмп и Тилърсън да се стараеха да не се критикуват пред публика, скоро се появиха съобщения, че между тях има разногласия. Както съобщаваха медиите Тилърсън е бил шокиран от знанията на Тръмп в международната политика. Президентът по никакъв начин не разбирал нейната същност. От друга страна Тръмп се дразнеше на жестовете на Тилърсън по време на преговори. По време на своя престой като главен дипломат на САЩ, Тилърсън стана свидетел на безпрецедентно напускане на американски дипломати от Държавния департамент.   Мадлин Олбрайт, бивш държавен секретар от 1997 до 2001 г., казваше, че дипломатите си тръгват „с умопомрачителна скорост“ и наричаше кадровия дефицит във ведомството „извънредна ситуация за националната сигурност“. Тилърсън коментираше уволненията, заявявайки, че те влизат в неговия план за „реорганизиране на ведомството“ и отговарят на обещанията на президента да „пресуши блатото“ на вашингтонската демокрация. Той наричаше реорганизацията на Държавния департамент едно от най-значимите си постижения.     По-голямата част от живота си до назначението си в Държавния департамент 65-годишният Тилърсън е работил в една от най-големите петролни компании в света - „ЕксонМобил“. С течение на времето той е израснал до неин ръководител, успоредно с това става президент на Американското бойскаут движение. Тилърсън се е готвил да излезе на пенсия, когато американският президент му предлага една от главните роли в своята администрация. Издигането му на този пост съвпадна с обвиненията на американските служби за сигурност за възможната намеса на Москва в президентските избори в САЩ. Самият Тилърсън е носител на руския Орден на дружбата, връчен му след сключването на няколко сделки на стойност милиарди долари с „Роснефт“ през 2013 г. Освен това, според някои информации, Тилърсън е близък приятел с ръководителя на компанията Игор Сечин. По време на изслушванията в Сената преди назначаването си, той трябваше да отговаря на множество въпроси относно връзките си с Русия. Тилърсън беше одобрен, но с минимален превес: само няколко демократи гласуваха за неговото назначение за ръководител на Държавния департамент.   Преди своята визита в Москва той критикуваше обилно действията на Кремъл в Сирия, но се обяви срещу международните санкции, наложени на Москва заради присъединяването на Крим. С журналистите, отразяващи работата на Държавния департамент, не успя да намери общ език. По време на своята първа официална обиколка в Азия през март Тилърсън разреши само на един журналист от консервативно издание до го придружава. „Не общувам с пресата. Не се нуждая от това“, каза той. Сега Тилърсън, женен баща на четири деца със състояние, оценявано на 325 милиона долара, ще може да се наслаждава на спокойна пенсия на ранчото си в Тексас      ", "date": "2018.03.14", "title": "Уволненият Рекс Тилърсън – петролен бос и бойскаут"}
{"url": "http://epicenter.bg/article/Angela-Merkel-e-preizbrana-ot-Bundestaga-za-kantsler-na-Germaniya/149356/7/0", "text": "  Германският канцлер Ангела Меркел бе преизбрана от Бундестага за четвърти мандат начело на най-голямата икономика на ЕС, предава AFP, цитирани от „Фокус“.   Депутатите в Бундестага гласуваха с 364 срещу 315 гласа за Меркел с девет въздържали се.   Меркел ще бъде официално назначена от президента Франк-Валтер Щайнмайер преди да се закълне на поста в 12 часа местно време (13:00 българско).  ", "date": "2018.03.14", "title": "Ангела Меркел е преизбрана от Бундестага за канцлер на Германия"}
{"url": "http://epicenter.bg/article/Dmitriy-Peskov--Kremal-nyama-da-prieme-ezika-na-ultimatumite-na-London--/149363/7/0", "text": "Прессекретарят на Кремъл Дмитрий Песков заяви, че страната му няма нищо общо с инцидента с бившия полковник от разузнаването Сергей Скрипал, който е бил подложен под въздействието на невропаралитично вещество във Великобритания, предава ТАСС, цитирана от Агенция \"Фокус\".  „Позицията на Москва е добре известна, позицията на Москва бе представена по дипломатически канали на Лондон. Тя се заключва в това, че Москва няма никакво отношение към случилото се във Великобритания“, подчерта Песков. Той допълни, че „Москва няма да приеме абсолютно голословните и не подкрепени с никакви доказателства обвинения по свой адрес и няма да приеме езика на ултиматумите“.  Прессекретарят изрази надежда, че другите страни ще разберат, че Лондон няма основания да обвиняват Русия в инцидента с бившия полковник на ГРУ.  В 2:00 часа след полунощ българско време изчете даденият от британския премиер Тереза Мей ултиматум по отношение на Русия. Няколко часа преди това руското посолство в Лондон заяви, че Кремъл „няма да отговори“ на ултиматума докато не получи достъп до пробите от веществото, използвано срещу Сергей Скрипал и неговата дъщеря Юлия.  Очаква се в сряда Мей да очертае пред Камарата на общините следващите британски действия по случая с отровения двоен агент, като те е вероятно да включват бойкот на Световното първенство по футбол, допълнителни контингенти на НАТО в близост до границите на Русия, изгонването на руския посланик в Лондон и може би нови санкции от британска страна срещу Русия. Преди заседанието на долната Камара на британския парламент, Мей ще присъства на среща на Националният съвет по отбраната на страната.  Във вторник премиерът Мей заяви, че „много вероятно е Русия да е отговорна за извършения акт срещу Сергей Скрипал и неговата дъщеря Юлия“, като Мей разкри пред законодателите в Лондон, че бойното отровно вещество, с което в началото на март бе отровен Скрипал, е от тип, разработен в Русия. Министър-председателят даде на Москва срок от 24 часа за да разкрие детайли относно програмата за разработване на газа \"Новичок\" пред Организацията за забрана на химически оръжия.  ", "date": "2018.03.14", "title": "Дмитрий Песков: Кремъл няма да приеме езика на ултиматумите на Лондон! "}
{"url": "http://epicenter.bg/article/Tramp-sprya-sdelka-za-146-mlrd--dolara-mezhdu-amerikanska-i-singapurska-kompaniya/149366/7/0", "text": "  Американският президент Доналд Тръмп блокира сделка за 146 млрд. долара между американската компания „Куалком” и сингапурската „Броудком” заради опасения, че \"би накърнила националната сигурност\".   Както отбелязват западните медии, покупката на американския телекомуникационен гигант щеше да бъде най-голямата в историята на технологичната индустрия, съобщава БГНЕС.   „Имам правдоподобни доказателства, които ме карат да вярвам, че „Броудком” чрез контрола си върху „Куалком” може да предприеме действия, които да застрашат националната сигурност на САЩ”, заяви държавният глава в писмено изявление, разпространено от Белия дом и нареди двете компании да „се откажат незабавно и окончателно от планираното поглъщане”.   Няколко дни по-рано Министерството на финансите също оповести, че „Броудком” е нарушила заповедта на Комисията по чуждестранни инвестиции в САЩ по три пъти отделни точки, тъй като не е уведомила предварително страната за намеренията си. В отговор на обвиненията от „Броудком” заявиха, че \"категорично не са съгласни с твърденията, че придобиване на „Куалком” поражда каквито и да било опасения за националната сигурност\".   Намесата на Тръмп е крайно необичайна, тъй като обикновено даден американски президент не би си позволил подобни резки действия преди сделката да е финализирана.   БГНЕС уточнява, че „Куалком” е може би най-големият производител в света на чипове и микропроцесори за смартфони, включително и за онези мобилни средства, който използват операционната система „Андроид”. Компанията се смята и за лидер в разработката на чипове с най-съвременната 5G технология. Въпреки това от „Броудком” неколкократно обявиха, че не са заинтригувани в развитието на т.нар. GualG 5G.    ", "date": "2018.03.14", "title": "Тръмп спря сделка за 146 млрд. долара между американска и сингапурска компания"}
{"url": "http://epicenter.bg/article/Tereza-Mey-svikva-Saveta-za-natsionalna-sigurnost-zaradi-sluchaya--Skripal--/149368/7/0", "text": "Британският премиер Тереза Мей свиква днес Съвета за национална сигурност, за да реши как да отговори на Русия във връзка с отравянето на бившия шпионин Сергей Скрипал, съобщи БТВ. Днес Кремъл отново заяви, че няма никаква връзка със случая и нарече британските обвинения „безпочвени“. В полунощ изтече ултиматумът, който Лондон даде на Москва да обясни как химическо вещество, разработено в СССР, е използвано за отравянето на Скрипал и дъщеря му. Москва вече даде да се разбере, че няма да отговори, докато не получи проби от въпросното вещество. Руски учен, участвал в разработването на химическия агент, известен като „новичок“, обаче е категоричен, че именно Москва стои зад атаката. „Експериментално бяха произведени много тонове \"новичок\". Само в Русия. Никой в света не знаеше за него. Никой друг не притежаваше този химически агент“, заяви Вил Мирзаянов. Заради аферата „Скрипал“ британското правителство днес ще представи нови, по-строги мерки срещу Русия. Междувременно и Австралия обяви, че е готова за нови санкции срещу Москва във връзка с нападението в Солсбъри. „Подкрепяме призива на Великобритания за извънредно заседание на Съвета за сигурност на ООН, защото тази атака е използване на химическо оръжие в цивилна среда“, каза външният министър Джули Бишъп.", "date": "2018.03.14", "title": "Тереза Мей свиква Съвета за национална сигурност заради случая „Скрипал“ "}
{"url": "http://epicenter.bg/article/Tarsyat-Kehlibarenata-staya-v-peshtera-kray-Drezden-/149373/7/0", "text": "Прочутата Кехлибарена стая може да е скрита в планинска пещера в Южна Саксония, недалеч от Дрезден, съобщава The Daily Mail, цитиран от БНР.  Според изданието трима германски изследователи са сканирали с радар Пещерата на принца и са установили, че в нея има помещение, приличащо на бункер.  Изследователите посочват, че цялата информация за пещерата от времето на Третия райх е унищожена, а по стените са открити следи от стоманени въжета, с които те предполагат, че Кехлибарената стая е спусната под земята.  Тримата изследователи се надяват да получат финансиране, за да проучат основно пещерата.  Кехлибарената стая е създадена за пруския крал Фридрих I, но по-късно е подарена на руския цар Петър Велики. През 1941 нацистката армия я пренася от двореца в Царско село в Кьонигсберг, днешен Калининград, а през 1945 стаята изчезва.  Периодично се появяват съобщения, че Кехлибарената стая е намерена, като се предполага, че тя е скрита в Калининградска област, Полша, Чехия или Германия.  Русия настоява, ако стаята бъде намерена, да ѝ бъде върната.   Възстановяването на Кехлибарената стая по черно-бели снимки в Екатерининския дворец започва през 1979 г. по времето на СССР и завършва през 2003 г. Тя е открита от руския президент Владимир Путин и немския канцлер Герхард Шрьодер по случай 300-годишнината от основаването на Санкт Петербург.  ", "date": "2018.03.14", "title": "Търсят Кехлибарената стая в пещера край Дрезден "}
{"url": "http://epicenter.bg/article/Prognozite-i-otkritiyata-na-Stivan-Hoking/149376/7/0", "text": "  Починалият днес британски астрофизик Стивън Хокинг бе изключително загрижен за бъдещето на човечеството, често правейки предупреждения за нашето развитие.   Хокинг бе един от най-известните астрофизици, който от 21-годишна възраст се бори с амиотрофична латерална склероза. Тежкото заболяване обаче не пречи на ученият да направи брилянтни изследвания в областта на космологията и квантовата гравитация, посвещавайки основното си време на изучаването на черните дупки.   \"Въпреки че не мога да се движа и говоря без помощта на компютър, умът ми е напълно свободен\", заявява ученият.   Британският учен дава математическо доказателство за съществуването на Големия взрив и заключва, че веднага след него са се образували първични черни дупки, които са се изпарили почти моментално. Той изчислява и максималното количество енергия, което две черни дупки могат да отделят при сблъсъка си, както и че една черна дупка не може да се раздели на две по-малки.   Всъщност може би най-важното откритие на Стивън Хокинг е, че черните дупки не са абсолютно черни, а излъчват енергия под формата на елементарни частици - хокингова радиация.   Това лъчение се генерира извън хоризонта на събитията и фактически не носи информация за вътрешността на черната дупка. Въпреки това, лъчението показва, че черните дупки могат да се изпаряват.   Откритието на Хокинг е изключително важно за малките черни дупки - такива с размери на атом, чието бързо изпаряване би предизвикало експлозия на радиация. Теоретизира се, че благодарение на това могат да се създадат двигатели за космически кораби развиващи близка до светлинната скорост.   До края на живота си Хокинг се занимаваше с информационния парадокс на Черните дупки, опитвайки се да намери доказателство, че информацията попаднала в тях не се губи от Вселената. През 2016 г. той изказа идеята, че информацията за вътрешността на черната дупка може да се съдържа в тъй наречените \"меки\" частици, съхранявани по периферията на черната дупка. Според тази теория е възможно черните дупки да са портали към други алтернативни Вселени.   \"Мислех, че информацията се унищожава в черните дупки. Това е най-голямата ми грешка, или поне най-голямата ми научна грешка\", заявява Хокинг.   През 1981 година Хокинг заявява, че Вселената е „крайна“, но „неограничена“, така както е крайна и неограничена земната повърхност. През 1983 г. той дава математическо доказателство за тази си теза, според която макар и без граница, Вселената има краен размер във време-пространството. За да си представим това във вселенски мащаб, освен познатите ни три пространствени измерения са нужни две допълнителни.   Хокинг е автор на множество научно-популярни книги, сред които \"Кратка история на времето\", станала международен бестселър и направила го един от най-известните учени след Алберт Айнщайн, отбелязва АП.   Стивън Хокинг е един от най-известните атеисти, като въпреки това той е бил член и на Папската академия на науките.   \"Сигурен съм, че най-простото обяснение е, че няма Бог. Никой не е създал Вселената и никой не направлява нашите съдби. Това ме води до дълбокото схващане, че няма рай или отвъден живот. Ние имаме само този живот да оценим великия замисъл на Вселената, за което аз съм изключително благодарен\", споделя ученият.   През целия си живот Стивън Хокинг е изключително загрижен за бъдещето на човечеството, предупреждавайки, че нехайството ни относно глобалното затопляне, прекомерната власт на корпорациите, безконтролното развитие на изкуствения интелект и лекомисленото ни търсене на извънземни цивилизации могат да бъдат голям риск за нас.   \"Мисля, че компютърните вируси трябва да се броят като форма на живот. Мисля, че те ни казват нещо за човешката природа: че единствената форма на живот, която сме създали досега, е изцяло разрушителна. Ние създадохме живот по свой собствен образ и подобие\", заявява Хокинг.   Начин за подобряване на шансовете за оцеляване на човечеството Хокинг виждаше в идеята за превръщането ни в междупланетен вид, колонизирайки Слънчевата система и създаването на световно правителство, което да елиминира възможността от глобални конфликти, но което не трябва да се изроди в диктатура.   Източник: dir.bg.    ", "date": "2018.03.14", "title": "Прогнозите и откритията на Стивън Хокинг"}
{"url": "http://epicenter.bg/article/Shefat-na-ruskiya-Genshtab--Ako-SASht-udaryat-Damask--shte-otvarnem-s-raketi-po-korabite-i-samoletite-im--/149377/7/0", "text": "Началникът на руския генерален щаб генерал Валерий Герасимов е обсъдил късно снощи по телефона ситуацията в Сирия с американския си колега Джоузеф Дънфорд - председател на Съвета на началник-щабовете на въоръжените сили на САЩ, съобщава московският всекидневник \"Комерсант\", цитиран от БТА.  Малко преди това Герасимов заяви, че Москва разполага с достоверна информация за подготовка на провокация с използване на химическо оръжие в обкръжения от сирийската армия бунтовнически район Източна Гута край Дамаск. Целта е евентуална химическа атака да бъде приписана на сирийските правителствени сили и да послужи за повод за американски ракетен удар по правителствените квартали на Дамаск като наказание срещу режима на президента Башар Асад, посочи Герасимов.  В руския генерален щаб смятат, че е възможно да се повтори сценарият, разигран от САЩ след химическата атака в сирийския град Хан Шейхун през април м.г., за която Западът обвини Дамаск и след което Вашингтон нанесе удар по сирийската военновъздушна база в района с 59 ракети \"Томахок\", изстреляни от два американски бойни кораба, намиращи се край остров Крит в Средиземно море.  Във връзка с това генерал Герасимов предупредил САЩ да се въздържат от нанасяне на ракетен удар по Дамаск, където се намират руски военни съветници и друг руски персонал. В съобщението на руския генерален щаб се казва, че в случай на заплаха за руските военни в Сирия, Москва ще отвърне с удар не само по американските ракети, но и по носителите им, т.е. по бойните кораби и по самолетите от ВВС на САЩ, посочва \"Комерсант\". Така шефът на генщаба за първи път причисли американските кораби и авиация към потенциалните цели за унищожаване, в случай че те бъдат използвани за удар срещу Дамаск.  \"Последствията ще бъдат най-тежки\", заяви вчера и руският външен министър Сергей Лавров.  Според военно-дипломатически източник на вестника информацията за готвещата се провокация била получена по разузнавателни канали, а после е повторно проверена чрез агентурна мрежа. Според източника възможностите на руската ПВО в сирийските й бази Хмеймим (където са разположени дивизия от най-модерната руска противоракетна система С-400 \"Триумф\" и зенитни комплекси \"Панцир С-1) и Тартус (батарея С-300В4), позволяват надеждно прикритие на руските военни обекти от въздуха.  В Дамаск обаче ситуацията е по-сложна, признава източникът на \"Комерсант\". Въпреки че руските специалисти още през 2015 г. помогнаха на сирийските въоръжени сили да ремонтират по-старите съветски системи за ПВО (тип С-125 и С-200), техните възможности са недостатъчни за отразяване на масиран ракетен удар. Именно затова Русия предупреждава САЩ за нанасяне на удари не само по ракетите, но и по техните носители.  Експерти, цитирани от вестника, оценяват вероятността от пряк военен сблъсък между Русия и САЩ като ниска. Според политолога Михаил Троицки президентът на САЩ Доналд Тръмп трябва да покаже личната си решимост, но на обстрел срещу Дамаск Русия най-вероятно няма да реагира симетрично, \"особено ако Вашингтон навреме предупреди за своите планове\".  \"Удари на САЩ по Русия и обратно се нанасят по телевизията и медиите, но на реалната арена на бойните действия американците много се стараят дори случайно да не засегнат представители на Русия. А и за нас такъв вариант на ескалация е неприемлив\", уверен е и друг руски военен експерт - полковник Виктор Мураховски.  Главният редактор на \"Moscow defence brief\" Михаил Барабанов смята, че в поведението на двете страни има доста риторика. В този случай обаче нещата са по-сериозни заради предстоящите (в Русия) президентски избори. До 18 март американците няма да предприемат ракетен удар, а дотогава Москва и Дамаск се надяват окончателно да сломят бунтовниците, стегнати в железен обръч в Източна Гута, отбелязва той.  Русия за първи път от началото на намесата си в Сирия предупреждава за възможност от пряко военно противодействие на САЩ по повод на конкретно възникнала ситуация, макар че и по-рано са се чували общи приказки, че атаки срещу руските войски ще бъдат отразявани, напомня директорът на Центъра за стратегическа конюнктура Иван Коновалов. Това означава, че войната на нерви е отишла твърде далече и напрежението расте, но да се сравнява тази ситуация с Карибската криза от 1962 г. засега е преждевременно, казва експертът. Тогава САЩ внезапно откриха съветските ракети под носа си, а сега двете страни са добре информирани за взаимните си потенциали, подчертава той.  ", "date": "2018.03.14", "title": "Шефът на руския Генщаб: Ако САЩ ударят Дамаск, ще отвърнем с ракети по корабите и самолетите им! "}
{"url": "http://epicenter.bg/article/Tereza-Mey-obvini-Rusiya--che-e-vinovna-za-otravyaneto-na-Sergey-Skripal-/149381/7/0", "text": "Британският министър-председател Тереза Мей назова Москва като отговорна за нападението на нервопаралитечен газ срещу бившия руски двоен агент Сергей Скрипал в Англия, предава AFP, цитирана от Агенция \"Фокус\".  „Руската държава е виновна в опита за убийството на Скрипал и на дъщеря му Юлия“, заяви Тереза Мей пред парламента.  Великобритания прекъсва двустранните отношения с Русия и оттегля поканата за визита към външния министър Сергей Лавров, обяви още Тереза Мей.  \"След този извънреден инцидент ние не можем да оставим отношенията на предишното ниво. Прекратяваме всякакви двустранни контакти на високо равнище, включително оттегляме поканата си към външния министър Сергей Лавров\", заяви Мей. Тя допълни, че Великобритания ще изгони 23 руски дипломати от страната. „Те са идентифицирани като необявени офицери от разузнаването“, допълни тя, давайки им седмица, за да напуснат пределите на страната.    \"Това ще бъде най-мащабното изгонване на руски дипломати за повече от 30 години и то отразява факта, че не за първи път руската държава действа срещу нашата страна. Благодарение на тази мярка ние ще попречим на работата на руското разузнаване във Великобритания за дълги години напред. А ако те се опитат да възстановят работата си, ние ще попречим на това\", категорична бе Мей.   Руският външен министър Сергей Лавров на свой ред заяви, че страната му ще отстоява международното право по въпроса за бившия полковник от ГРУ Сергей Скрипал. Според него Великобритания се опитва да въведе в груба заблуда международната общност, предава РИА Новости.  „Ще отстояваме международното право. Не виждаме аргументи у нашите партньори. Без предявяването на конкретни факти на Великобритания ще ѝ се наложи да отговаря за откровен опит да въведе в груба заблуда световната общност“, заяви Лавров. Той допълни, че Лондон по отношение на Москва е избрал тактиката „подозрението е царица на доказателствата, а така няма да се получи“.  Руският външен министър допълни, че Москва няма мотив да отравя Скрипал, а такива има у тези, които се стремят да продължат с русофобската кампания.  ", "date": "2018.03.14", "title": "Тереза Мей обвини Русия за отравянето на Сергей Скрипал, прекъсва контактите на високо равнище"}
{"url": "http://epicenter.bg/article/Neizvesten-minuvach-atakuva-Merkel-pred-Bundestaga--Video--/149388/7/0", "text": "Неизвестен засега мъж атакува новоизбрания канцлер на Германия Ангела Меркел пред Бундестага днес, предава Die Welt.  Мъжът се хвърли към Меркел, докато тя напускаше сградата на германския парламент непосредствено след като бе избрана за четвърти мандат начело на държавата.  Мужът крещял нещо на език, различен от немския. Той бил задържан веднага от служители на органите.  Причината за нападението засега не е известна.  Малко след инцидента президентът Франк-Валтер Щайнмайер назначи Меркел за четвърти мандат като канцлер.  ", "date": "2018.03.14", "title": "Неизвестен минувач атакува Меркел пред Бундестага (Видео) "}
{"url": "http://epicenter.bg/article/Prezidentat-na-Polsha-oprilichi-chlenstvoto-v-ES-na-okupatsiite-ot-Rusiya--Avstriya-i-Prusiya-/149392/7/0", "text": "Президентът на Полша Анджей Дуда оприличи членството на страната в Европейския съюз на поредните окупации на полската държава от Русия, Австрия и Прусия, предава AFP, като се позовава на публикации в полската преса от сряда. Това съобщава Агенция \"Фокус\".  Той заяви, че \"днес, както и по време на 123-годишния период между 1795 и 1918 година, когато полската държава не съществува, в отдалечени столици те взимат решения за нас... а реално ние работим за сметка на други“.  В реч, произнесена в югоизточна Полша по случай 100-ата годишнина от обявяването на независимостта на страната в резултат от Първата световна война, Дуда заяви:  „Днес имаме суверенна и независима Полша където, вярвам... ще продължим да живеем все по-добре и по-добре. Говорете за това на децата си“.  На хората, които вярват, че ЕС е по-важен от Полша, Дуда каза „всички трябва да помнят 123-те години на подялби“, когато страната се е подчинявала на окупатори.  „Някои хора са казвали, че може и така да е по-добре, тъй като няма да има повече противоборства, въстания... най-после ще има мир, но скоро те са разбрали, че повече не вземат решенията сами за себе си“, припомни полският президент.  ", "date": "2018.03.14", "title": "Президентът на Полша оприличи членството в ЕС на окупациите от Русия, Австрия и Прусия "}
{"url": "http://epicenter.bg/article/-Novichok----garantirano-smartonosna-otrova-/149394/7/0", "text": "Отравянето на бившия руски двоен агент Сергей Скрипал и дъщеря му във Великобритания прилича на сюжет от шпионски трилър, излязъл насред Студената война. Последиците обаче са напълно реални – двамата са в критично състояние след контакт с букет цветя, а британският премиер Тереза Мей директно обвини Москва за случилото се и обяви, че ще изгони 23 дипломати, предава бТВ.  Официална Русия нарича случващото се „цирк”. Москва твърди, че отдавна е спряла производството на отровата и е унищожила запасите си от нея.  И друг път критици на Владимир Путин и бивши членове на специалните служби на Руската федерация са се „разболявали” (или направо са умирали) при твърде трудно обясними обстоятелства, но по-специалното този път е най-вероятно използваното от неизвестните на този етап нападатели средство – отровата „Новичок”.    За нея до момента се знаеше предимно от показанията на един от създателите й – руския химик Вил Мирзаянов. По думите му веществото е било разработено в Съветския съюз през 70-те и 80-те години. Целта – създаване на химикал, който да не се засича от стандартната апаратура на НАТО и да може да преодолява най-масовата защитна екипировка, като същевременно е по-лесно преносим от съществуващите към онзи момент нервнопаралитични агенти.  Резултатът е цяла фамилия от нови химикали, които носят общото име „Новичок” (новак – рус.). Голяма част от тях са „бинарни” т.е. съставени са от два основни компонента, които преди смесването си са нетоксични или слабо токсични и така са се заобикаляли международните споразумения за премахване на химическите оръжия. Прекурсорите били представяни за обикновени пестициди (към момента вече и химикалите, от които се прави новичокът, са забранени – б.р.).  След като компонентите (най-често фини пудри) се смесят, обаче, резултатът е вещество, което е многократно по-силно от известните отровни газове Ви Екс и зарин. Само за сравнение – около литър Ви Екс е достатъчен за ликвидирането на 1 млн. души.  Отровата се разпада под действието на вода и се превръща в безвредно вещество много бързо след контакт с външната среда. Това го превръща в идеално химическо оръжие.  \"\"Новичок\" беше създаден, изследван, изпробван и произвеждан в доста тонове единствено в Русия. Никой в света не знаеше за това\", каза пред „Ройтерс” Вил Мирзаянов. Той днес живее в САЩ, след като в началото на 90-те дава гласност на критото от Москва опасно химическо оръжие и в резултат е хвърлен в затвора.  Според химика президентът Владимир Путин е разпоредил използването на предизвикващото мъчителна болка бойно отровно вещество, за да сплаши другите руски дисиденти.  Химикалът \"предизвиква забавяне на сърдечния ритъм и ограничаване на въздушните пътища, което води до смърт от задушаване\", обяснява пред „Ройтерс” експертът по фармакология проф. Гари Стивънс от Университета в Рединг.  Токсикологът д-р Мишел Карлин обяснява пред „Дойче веле”, че новичокът предизвиква протеинова верижна реакция, която води до „бомбардировка” на органите и тъканите с нервни сигнали и така се стига до тотално излизане на тялото от контрол с най-вероятен резултат смърт от задушаване.  Лекарите лекуват Скрипал и дъщеря му най-вероятно с два вида медикаменти. Единият е антидотът парлидоксим, който ускорява производството на ензима холестераза, блокиран от новичока. Освен това се прилага и атропин, с който се спасява животът и на натровени с инсектициди и пестициди.  Въпреки това, двамата вероятно нямат особени шансове.  „Човек, който е имал контакт с „Новичок”, не може да бъде излекуван. Даже и при бърза реакция щетите по нервната система остават. Руснаците твърдят, че имат начин за спиране на вредните ефекти, но няма истински антидот. Можете само да удължите периода до настъпване на смъртта”, категоричен беше пред „Ди Велт” водещият германски експерт по оръжията за масово поразяване Ханс Рюле.  ", "date": "2018.03.14", "title": "„Новичок” - гарантирано смъртоносна отрова "}
{"url": "http://epicenter.bg/article/Zhirinovski-otvarna-na-Tereza-Mey--Dve-raketi-i-sbogom--Britaniya---Video--/149400/7/0", "text": "Кандидатът за президент и лидер на руската Либерално-демократическа партия (ЛДПР) Владимир Жириновски остро нападна Великобритания и премиера Тереза Мей в отговор на днешното решение на Лондон да изгони 23 руски дипломати и да прекрати двустранните контакти на високо ниво. В предизборен дебат, предаван по телевизията \"Россия 1\", той отсече \"Достатъчни са две ракети и - сбогом, Тереза Мей!\".  \"Външната политика - това е лицето на държавата. Не трябва да допускаме някой да ни обижда, да ни прави на глупаци, да ни заплашва, да ни лепи етикети и да ни предявява ултиматуми. Главнокомандващият да изпрати Балтийския флот към бреговете на Британия\", разпалено обясни Жириновски. Припомняме, че днес Лондон официално обвини Русия за опита за отравянето на бившия руски двоен агент Сергей Скрипал и дъщеря му с бойното отровно вещество \"Новичок\", разработено по време на Студената война в бившия СССР.  Русия категорично отрича да е замесена в случая и твърди, че производството на \"Новичок\" е прекратено отдавна, а всички налични количества са били унищожени.  \"И още нещо ще ви припомня. Хрушчов веднъж каза на британците: \"Достатъчни са ми две ракети и вашите острови ще престанат да съществуват\". И те си затвориха устите за 20 години напред\", категоричен бе Жириновски.  \"Днес нас ни заплашват, поставят ни ултиматум. Някакъв беглец, предател, шпионин - някой го отровил и е виновна цяла Русия. Ние сме 150 милиона и те заплашват да ни бомбардират, плашат ни с кибератаки, да започнат война. Те са полудели. Тереза Мей, министър-председателката на Великобритания... Жена, която никога не е воювала, също като Тачър, която започна война за Фолклендските острови, а тази сега иска да започне война в Европа\", обясни ситуацията кандидатът за президент.  \"Във всеки момент ние ще предприемем военен отговор, ще накажем Русия. Обявява ултиматум, какъвто се обявява само пред война\", заяви още Жириновски.  Той разкритикува още \"гнилия Запад\", където на власт са партии на педофилите и даде пример с Холандия. \"Във Франция бият с палки привържениците на традиционното семейство. Такава Европа ли ни е нужна?\", възкликна той, с което предизвика реплика на Ксения Собчак, че говори небивалици.  \"Тези, които проповядват такива ценности на гнилия Запад у нас, трябва да бъдат изгонени. И всички, които отричат принадлежността на Крим към Русия, са държавни престъпници! Когато стана президент, всички ще отидете на съд!\", категоричен бе лидерът на ЛДПР.   ", "date": "2018.03.14", "title": "Жириновски отвърна на Тереза Мей: Две ракети и сбогом, Британия! (Видео) "}
{"url": "http://epicenter.bg/article/Trakiyskite-druzhestva-nastoyavat-Balgariya-da-postavi-pred-Erdogan-vaprosa-za-kompensatsiite/149387/11/0", "text": "Съюзът напомня на българския парламент и на правителството, че те имат своя дълг към наследниците на прогонените българи да получат сто години по-късно морално и материално обезщетение за своето имущество, което е било заграбено и сега се ползва от съвременната турска държава.    Надеждите, че тази повече от век публично-частна сага може да завърши с щастлив край, се появиха след прякото ангажиране на Евросъюза. В края на май 2008-а депутатите от Европейския парламент гласуваха поправка в доклада си за Турция (по предложение на българските представители Маруся Любчева и Евгени Кирилов), според която  югоизточната ни съседка не би могла да стане член на Общността, ако не реши имуществените си проблеми с България. Спорно е доколко това ще накара правителството на Реджеп Ердоган да започне преговори, като се има предвид колко далеч на хоризонта е членството на Турция. Но веднъж записано като изрично условие, е ясно, че рано или късно преговори ще има.  Още от 1922 г. при управлението на Александър Стамболийски Народното събрание приема Закон за установяване на бежанците и тяхното загубено имущество.   . Четвърт век по-късно сумите са значително набъбнали.  От Съюза на тракийските дружества подчертават, че сред малкото безспорни неща в заплатения имотен казус е, че   Това е записано в ратифицирания преди повече от шест десетилетия от парламентите на двете страни Ангорски договор – в параграф Б от специалния протокол към него. Нещо повече – в друг текст е предвидено, че   От подобни права са лишени изселилите се доброволно (т.е. по икономически, а не политически причини) от Източна Тракия българи през периода 1912–1925 година. Тази клауза от Ангорския договор дава основание на Турция да поставя всички тракийци под общ знаменател – \"изселници\", като пренебрегва историческите факти за гоненията и геноцида, на който са подложени българите преди и след двете Балкански войни. Според някои юристи нашите претенции трудно ще бъдат обосновани пред международен съд – заради подписания през 1947 г. в Париж Договор за мир, по силата на който за денонсирани се смятат всички международни споразумения, по които България е била страна към онзи момент.  Известен пробив в разговорите с Турция бе постигнат през 1992 г., когато бе подписан двустранен договор, регламентиращ реда, по който да бъдат решавани спорните въпроси. На първо място фигурират имуществените казуси, а след това – социалните и хуманитарните.  Но вместо да започне изплащането на обезщетения на тракийските българи,   \"Въпросът за връщането/обезщетяването на имотите на тракийските и малоазийските българи/бежанци е част от нерешените въпроси в двустранните отношения между България и Турция. През последните 50 години между двете страни нееднократно са водени преговори по този въпрос, които, за съжаление, не са довели до конкретни резултати\", казва през юли 2015 година в отговор на депутатско питане бившият външен министър Даниел Митов. Той пояснява, че турската страна също поставя насрещни имуществени претенции, които са диаметрално противоположни на нашите.  Разорението на тракийските българи през 1913 г. е геноцид и етническо прочистване на българското население в южната част на областта Тракия по време и скоро след Междусъюзническата война. Извършвано от Османската армия и турски башибузук, засегнатите области включват Източна Тракия и Източните Родопи (днес в Одрин, Лозенград и Текирдаг - провинциите в Турция, Западна Тракия в Гърция, както и югоизточната част на Българска Тракия). Тези събития са описани от български академик Любомир Милетич през 1918 година, а също и от Фондация Карнеги за международен мир в доклада си от 1914 за балканските войни.   На 4 октомври 1913 г. приключва кървавият път на тракийските бежанци, които изминават 150 км., за да се спасят от зверствата на турците.  Скоро след края на военните действия Милетич интервюира стотици бежанци от тези области, сам пътува в местата, където тези трагични събития се случват и систематично и детайлно описва жестокостите.  СТДБ очаква държавническа позиция по Тракийския въпрос, която да отговаря на законните интереси на стотиците хиляди граждани на Република България - потомци и наследници на бежанците от Тракия и Мала Азия. Убедени сме, че с добра воля и в подходяща форма на обсъждане може да се стигне до взаимно приемлив за Република България и Република Турция резултат, пишат в своя декларация от Съюза на Тракийските дружества.", "date": "2018.03.14", "title": "Тракийските дружества настояват България да постави пред Ердоган въпроса за компенсациите"}
{"url": "http://epicenter.bg/article/Rumen-Ovcharov--Sdelkata-s-ChEZ-tryabva-vednaga-da-se-spre-chrez-namesa-na-KEVR--/149401/11/34", "text": "- Тези, които залагаха капана, и тези, които се оказаха вътре са едни и същи.   - Това е кръгът около правителството!   - Няма как да не знае правителството. И сега като слушам Теменужка Петкова  , нейните дълбоки познания както за фирмите и дейностите на г-жа Върбакова, така и за хода на сделката, очевидно нейната оставка не е била случайна. А съвсем обоснована - тя не е била само статист, имала е сериозна роля. И е трябвало да прикрие тези, които са над нея.   - Не, не е изцяло „чешка далавера“. Прави се по чешкото законодателство или поне така се лансира в България, за да се прави българското правителство на ни лук яло, ни лук мирисало. За да се прави Иван Иванов от КЕВР, че няма как да се намеси. И обществото да научи за какво става дума едва когато се разгорят скандалите около ЧЕЗ в Прага.   - Защото така се опитват да избягат от отговорност. Вижте цената. Тя е значително по-висока от тази, на която някога държавата е продала на ЧЕЗ тези 67% от дружеството. И това е основната цел на чешката страна – да докаже, че продава на по-висока цена от тази, на която е купила, че като се имат предвид и дивидентите, това е била една много добра и ефективна инвестиция. Някога дружеството бе придобито за около 280 млн. евро, сега се продава за около 320 - 340 млн. евро. И само фирма „Инерком“, единствено тя, иска да плати 320 милиона! Всички останали предлагат цени около 220 – 240 милиона.   - Братя Бобокови, Николай Вълканов, индийската фирма и „Фючър енерджи”, румънската „Транселектрика“, но всички са спрени от цената. И след септември уж прекратения конкурс продължава с преговорите само с индийците и Гинка Върбакова. Индийците също са заставени да се откажат, за да остане само „Инерком“. Това не е случайно. Не случайно е написано, че новият собственик ще съдейства при арбитража, който ЧЕЗ води срещу България във Вашингтон. Какво означава „ще съдейства“? Как ще съдейства?   - Според мен договорката е друга. Тя включва споразумение с българската държава преди арбитража-не за цялата сума от 600 млн. евро, а примерно за половината, които да бъдат платени на ЧЕЗ преди решението във Вашингтон. Чехите спокойно ще си приберат 320 милиона от продажбата, а от 300 млн.евро от арбитража част ще се върне към фирмата на г-жа Върбакова чрез някоя от офшорките, за да се компенсира завишената цена. Тази схема продължава да се реализира. Никой от българското правителство, никой от различните държавни органи не е направил нещо, за да попречи на това. Мениджмънтът на ЧЕЗ няма никакъв интерес да проваля сделката.   - На първо място - да се прочете законът за енергетиката и наредбата за лицензиране! Чета, че ВМРО са внесли промени в закона за енергетиката, засягащи разпоредителни сделки с над 20%. И сега го пише в наредбата. Комисията дава разрешение при учредяване на залог. Учредяват ли залог на акциите, за да вземат кредит? Очевидно, учредяват, Гинка Върбакова го заяви в парламента. Но КЕВР мълчи! В наредбата и сега е предвидено КЕВР да дава разрешение за сделки, които водят или могат да доведат до нарушаване сигурността на снабдяването в следствие на задлъжнялост. Кой ще плаща кредитите, защото когато се залагат акции и вземат заеми, очевидно дружеството задлъжнява! Защо КЕВР не пита?! И сега е предвидено КЕВР да дава разрешение за сделки на стойност над 10%, а сделката е за 67% от стойността на активите. Иван Иванов пак обяснява, че няма право! Ето и закона за енергетиката – чл.21, т.23 – „разрешава извършването на разпореждане с имущество, както и други сделки, които водят или могат да доведат до нарушаване сигурността на снабдяването в следствие на задлъжнялост на енергийното предприятие“. Следователно – това и сега го има! Комисията има право на инициатива за изменение или допълнение на издадените лицензи. Тя има право на инициатива! Особено, когато става дума за осигуряване на сигурността на снабдяване и за националната сигурност. Не знам какво още му трябва на Иван Иванов?! Може би му е казано – с тази сделка не се занимаваш! И той прави всичко възможно да не се занимава. Иначе в законопроекта на ВМРО няма нищо лошо, просто ще отнеме възможността на Иван Иванов да чете закона и наредбата като дявола евангелието.   - Който го е избрал и който му е наредил да не се занимава!   - Сделката „ЧЕЗ“ в момента е пример за абсолютно непрозрачно придобиване на собственост върху едно от ключовите предприятия в България. Ключово и за националната сигурност, защото ЧЕЗ снабдява с електричество и столицата. Това е сделка, за която никой не знае кой е реалния собственик, никой не разбра как ще бъде финансирана, никой не знае как ще бъдат връщани кредитите, никой не може да разбере каква е ролята на българската държава. И не на последно място – на българските граждани е оставена най-важната роля – да платим цената. Не стана ли очевидно, че и български банки са ангажирани в сделката. Как се пишат такива писма -з а намерение, за комфорт?! Нито ББР, нито останалите две български банки са го направили, защото изведнъж са решили, че Гинка Върбакова ще им върне парите. Как ще им ги върне? Кога? Простата схема, която вървеше по времето на приватизацията на Иван Костов, вече не върви. Тогава се купуваше едно предприятие чрез РМД с кредит от банка, отпуснат срещу акциите на същото това предприятие. Тогава обаче се плащаше само 20% от цената по този начин и банките лесно отпускаха кредити. А сега става дума за пари, които са два пъти повече отколкото струва същото това предприятие. Сега залагането на акциите е абсолютно недостатъчно. Затова казваме, че има неясни източници на финансиране. Утре може да се окажем в поредните „Панамски досиета“, защото тези банки, които уж гарантират кредитите от двете швейцарски банки – са Сбербанк и някаква офшорка. Има европейска директива 849/15 за финансирането от офшорни зони, която би трябвало да действа, когато става дума за сделка между фирми от две европейски държави. Още повече, че Сбербанк е в списъка със санкциите. Изводът от всичко това е, че тази сделка няма как да завърши добре за българската държава и тя трябва да бъде прекратена. И най-простият начин е чрез намеса на КЕВР. Иван Иванов е в пълното си право да напише писмо на ЧЕЗ, в което да напомни, че сделката може да стане само с разрешение на КЕВР и да попита – какво правите, с кого го правите, с какво финансиране, предвижда ли се залагане на акции, предвижда ли се задлъжняване на дружеството, предвиждат ли се сделки на стойност над 10% от активите на дружеството, има ли опасност за нарушаване на сигурността на електроснабдяването. Тогава ще знаем със сигурност кой какво и с какви пари купува.   - Да, лично бях против и съм приказвал много на тази тема. И сега не мога да разбера защо българската държава е лош стопанин, а чешката държава е добър стопанин и то на активи, които са в чужда държава! А що се отнася до реприватизацията, много държави го правят. И самата ЧЕЗ, която е чешкия НЕК, го направи през 90-те години. Но очевидно има разлика в начина, по който се ръководят държавните предприятия у нас и в чужбина. Въпросът е тези държавни предприятия да бъдат управлявани от мениджъри, които да направят така, че те да печелят. Но нашата практика е друга – в държавните предприятия се назначават случайни хора, които изпълняват поръчки и ги източват. Това е разликата между практиката у нас и практиката в чужбина. Ние източваме, а те развиват – и стопански, и технологично. Затова ЧЕЗ не е на загуба в България.   - Да, но е добра идея, ако променим тази практика. За което отдавна призовавам!   - Първо - това, което КЕВР не прави! Второ, да подготви веднага промени в закона за енергетиката, които да бъдат гласувани следващата седмица и които да направят невъзможна реализацията на сделката с ЧЕЗ при сегашните условия, въпреки бездействието на КЕВР.   - Някои от балканските държави вече са изявявали интерес към проекта „Белене“, сещам се за Сърбия и за Македония. Но начинът, по който го направи Борисов, е най-добрият начин, по който може да се провали идеята. Защото първо трябваше да отмени мораториума върху проекта, наложен с решение на Министерския съвет и после – на Народното събрание. Да направи публично достояние информацията от доклада на БАН, а и на   те са в една посока. Да покаже различно държавно отношение по проекта „Белене“ - че той е много добър, много изгоден. И тогава да отправя покани с оглед на това, че електроенергията ще отива в региона. А сега какво излезе – имаме едно оборудване, което се чудим какво да правим, завили сме го с найлони, имаме една площадка и един проект, с който се чудим какво да правим, но вие като по-глупави, елате и дайте едни пари!   - Оборудването не е остаряло. Проектът все още е на едно от най-високите нива – и от гледна точка на технология, и от гледна точка на икономическа ефективност. През 2006 г. той беше първия от т.н. поколение 3+, което и сега е върхът от гледна точка на ядрената безопасност.  Проектът става все по-изгоден, защото ние вече сме платили почти от една трета от него. Трябва ни партньор, с който да осигурим останалото финансиране. Навремето през 2007 – 2008 г. немската   даваше над 600 млн. евро само, за да влезе в проекта, когато там нямаше нищо! И днес няма проблем АЕЦ да бъде проектно финансирана, ако политиците не пречат, разбира се.        ", "date": "2018.03.14", "title": "Румен Овчаров: Сделката с ЧЕЗ трябва веднага да се спре чрез намеса на КЕВР! "}
{"url": "http://epicenter.bg/article/Vzriv-v-zavod--Arsenal--ima-edin-zaginal-i-ranen/149353/3/0", "text": "Един човек е загинал и един е обгорял при възпламеняване в завод 3 на „Арсенал” в Казанлък, предаде кореспондентът на БГНЕС в региона.   Към мястото на инцидента са насочени пожарни, линейки и полиция.   Изключително неприятен инцидент, моите съболезнования към близките на загиналия. Непрекъснато получаваме информация за инцидента, обясни на извънреден брифинг в Министерски съвет министърът на икономиката Емил Караниколов.         ", "date": "2018.03.14", "title": "Инцидент в завод „Арсенал”, един човек е загинал и един е обгорял"}
{"url": "http://epicenter.bg/article/Sofiyska-rayonna-prokuratura-proveryava-signal-za-mayka--provisila-bebe-prez-balkona--Snimki-/149355/3/0", "text": "Софийска районна прокуратура се сезира по повод информация за майка, изнасяща бебето си през остъклена тераса. Това съобщиха от пресцентъра на Прокуратурата.   В сутрешния блок на една от националните телевизии, тази сутрин е излъчен видеозапис, на който се наблюдават действия на жена, която „провесва“ бебе през прозореца на остъклена тераса. По този повод Софийска районна прокуратура се сезира в рамките на няколко часа, като е образувана преписка по случая и е постановено извършването на незабавна проверка. В хода на проверката ще бъде установено мястото, където това се е случило, както и каква е причината за действията на заснетото лице. Ще бъдат събрани и всички други относими данни, след анализа на които ще бъде направена преценката извършено ли е престъпление от общ характер, както и по кой текст от НК.   Източник: Фокус", "date": "2018.03.14", "title": "Прокуратурата проверява сигнал за майка, провесила бебето си през балкона (Снимки)"}
{"url": "http://epicenter.bg/article/Sadat-uvazhi-iskane-na-Tsatsarov-i-prekrati-sdruzhenie--chrez-koeto-nezakonno-e-finansirana-partiya-DOST-/149359/3/0", "text": "С решение от 13 март Пловдивски окръжен съд уважи искането на главния прокурор Сотир Цацаров и прекрати Сдружение с нестопанска цел „Асоциация Бату платформ“. Това съобщиха от пресцентъра на Прокуратурата на Република България.  На 20 октомври 2017 г. главният прокурор внесе в Окръжен съд – Пловдив искова молба за прекратяване на Сдружение с нестопанска цел „Асоциация Бату платформ“, чрез която незаконно е осигурено финансиране на предизборната кампания на политическата партия ДОСТ, заради извършване на дейност, която противоречи на Конституцията, на законите и на добрите нрави.  Според главния прокурор дейността на Сдружение „Асоциация Бату платформ“ гр. Кърджали е несъответна на императивната забрана в чл. 168 ал.1 от Изборния кодекс, тъй като чрез нея е осигурено финансиране на предизборната кампания на политическа партия ДОСТ с анонимно дарени средства в размер на 100 000 евро с неустановен произход, което е нарушение на чл. 162 ал.1 от Изборния кодекс.  Тази дейност отговаря и на признаците от обективна страна на престъпния състав на чл. 167 от Наказателния кодекс. Получаването на парични средства от анонимен източник от чужда държава и разходването им с цел агитация и склоняване на български граждани да упражнят избирателното си право в полза на определена политическа партия е нарушение на чл. 12 ал.2 от Конституцията на Република България.  Решението е неприсъствено, не подлежи на обжалване и е влязло в законна сила на 13 март 2018 г.  ", "date": "2018.03.14", "title": "Съдът уважи искане на Цацаров и прекрати сдружение, чрез което незаконно е финансирана партия ДОСТ "}
{"url": "http://epicenter.bg/article/Valentin-Radev-za-intsidenta-v--quot-Arsenal-quot--E--chak-vzrivove---ne--Zapalila-se-edna-barkalka/149362/3/0", "text": "Пострадалият и загиналият от завод \"Арсенал\" са нарушили технологичната дисциплина и са били там, където е забранено да бъдат. Това стана ясно от първия коментар на вътрешния министър Валентин Радев по инцидента в завода. Министър Радев заяви, че взрив не е имало, а само пожар. \"Е, чак взривове - не! Запалила се е една бъркалка\", каза Валентин Радев, цитиран от \"Канал 3\". Жертвата и раненият работник се намирали в помещение, където не трябвало да бъдат. В него се бъркала с бъркалка сместа, а се оперирало дистанционно и загиналият и раненият е трябвало да бъдат отвън. Двамата са нарушили технологичната дисциплина, заяви МВР-шефът пред медиите в парламента.  ", "date": "2018.03.14", "title": "Валентин Радев за инцидента в \"Арсенал\": Е, чак взривове - не! Запалила се една бъркалка"}
{"url": "http://epicenter.bg/article/Osadiha-shef-ot-DANS-za-razglasyavane-na-darzhavna-tayna-/149371/3/0", "text": "Софийски градски съд призна за виновен Мирослав М. – началник отдел в Специализирана дирекция „Финансова сигурност“ на ДАНС, разгласявал държавна тайна и му наложи наказание лишаване от свобода за срок от 3 години, изпълнението на което е отложено за изпитателен срок от 5 години. Това съобщиха от държавното обвинение.  На 26.04.2016 г. Специализираното звено „Антикорупция“ (СЗА) при Софийска градска прокуратура внесе обвинителен акт в Софийски градски съд срещу Мирослав М. за престъпление по чл. 357 ал.2 пр.1 вр. с ал.1 във вр. с чл. 26 НК.  Обвинението срещу Мирослав М. е за това, че в периода от 27.09.2013г. до 01.10.2015г. в гр. София, при условията на продължавано престъпление е разгласил информация от 11 класифицирани документи, представляваща държавна тайна, която му била поверена по служба, като от престъплението са настъпили особено тежки последици за сигурността на държавата.  Според Софийски градски съд не са налице настъпили особено тежки последици за сигурността на държавата и оправда Мирослав М. по обвинението за престъпление по чл. 357 ал.2 пр.1 НК и го призна за виновен само в престъпление по чл. 357 ал. 1 във вр. с чл. 26 НК.  Припомняме, че разследването на СЗА бе установило, че в инкриминирания период Мирослав М. е разгласил информацията в 11 /единадесет/ класифицирани документи, като предоставил копия от тях на лице, което няма разрешение за достъп до класифицирана информация и го използвал, за да си набави допълнителни парични средства.  Оправдателната част на присъдата се протестира от СГП пред Апелативен съд – София.  СГП ще настоява в протеста си пред Апелативен съд София, че от престъплението са настъпили особено тежки последици за сигурността на държавата, тъй като информацията, съдържаща се в документите разкрива данни за събития и действия против икономическата и финансова сигурност на държавата, разкрива оперативния интерес на службата към лицата, събраната вече информация за тях и други лица, извършили или подготвящи се да извършат престъпления, застрашаващи националната сигурност. Информацията в 11 – те документа съдържа сведения за използваните от службите за сигурност оперативни методи и средства, както и за доброволните сътрудници, подпомагащи службите, което е могло да доведе до застрашаване живота и сигурността на последните и до възпрепятстване на работата по оперативните дела.  СГП ще настоява и да се наложи по-тежко наказание, ориентирано към средния размер, което да се изтърпи ефективно.  ", "date": "2018.03.14", "title": "Осъдиха шеф от ДАНС за разгласяване на държавна тайна "}
{"url": "http://epicenter.bg/article/Mnogodetna-mayka-osadi-restorant-v-Stara-Zagora-za-taksa--Dete--/149375/3/0", "text": "ВАС върна дело за дискриминация в Старозагорския окръжен съд и му разпореди да се произнесе отново, след като там вече веднъж отхвърлили жалба на майка срещу заведение, което искало надценка за играещи деца, пише \"Монитор\".   След продължили близо 30 месеца митарства по съдебните инстанции майка на 3 непълнолетни деца от Стара Загора успя да докаже, че е станала жертва на дискриминационно отношение в заведение, в чието меню била записано, че дължи 50-процентна надценка на сметката, ако рожбите й се заиграят помежду масите.    „Делото срещу едно старозагорско заведение, което преди 2,5 години си позволи да заплашва с такса „Дете\" е решено от ВАС, в полза на всички деца и родителите им. Това решение лично за мен, не само като жалбоподател, но и като родител е глътка въздух и лъч надежда, че все пак в съдебната ни система има мислещи и съвестно работещи хора“.   Александрова припомня, че Комисията за защита от дискриминация и Старозагорският административен съд не са установили дискриминация в конкретния казус, но състав на Върховния административен съд с председател Здравка Шуменска в свое заседание от 26 февруари т.г.е заел коренно противоположна позиция.   Върховните съдии отменят предходните решения и връщат делото обратно в Града на липите за ново произнасяне, а КЗД ще трябва да плати 500 лв. за направените от Александрова разноски за адвокат. В мотивите за отмяната на предходните решения съдиите са записали дословно: „Съгласно надписа, нарушението на изискването за недопускане на детска игра се санкционира със сума, която е обвързана със сметката за консумация. Това означава, че по същество, при преценка на представител на заведението, че е допуснато нарушение (детска игра), за съответната категория посетители по този начин се въвеждат различни, по-високи цени, отколкото за останалите посетители на заведението, а това без съмнение ги поставя в особено неблагоприятно положение в сравнение с последните.   Това е нарушение не само на забраната по чл. 4, ал. 1 от Закона за туризма за предоставяне на туристически услуги в туристически обекти на цени в различен размер, но и по-неблагоприятно третиране на основата на признака „семейно положение“, представляващо проява на пряка дискриминация по смисъла на чл. 4, ал. 2 от Закона за защита от дискриминация“.   Репортерска проверка в заведението установи, че скандалният надпис вече го няма в менюто.", "date": "2018.03.14", "title": "Многодетна майка осъди ресторант в Стара Загора за такса „Дете“  "}
{"url": "http://epicenter.bg/article/Prokurorskata-kolegiya-prie-ostavkata-na-rakovoditelya-na-Apelativnata-spetsprokuratura-/149389/3/0", "text": "Ръководителят на Апелативната специализирана прокуратура Даниела Попова беше освободена от длъжност днес с решение на прокурорската колегия на Висшия съдебен съвет, предаде бТВ.  Точката за освобождаването й по нейно желание беше внесена допълнително в дневния ред на колегията.  Мотиви за оставката на Попова не бяха съобщени. Тя бе избрана за ръководител на Апелативната специализирана прокуратура на 3 октомври 2013 г.  За изпълняващ функции шеф на апелативната спецпрокуратура бе избран заместникът на Попова - Николай Найденов.  ", "date": "2018.03.14", "title": "Прокурорската колегия прие оставката на ръководителя на Апелативната спецпрокуратура "}
{"url": "http://epicenter.bg/article/Rabotna-sreshta-za-sastoyanieto-na-deretata-se-provede-v-Obshtina-Varna/149379/2/0", "text": "  На територията на град Варна има 7000 дъждоприемни шахти и 27 км дъждовна канализация и 300 бр. улично ревизионни шахти. Регулярно почистване се извършва през пролетния и есенния сезон, а през останалата част на годината се работи по сигнали на районните администрации и граждани. Данните изнесе Тодор Димитров, главен експерт в дирекция „Инженерна инфраструктура и благоустрояване“ в Община Варна, по време на работна среща за състоянието на деретата. Тя бе организирана по указания на Главна дирекция „Пожарна безопасност и защита на населението“- МВР. На заседанието присъстваха представители на общинските дирекции „Управление на сигурността и контрол на обществения ред“, „Инженерна инфраструктура и благоустрояване“, районни кметове и зам.-кметове, главни инженери и еколози от районите и селата на територията на община Варна.   Купен Пашов, началник-отдел на „Дейности по защита на населението“, запозна присъстващите с мерките за намаляване на риска от наводнения и Плана за защита от наводнения. Представители на районните администрации изнесоха данни за състоянието на деретата. От представената информация стана ясно, че в „Приморски“ през м.г. са почистени 22 обекта – охранителни канали, дерета и канавки. В момента проводимостта е добра, на няколко места има наноси, но няма опасност от възпрепятстване на водния поток. Седемте дерета в район „Младост“ са проводими, в някои части са установени наноси и паразитна растителност, които ще бъдат почистени.   В район „Аспарухово“ м.г. от растителност са почистени двата охранителни канала и канавките, в момента няма проблеми, минимално количество наноси има на канала на ул. „Моряшка“ откъм морето. Район „Владислав Варненчик“ е установено запушване на тръба в дерето на ул. „Девня“, проблемът ще бъде отстранен. По данни на еколога в район „Одесос“ трябва да се почисти водостока до ул. „Стоян Заимов“. Дерето в Максуда се почиства съвместно с представители от жп транспорт, тъй като мостовото съоръжение е тяхна собственост, посочи Николай Няголов, директор на дирекция УСКОР.   В кметство Константиново отчетоха, че деретата в селото, които са около 1700 метра, са почистени през месец септември м.г. , проводимостта им е нормална. Купен Пашов припомни, че Община Варна е подала към Междуведомствената комисия за възстановяване и подпомагане към Министерския съвет искане за финансиране на проект за корекция на дерето в с. Константиново на стойност 1,4 млн. лв.   Община Варна е в готовност за поддържане на деретата и тази година. Има подписано рамково споразумение, предстои районните администрации да подготвят количествено-стойностни сметки за възлагане на дейностите по почистване , съобщи Биляна Тодорова, началник-отдел „Озеленяване“. Ежегодно дирекция „Инженерна инфраструктура и благоустрояване“ залага средства за проекти и хидроложки проучвания на деретата. Две от тях – Франга дере и Кемер дере, са с готови технически проекти, а за почти всички дерета са направени хидроложки проучвания.  ", "date": "2018.03.14", "title": "Работна среща за състоянието на деретата се проведе в Община Варна"}
{"url": "http://epicenter.bg/article/Parlamentat-reshi--Byudzhetat-za-otbrana-tryabva-da-dostigne-2--ot-BVP-do-2024-godina-/149383/2/0", "text": "Народните представители приеха актуализираната Стратегия за национална сигурност с времеви хоризонт до 2025 година, предаде репортер на Агенция „Фокус“. „За“ гласуваха 118 народни представители, 4 бяха „против“, а 35 се въздържаха. Стратегията бе подкрепена от всички парламентарни групи, с изключение на БСП, които гласуваха с „въздържал се“.  Министърът на вътрешните работи Валентин Радев изтъкна, че Стратегията е внесена след КСНС и по нея е постигнато съгласие. „Не приемам забележките за липса на капацитет. Ако някой няма капацитет- това не е ГЕРБ“, заяви той. „Целият пакет документи за националната сигурност и отбраната е с автор ГЕРБ“, посочи той.  Зам.-председателят на ПГ на БСП Драгомир Стойнев се обърна към министър Радев: „Не разбирам удовлетвореността ви от Стратегията- проблемите са много и очевидни“. „Нямаме една машина, която да може да литне, но трябва да сме спокойни. Имаме ограда по границата, която всеки момент може да падне, но трябва да сме спокойни“, коментира той. „Прегръщайте си се, правете каквото искате, но благодарение на опозицията все пак Стратегията има някакъв вид“, заяви Драгомир Стойнев.  Стратегията е разгледана от 15 парламентарни комисии. Предвидено е, че до 2024 година бюджетът за отбрана трябва да достигне 2% от БВП. В Стратегията са включени нови политики - киберсигурност, транспортна сигурност, управление при кризи и защита на националните архиви като част от културно-историческото наследство. Текстовете за управлението на кризи са изцяло нови. В документа е включено изграждането на Национална система за управление при кризи със Национален ситуационен център и областни центрове.  В Стратегията е констатирано, че пълномащабен военен конфликт срещу България е малко вероятен, но расте заплахата от хибридни действия и кибератаки. Посочва се, че радикализацията и тероризмът ще продължат да генерират заплахи за глобалната и националната сигурност.  Според Стратегията българските национални малцинства се нуждаят от по-голямо внимание от държавата, а в отделни страни те са подложени на икономически, политически и асимилационен натиск. Налице е опасност от подобни тенденции и в държави, в които към настоящия момент българските общности се ползват от сравнително широки права.  В Стратегията приоритет остава диверсификацията на доставчиците и на пътищата за доставка на природен газ. Изтъква се, че корупцията, в частност тази по високите етажи, остава един от основните проблеми в обществото. Основни заплахи за страната ни са организираната престъпност и трансграничната престъпност, основно трафикът на наркотици и на хора. Престъпленията със „сивата икономика“ намаляват, но остават сравнително широко разпространени.  Според документа конвенционалната престъпност продължава да заплашва гражданите, възникват зони на повишен риск, нараства несигурността в обезлюдяващите райони. Броят на катастрофите говори за „война по пътищата“, загиват стотици, а ранените са хиляди. Съществува риск от ограничаване на водните ресурси, от все повече горски пожари, свлачища и наводнения.  ", "date": "2018.03.14", "title": "Парламентът реши: Бюджетът за отбрана трябва да достигне 2% от БВП до 2024 година "}
{"url": "http://epicenter.bg/article/Boyko-Borisov-posreshta-Sebastian-Kurts-utre/149384/2/0", "text": "Министър-председателят Бойко Борисов ще се срещне с федералния канцлер на Австрия Себастиан Курц, който пристига на посещение в София утре, 15 март. Това съобщиха от правителствената информационна служба.  Двамата ще обсъдят задълбочаването на двустранните отношения, както и сътрудничеството в рамките на ЕС с фокус върху приемствеността в темите на Българското и Австрийското председателства на Съвета на ЕС.  ", "date": "2018.03.14", "title": "Бойко Борисов посреща Себастиан Курц утре"}
{"url": "http://epicenter.bg/article/Tsvetanov--Zakonat-za-chastnata-ohranitelna-deynost-ne-izzemva-funktsiite-na-darzhavata-i-MVR/149385/2/0", "text": "  Целта на тази среща е да работим за развитието и просперитета на българските общини. Смея да твърдя, че винаги сме работили добре със сдружението на общините в България и днес отново ще докажем това. Това каза зам.-председателят на парламентарната група на ГЕРБ и председател на Комисията по вътрешна сигурност и обществен ред Цветан Цветанов при откриването на работната среща-дискусия по приоритетни за общините теми и законодателни инициативи, която се провежда в Народното събрание, съобщава    В съвместния дискусионен форум освен Цветанов участват председателят на парламента Цвета Караянчева, Ивелина Василева, председател на Комисията по околната среда и водите, Искрен Веселинов, председател на Комисията по регионална политика, благоустройство и местно самоуправление, депутати, зам.-министри от правителството, Даниел Панов, кмет на Велико Търново и председател Националното сдружение на общините в Република България, както и кметове на различни общини.   \"Тази среща е доказателство, че проблемите на българските общини са сред основните приоритети на законодателната власт\", заяви Цвета Караянчева.   \"Именно местната власт е най-близко до хората и е най-добре запозната с проблемите им. Нашата цел е да приемем едно добро законодателство, което да носи ефективни ползи на българските граждани. Надявам се, че съвместната ни работа ще продължи да дава добри резултати\", пожела тя. \"Законите, които ще дискутираме днес, са много важни за местната власт\", разкри Даниел Панов.   \"Въпросите, които ще обсъдим, са два - функциите на общините при опазване на обществения ред и функциите на общините при управлението на язовирите. И двете теми са много дискутирини в последните дни. За нас е много важно и по двата въпроса да има решения и те да влязат бързо в законодателната система. Ние винаги сме имали добри контакти и добри отношения с парламента и се надявам, че това ще продължи\", добави той. Ивелина Василева и Искрен Веселинов също изказаха очакванията си, че днешната среща ще даде ползотворни резултати.   \"Надяваме се да има адекватна комуникация между нас, защото това е важно за всички български граждани. Целта ни е да работим за тях\", обявиха те. Кметът на Стара Загора Живко Тодоров заяви, че Закона за частната охранителна дейност са необходими и ще са полезни за местната власт. \"Целта на Закона за частната охранителна дейност е да се помогне на общините и да се защитят гражданите. Тук никой не говори за изземване на функциите на държавата и МВР. Говорим единствено за превантивна дейност и защита на гражданите. Назначаването на един общински полицай излиза в рамките на над 2000 лева. Един частен охранител ще излезе много по-евтино на общинската администрация. Трябва да можем действително да приемем устойчиви закони и да бъдем в полза на всички общини, без значение кмет от коя партия ги управлява\", добави от своя страна Цветанов.   Депутатът от БСП Красимир Янков заяви от своя страна, че със Закона за частната охранителна дейност се правят опити да се приватизират дейностите на МВР. \"Явно е имало предварителна среща между кметовете на ГЕРБ и депутатите от управляващите. С изказването си Живко Тодоров явно недоволства от изпълнителната власт. А дали недоволоства от избирането на Бойко Борисов за премиер? Г-н Тодоров, вие явно не може да си свършите работата и за това говорите тези неща. С този закон държавата абдикира от задълженията си\", категоричен беше Янков. \"Тук сме се събрали не да гласуваме Закона за частната охранителна дейност, а да ги обсъдим. Трябва да отговорим на очакванията на хората. Не трябва да делим кметовете на наши и ваши. Това не е целта на тази среща. Трябва да водим диалог\", отговори Цветанов на Янков.   Ще помогнем на общините като им дадем възможност процент от глобите от нарушителите по пътищата да отива за тях. Във връзка с видеонаблюдението, Цветанов посочи, че през 2011 г. се е дала възможност 50 % от глобите на нарушителите да се инвестират в изграждането на инфраструктура.   „Можем да помогнем на общините като дадем възможност част от този процент да отива и за тях. Знаем, че общината, респективно кметската администрация може да бъде по-добър стопанин“, поясни Цветанов. По отношение на общинската полиция, Цветанов коментира, че първите законодателни промени са били за възможността да се въведе общинска полиция.   „Впоследствие се установи, че този законов механизъм няма да сработи в пълния си обем, защото се оказа, че за да може да създадеш общинска полиция, трябва да имаш необходимото финансиране. Знаем какви са бюджетните възможности. Тук мога да кажа, че както общините Стара Загора, Варна, Пловдив, София, си създадоха възможност да създадат такава общинска полиция. Тя в никакъв случай не може да запълни вакуума“, заяви Цветанов. Той обърна внимание на Закона за частната охранителна дейност, който се дискутира публично от 2016 г. Цветанов поясни, че поради предсрочното прекратяване на мандата на 43-ия парламент, той не е могъл да влезе в пленарна зала, за да бъде обсъждан и разгледан.   „Това, което направихме в рамките на последните 4 месеца е действително този законопроект да бъде обсъден и да могат да участват всички“, поясни Цветанов.   Той уточни, че в момента тази тема е станала един възможен фокус за политическо говорене, а не за решаване на проблемите. „Колеги, издръжката на един полицай, когато се създава общинска полиция, са необходими финансови изражения от 2400-2700 лв.“, каза той и поясни, че като се сложат обезщетенията се получава една голяма разходна част, която бюджетът на общините не може да го осигури. „Затова се взе това нещо и знаем, че в немалко от случаите българските общини разчитат с договорните отношения с частните охранителни фирми“, коментира Цветанов. По думите му така ще може да се покрие по-голям периметър.      ", "date": "2018.03.14", "title": "Цветанов: Законът за частната охранителна дейност не изземва функциите на държавата и МВР"}
{"url": "http://epicenter.bg/article/Slavcho-Velkov-/149393/2/0", "text": "\"Фирмата \"Инерком\" уведоми КЗК днес, че започва процедура по концентрация по закона за защита на конкуренцията, с което тя предприема стъпка за искане сделката да бъде призната за редовна. Ако се обяви за законна, тогава ще се пристъпи към финализиране на сделката. КЕВР може да се произнася едва, след като се финализира сделката.\"   Това заяви депутатът от \"БСП за България\" в предаването \"Лице в лице\" по БТВ. Ако сделката се обяви за законна, регулаторът КЕВР ще може да се произнася, смята той.   Парламентарната комисия, създадена днес, е необходима, защото при изслушването в парламента фирма \"Инерком\" не успя да каже с какви собствени капитали разполага за тази сделка, обясни Славчо Велков. Според него не е станало ясно дали Банкаа за развитие е проявила интерес към сделката и какъв точно документ е дала. Ако банката е знаела, а тя е държавна, знаело е и правителството, обърна внимание депутатът от \"БСП за България\".   Освен това фирмата не можа да даде приемлимо обяснение с какво ще обезпечи този огромен кредит, защото не може да го обезпечи с активите. Всичко ще отиде към разход от половин милиард лева и то при тежки обстоятелства - при водене на арбитраж, посочи Славчо Велков. Според него трябва да се обясни как така сделката става сега, а се плаща след девет месеца.   Запитан редно ли е парламентът да се занимава със сделка между две частни фирми, Славчо Велков припомни, че става дума за стратегическо предприятие. На преговорите в Прага Гинка Върбакова участва без посланик, без хора от българската държава, каза той. Зад парите, които ще бъдат платени стои някой друг, смята той. \"Собственичката на \"Инерком\" беше в Прага почти една седмица и постоянно излизаше информация, че тя преговаря от името на държавата. Значи тя е натоварена с огромно доверие от българската държава, ако е така възниква въпросът, който стои зад тази сделка, каза Велков. Върбакова стои зад тези сделка, но зад парите, с които ще се осъществи тази сделка, стои някой друг\", каза Славчо Велков.   Славчо Велков коментира и думите на турския президент Реджеп Ердоган, който включи Кърджали в \"духовните граници\" на Турция. Това е тест за реакция, който периодично прави Ердоган. Това се случва преди срещата във Варна, обърна внимание депутатът. На 26 март в морската ни столица има среща, на която ще бъдат президентът Ердоган, шефът на Еврокомисията Жан-Клод Юнкер, премиерът Бойко Борисов. Заради тази среща и връзките с г-н Ердоган, външното ни министерство е търпеливо. Позицията му цели да не бъде ядосан г-н Ердоган преди срещата във Варна, смята Славчо Велков.   Соцдепутатът отговори и на въпроси за шпионския скандал между Лондон и Москва. Изгонването на руските дипломати ще доведе до реципрочна мярка - такава е практиката, каза той. Но бе скептичен, че ще бъде доказана руска връзка.    ", "date": "2018.03.14", "title": "Славчо Велков: Как Гинка преговаря в Прага от името на държавата, без да присъства посланикът?!"}
{"url": "http://epicenter.bg/article/Neno-Dimov--Sofiyskoto-metro-shte-namali-vrednite-emisii-s-blizo-90-hil--tona-godishno-/149397/2/0", "text": "Софийското метро ще намалява вредните емисии във въздуха с общо 90 хил. тона годишно след построяването на третия лъч. Това каза министърът на околната среда и водите Нено Димов по време на инспекция с министъра на транспорта, информационните технологии и съобщенията Ивайло Московски и столичния кмет Йорданка Фандъкова на строителството на новия участък на метрополитена. Това съобщиха от Министерство на околната среда и водите (МОСВ).  Министър Димов изтъкна, че това е един от големите проекти на Столичната община, пряко свързан с опазването на чистотата на атмосферния въздух. „Това е и една от основните цели, които се опитваме да постигнем заедно с местната власт“, допълни Димов.  Той припомни, че автомобилният транспорт е един от двата големи източника на замърсяване с фини прахови частици, наред с битовото отопление.  Министър Димов заяви, че в края на първото полугодие на тази година се очаква да бъде отворена Ос „Въздух“ от Оперативна програма „Околна среда“. По нея общините ще могат да кандидатстват и за финансиране, свързано с намаляване на замърсяването на въздуха.  „С това се надяваме да подпомогнем както Софийската, така и всички останали български общини да направят крачка напред за подобряване на качеството на въздуха“, заключи министърът.   ", "date": "2018.03.14", "title": "Нено Димов: Софийското метро ще намали вредните емисии с близо 90 хил. тона годишно "}
{"url": "http://epicenter.bg/article/Royters--Balgarskoto-pravitelstvo-reshi-da-sklyuchi-s-Rusiya-dogovor-za-remonta-na-MiG-ovete-/149402/2/0", "text": "Българските власти са избрали руската РСК „МиГ” за ремонта и модернизацията на 15-те си изтребителя МиГ-29 до 2022 г., предаде „Ройтерс”, като се позова на документи от Министерството на отбраната.  Сделката е на стойност 81,3 млн. лева.  Агенцията отбелязва, че нашата страна е член на ЕС и НАТО, но от ведомството на Красимир Каракачанов са преценили, че само руснаците могат да се грижат за доставените в края на 80-те бойни самолети. Затова и не са били поканени други кандидати.  Договорът с РСК „МиГ” се забави заради обжалване в съда от страна на украинската „Украинмаш”, но КЗК на 6 март е излязла с позиция, че няма нарушения.  В материала се посочва, че процедурата за закупуване на 8 нови изтребителя от натовска държава е претърпяла провал и се очаква да започне практически отначало по-късно през годината. Отбелязва се също, че и други членки на Алианса имат на въоръжение съветска техника (напр. две трети от ВВС на Полша), но политиката на НАТО е източноевропейските държави да бъдат насърчавани да развиват и купуват оборудване западно производство, което да е съвместимо със системите от съветския период.  Дълги години се смяташе, че ще бъде взето политическо решение нашите ВВС да преминат на американски Ф-16 втора или трета ръка. Изненадващо, в края на мандата на служебното правителство на Огнян Герджиков обаче излезе експертен анализ в полза на чисто новите шведски \"Грипен\".  След връщането на власт на ГЕРБ те стопираха процедурата, появиха се обвинения към президента Румен Радев, че е лобирал за конкретен участник в конкурса и така се стигна до поредния многомилионен транш към руския военнопромишлен комплекс.   ", "date": "2018.03.14", "title": "Ройтерс: Българското правителство реши да сключи с Русия договор за ремонта на МиГ-овете "}
{"url": "http://epicenter.bg/article/Valchev--Usednalostta-ostava-vodesht-kriteriy-za-I-klas--rayoniraneto-shte-nasochva-roditelite--Video-/149403/2/0", "text": "Водещ критерий, по който ще се записват децата за първи клас остава 3-годишната уседналост в близост до съответното училище, като т.нар. райониране няма да се счита за привилегия, а като насочване за децата и техните родители при избора на училище. Това заяви министърът на образованието и науката Красимир Вълчев, предаде репортер на БГНЕС.  Според Вълчев тази политика на десегрегация е необходима и ще осигури по-добри възможности за контрол при кандидатстването, класирането и записването на ученици в различните видове учебни заведения.  За нас тази политика е безспорна, не трябва да увеличаваме броя на сегрегираните училища. Така или иначе в момента имаме голям брой такива училища, заради т.нар. „локално мнозинство“. Насочването ще става по административен начин, но за да не бъде за сметка на останалите деца, може би, ще добавим, че те ще се насочват към училища, където има неприети от „прилежащия“ район, т.е. останалите свободни места, след като бъдат приети децата от прилежащия район, да намерим баланса между правото на родителите да запишат децата си в най-близкото училище, но и за да се правят политики за десегрегация, които са ключови по отношение на образователния процес на децата, заяви Вълчев.  Образователният министър отговори на въпроси на членовете на ресорната парламентарна комисия. По време на заседанието министърът съобщи, че проектите за ремонтно-строителните дейности по Оперативната програма „Региони във растеж“ ще бъдат извършени през летните месеци, като договорите би трябвало да бъдат подписани до месец юни. Като не очаква да бъдат създадени предпоставки за прекратяване на учебния процес при учебните заведения, които вече са получили финансиране за осъществяването на съответните ремонтни дейности.  По отношение на въпросите, свързани с недостига на училищни автобуси, той заяви, че всички деца имат правото да упражняват достъпа си до образование, като най-добрата възможност за това са предоставените училищни автобуси, а не външните превозвачи, тъй като обикновено те са монополисти. Тази политика трябва да бъде финансирана, част от предоставените автобуси са достигнали своето амортизиране, затова и подхождаме с разбиране към молбите на кметовете от различните селищни райони, но смятам, че сме обезпечили най-проблемните случаи за момента, заяви министърът на образованието и науката. Но все пак се надява в скоро време да увеличат техния брой.  ", "date": "2018.03.14", "title": "Вълчев: Уседналостта остава водещ критерий за I клас, районирането ще насочва родителите (Видео)"}
