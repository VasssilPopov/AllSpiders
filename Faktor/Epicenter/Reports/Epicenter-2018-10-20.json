{"url": "http://epicenter.bg/article/Alpinisti-postaviha-pametna-plocha-na-Boyan-Petrov-v-Rila--VIDEO--/166263/2/0", "text": "Алпинисти ветерани поставиха паметна плоча на Боян Петров на фасадата на хижа Мальовица в Рила, предаде бТВ.  Боян Петров остана завинаги на върха, някъде в подножието на осемхилядника Шиша Пангма.  Издирването му обедини цяла България, а Китай и Непал – две враждуващи държави, си подадоха ръка.  Близки, колеги и последователи отдадоха почит на алпиниста там, където той се чувства най-добре – в планината.  Идеята е на алпинистите ветерани и е подкрепена от Българския туристически съюз.  Районът около хижа Мальовица се посещава от хиляди туристи всяка година и се приема за люлка на българския алпинизъм.  Това е водещата причина, която определя мястото на паметната плоча.  ", "date": "2018.10.20", "title": "Алпинисти поставиха паметна плоча на Боян Петров в Рила (ВИДЕО) "}
{"url": "http://epicenter.bg/article/Borisov-pred-sreshtata--quot-16-1-quot--Zhiveem-v-mnogo-trevozhen-svyat--Predstoi-ni-oshte-mnogo-rabota/166216/2/0", "text": "Встъпителната реч бе на министъра на Българското председателтво на Съвета на ЕС 2018 Лиляна Павлова. Чрез домакинството на срещите под мотото „Глобално мислене, действия на местно ниво“ отбелязваме 2018 като година на сътрудничество между местната власт и бизнес на инициативата \"16+1\", каза Павлова.   „Добре дошли в София, добре дошли на четвъртата среща на местните лидери и на асоциацията на областните управители на страните от Централна и Източна Европа и Китай \"16+1“, каза Павлова. Тя посочи, че важни теми за сътрудничество с Китай са такива като енергетика, туризъм и други. Павлова уточни, че днешните срещи се организират от Министерство на Българското председателство, Столична община, НСОРБ и други. „Наши партньори от китайски страна са секретариатът за сътрудничество \"16+1\" и други“, допълни Павлова.    След нея премиерът Бойко Борисов даде старт на форума. \"Благодаря на китайската страна,  ще имаме още много поводи за срещи и разговори. Пожелавам успех на форума днес. Отношенията между Китай и България никога не са били толкова добри\", каза министър - председателят ни.   \"Санкциите срещу държавите са прътът в колелата, който спира и променя конкурентоспособността на бизнеса и страните, където има такива\", каза Борисов. „В Брюксел на срещата на върха ЕС – Азия, бяха очертани огромните възможности, които има нашия пазар във всяко едно отношение. В същото време сме в условията на санкции от САЩ към Китай, към Русия, от ЕС към Русия и на вчерашната среща в Брюксел наред с оптимизма, имаше и много песимизъм, защото ако приемем, че свободният пазар, конкурентоспособността са движещите сили за един успешен бизнес и сътрудничество санкциите са точно пръта в колелата, който спира и променя конкурентоспособността на бизнеса и страните където има такива“, каза Борисов.   По думите му излизането на САЩ от споразумението за климатичните промени също не е еднозначен акт и за съжаление природата всеки ден ни напомня, че промените в климата са факт. „Това, което днес е в Испания, наводнения, суши, земетресения, цунамита и това е също една причина за миграционната вълна, която върви в света. Така че светът като цяло трябва да положи огромни усилия. Новата епоха – цифровизацията, която върви във всички посоки, във всички области и сфери, води след себе си необходимостта от съответната киберзащита, борба срещу киберпрестъпленията\", каза премиерът.   Той обясни, че два дни е бил с китайския премиер в Брюксел. „Така ни бяха поставили, че с канцлера Меркел, него и аз бяхме в една група. Имахме възможност по всички тези теми да си спомним и това, което в София на срещата правихме. Той остана на среща с краля на Белгия и от негово име помоли да ви поздравя на днешния форум на местните власти“, допълни  Борисов.   \"Когато междуправителствените отношения са добри, инвестиционните намерения и подготовката за тези инвестиции зависят пряко от местнтата власт\", заяви премиерът. „30 града мисля, че има побратимени с китайски общини и наши, само не ме карайте да ги изброя всичките. Ще се затрудня. Това е похвално, защото местните власти са моторите и най-лесно, когато междуправителствените отношения са добри, инвестиционните намерения, терените, подготовката им, възможността след това тези инвестиции да се развиват пряко зависи от местната власт“, каза премиерът. „Живеем в много тревожен свят. Напрежението, витаещо в Брюксел и желанието на всички от Европа и Азия беше да се постигнат за в бъдеще по-добри резултати, но много труд, много работа още предстои на всички и тук не бива да пропускаме върховенството на закона, правата на човека, свободата на медиите“, допълни още Бойко Борисов.", "date": "2018.10.20", "title": "Борисов пред срещата \"16+1\": Живеем в много тревожен свят. Предстои ни още много работа (ВИДЕО)"}
{"url": "http://epicenter.bg/article/Georgi-Markov--Otmyanata-na-smartnoto-nakazanie-beshe-greshka/166219/2/0", "text": "Аз считам, това е лично мое мнение, не ангажирам ГЕРБ, че отмяната на смъртното наказание в закона беше грешка.   Това заяви бившият конституционен съдия Георги Марков в \"Събуди се\". \"Скоро може и да го върнат в Европа. Ако ние обаче го върнем сега, ще ни привикат в Брюксел и ще ни наложат санкции\", добави той.   Марков се разгневи заради бежанците, които са на територията на Европа и остро укори Меркел, като пламенно опита да защити тезата си. \"Защо Меркел не пита хората дали искат в страните им да влизат някакви с брадви?!\", запита гневно той.   Марков изрично се противопостави на двойния аршин, с които в Брюксел се отнасят към нас. Защо Вебер не се притеснии за убитата Мия в Германия, така както се притесни за убитата Виктория у нас, попита пламенно той.   Много и се събра на Ангела Меркел. Те /мигрантите/ дойдоха и тя не се справи. Тя е бламирана от собствената си парламентарна група. Все едно Борисов предлага Цецо , а ние избираме Вежди, каза  Георги Марков. \r\n Изборите в Бавария-шок.  „Алтернатива за Германия“ прави пробив в Бавария. Тя вече е във всички парламенти. Става втора политическа сила в Германия.  Политическата реалност в Европа наподобява силно 89-та година. Има политическа криза в Западна Европа и тя е криза на традиционните партии. На хората им писна да ги колят и да унищожават пред очите ни традиционното население.  Да се говори , че нацизмът настъпва в Европа-не. Настъпват хора като Орбан. Може да се стигне-зъб за зъб, око за две. Не ща Бойко да се жени за мъж. Слава Бог, не се и опитва.  Не ща такъв прогрецизъм. Не ща тези лудости, посичи още той. \r\n   \r\n Тази година е знакова за българската политика. Ние сме смирена политическа сила-ГЕРБ.  Не приемаме джендър идеологията. Борисов за втори път отказва да изгони руски дипломат по случая „Скрипал“. Той не се превърна в следовател. Не е ли Борисов, нямаше да съм депутат.  Този мръсник Абдула е осъден за  години. той за 0 години не може да се превъзпита. Защо крият какаво се случва в Кьолн. В Брюксел да си гледат техните работи. Манфред Вебер  се върти като палачинка. Г-жо, Меркел, вие кого попитахте да каните тези хора с ножове и брадви. Не мога да говоря безразлично. \r\n   В един момент Мира Иванова се притесни за бившия конституционен съдия и вдигнатия му адреналин: \"Разтревожих се за вас и вашия пулс. Мисля, че е добре да сменим темата\", поде тя. \"Няма как да съм безпристрастен и да няма емоция в това, което казвам\", отвърна й Марков.    \"Политическата реалност в Европа наподобява силно 89-та година. Тогава имаше криза в Източна Европа, падна Берлинската стена. Сега има криза в Западна Европа. Макрон се опитва да използва ХДС на Меркел срещу националистите, но в самата Франция той има много сериозни проблем\", заяви той.   „Борисов за втори път отказа да изгони руски дипломати по случая „Скрипал“, защото знае, че по конституция всеки е невинен, до доказване на противното. Той не се превърна в министър-председател – следовател. Няма какво да разследва доказателства. Неговата работа е да управлява страната“, каза Марков.   Бившият конституционен съдия призна, че не е запознат добре с казуса с изказването на Валери Симеонов, но той е назначен от Борисов и, ако премиерът реши, може да го отстрани. „Не ми е работа да коментирам тези неща“, завърши той.", "date": "2018.10.20", "title": "Георги Марков: Отмяната на смъртното наказание беше грешка"}
{"url": "http://epicenter.bg/article/NFSB--Pozorno-e-da-se-izpolzvat-detsa-s-uvrezhdaniya-za-postigane-na-komersialni-i-politicheski-tseli-/166235/2/48", "text": "Националният фронт за спасение на България остро осъжда манипулацията на думи на вицепремиера Валери Симеонов и използването на децата с увреждания за политически цели, а именно - дестабилизация на правителството. Това се посочва в позиция на НФСБ, изпратена до медиите от пресцентъра на партията.  „Проведената лъжлива медийна кампания, ваденето на думи от контекста, безсрамното яхване на проблема с тежки случаи на деца с увреждания от опозицията начело с БСП е позор за парламентаризма и политическия живот в България“, посочват от НФСБ.  От НФСБ подчертават, че политическата сила не поставя под въпрос болката на всички майки на деца със специални потребности или съдбата на всички хора с увреждания в България.  „Лидерът на НФСБ също не е поставял под съмнение здравния статус на безспорно болните деца, но с израза „уж“ се е възмутил от недопустимия стремеж на някои майки-лидери на протеста и председатели на опозиционни партии да използват нещастието на тези деца за комерсиални и политически цели“, уточняват от партията.  Според НФСБ злоупотребата с нещастието на децата с увреждания е недопустима.  „НФСБ настоява тези най-уязвими членове на нашето общество да не бъдат използвани за политически цели под никаква форма“, се посочва още в позицията на партията.  ", "date": "2018.10.20", "title": "НФСБ: Позорно е да се използват деца с увреждания за постигане на комерсиални и политически цели "}
{"url": "http://epicenter.bg/article/Pavlova--Ambitsirani-sme-da-dorazviem-potentsiala-v-otnosheniyata-na-Tsentralna-i-Iztochna-Evropa-s-Kitay/166236/2/0", "text": "Насърчаването на взаимоотношенията и контактите между страните от Централна и Източна Европа с Китай е изключително важно във всички възможни формати, които съществуват във инициативите „16+1“ и в „Един пояс, един път. Това заяви министър Лиляна Павлова пред участниците в пленарните сесии на Четвъртата среща на местните лидери и на Четвъртата работна среща на Асоциацията на областните управители на страните от Централна и Източна Европа в рамките на инициативата „16+1“, която се провежда в знаковата зала 3 на НДК, съобщиха от пресцентъра на Министерството за Българското председателство на Съвета на ЕС 2018 г.  „За нас е от голямо значение да намерим синергията и начините за по-добра свързаност между всички инициативи и формати, за да има по-добра координация и добавена стойност между тях. Така ще дефинираме тяхната точна цел, как те взаимно се допълват, а не се припокриват, както и по какъв начин включваме местните, централните власти, бизнеса и всички възможни страни в процеса“, каза още пред аудиторията министър Павлова. Тя подчерта, че страните от Централна и Източна Европа имат едно голямо предимство в отношенията си с Китай заради трайните и дългогодишни връзки с източната страна. Например България ще чества 70 години от поставянето на дипломатическите отношения с Китай.  „Икономическите ни отношения също бележат възход и успех, затова само през първите шест месеца на тази година можем да отчетем 10-процентно увеличение на износа от България за Китай. Но това не трябва да ни успокоява! Напротив - трябва да ни амбицира да работим повече и по-усилено, за да имаме балансирани търговски отношения и да развиваме неизползвания потенциал в сътрудничеството ни“, добави министър Павлова. Тя е уверена, че има много посоки, в които това да се случи.  Пред участниците във форума Павлова посочи, че първите два панела са фокусирани в четири направления – туризъм, малки и средни предприятия, индустриални и демонстрационни зони и паркове, и земеделие.  „Това са сектори, в които сме уверени, че имаме огромен потенциал и ако в тях вложим допълнително усилие, можем да разширим пазарите, нашето сътрудничество и да постигнем много – както на двустранно ниво, така и на ниво Централна и Източна Европа с Китай“, заяви министър Павлова.  Тя отбеляза, че повечето от държавите от инициативата „16+1“са членки на ЕС или кандидат членки на съюза. Затова спазването на европейското законодателство, на правилата и процедурите такива, каквито те трябва да са според него, са нещо изключително важно.  „Нашите партньори от Китай са готови и проявяват разбиране към необходимостта от спазването на европейските правила и закони“, добави министър Павлова.  В изказването си тя припомни, че по време на проведената през юли тази година среща между премиерите на България – г-н Бойко Борисов и на Китай г-н Ли Къцян на форума във формата „16+1“, двамата се договориха за създаването на Глобален партньорски център в рамките на инициативата. Целта му е да координира всички посочени усилия, наличните инициативи, формати и практики, да анализира какви са потенциалните възможности европейските компании да инвестират и работят в Китай, и обратното – китайските компании да оперират в Централна и Източна Европа.  „Така чрез научен обмен, стъпвайки върху разработки и анализи, ще можем да се фокусираме върху правилата, законодателството, процедурите, да насърчим инвестициите, да подпомогнем и подкрепим това сътрудничество и партньорство, за да са базирани на добра почва, но и балансирани“, каза още министър Павлова. Тя подчерта, че днешният форум ще допринесе да се разкрият нови партньорства, както на ниво местни власти, така и на ниво бизнес. А планираните дискусиите в четирите клъстъра и срещите във формата „b2b“ са изключителна възможност за трайни и устойчиви партньорства и за бъдещо съвместно развитие, завърши изказването си министър Павлова пред участниците в инициативата „16+1“ – „Глобално мислене, действия на местно ниво“.  ", "date": "2018.10.20", "title": "Павлова: Амбицирани сме да доразвием потенциала в отношенията на Централна и Източна Европа с Китай"}
{"url": "http://epicenter.bg/article/Zaharieva--Balgariya-privetstva-reshenieto-na-parlamenta-v-Skopie-za-imeto-/166238/2/0", "text": "\"Приветстваме днешното решение на парламента в Скопие, с което се отваря процеса на европейска и евроатлантическа интеграция на страната.\" Това се посочва в позиция на вицепремиера и министър на външните работи Екатерина Захариева малко след като македонският парламент одобри договора за името на страната.  \"Вярваме, че това е най-правилното и единствено отговорно решение, което дава шанс за благоденствие на всички граждани в региона. Поздравяваме всеки един народен представител, който е дал гласа си в полза на общото ни бъдеще в НАТО и ЕС. Ние ще продължим да бъдем най-искрен и близък приятел в този процес\", казва още Екатерина Захариева.  ", "date": "2018.10.20", "title": "Захариева: България приветства решението на парламента в Скопие за името "}
{"url": "http://epicenter.bg/article/Radev-prizova-za-zasilvane-na-investitsionnoto-satrudnichestvo-mezhdu-Balgariya-i-Kitay-/166239/2/0", "text": "Партньорството в икономиката и инвестиционното сътрудничество между България и Китай имат голям потенциал за развитие и в краткосрочен план двете държави следва да предприемат конкретни стъпки за неговото реализиране. Това беше общата позиция на президента Румен Радев и на заместник-председателя на Постоянния комитет на общокитайското събрание на народните представители Цао Дзиенмин, които проведоха среща на „Дондуков“ 2. Това съобщиха от прессекретариата на държавния глава.  Цао Дзиенмин е на посещение в България за участие в Четвъртата среща на местните лидери на страните от Инициативата „16+1\", която се провежда в София и във водената от него делегация са включени представители на 15 водещи в своето развитие китайски провинции.  Създаването на Глобален център за сътрудничество в София, който да проучва европейското законодателство и да оценява риска при осъществяването на инвестиционни проекти от Китай в Европейския съюз, в сътрудничество със страните от Инициативата „16+1“, също беше обсъдено на срещата. Идеята на българския президент за създаването на този център, изразена на срещата с министър-председателя Ли Къцян у нас през юли т.г., се оценява високо от китайското държавно ръководство и ще продължат консултациите за неговото осъществяване, увери Цао Дзиенмин. По думите на президента Радев със създаването на центъра ще бъдат насърчени и сътрудничеството в сферата на науката и образованието между България и Китай.  Държавният глава подчерта също така, че страната ни може да предложи най-добрите условия за инвеститорите в Югоизточна Европа и призова за увеличаване на инвестициите от Китай в страната ни в областта на науката и образованието, информационните технологии и селското стопанство. „Гражданите очакват конкретни резултати от нашето сътрудничество“, заяви държавният глава и отново открои значението, което ще има откриването на пряка въздушна линия между България и Китай за увеличаване на контактите между бизнеса и стимулиране на туризма.  За България Китай е важен партньор и ние високо ценим историята, културата и традициите на вашия народ. Именно те са най-важната основа, на която се развиват нашите отношения и отличният политически диалог на всички нива, подчерта държавният глава Румен Радев. Президентът изрази и принципната и последователна позиция на страната ни в подкрепа на политиката за „единен Китай“.  „Вие насочвате сериозни усилия към развитието на двустранните отношения с Китай и нашата страна високо го оценява. В областите на търговията, инвестициите и селското стопанство са постигнати много конкретни резултати, а през миналата година стокообменът ни има ръст от 30%“, отбеляза още по време на срещата заместник-председателят на Постоянния комитет на общокитайското събрание на народните представители Цао Дзиенмин.  ", "date": "2018.10.20", "title": "Радев призова за засилване на инвестиционното сътрудничество между България и Китай "}
{"url": "http://epicenter.bg/article/Ninova--Gotvim-se-za-predsrochni-izbori--Borisov-izpusna-kontrola-varhu-pravitelstvoto-/166245/2/48", "text": "На конгреса през януари ще се подготвяме за предстоящите избори - убедена съм, че ще има и предсрочен парламентарен вот. Това каза лидерът на БСП Корнелия Нинова в интервю за предаването „Метроном“ на Радио „Фокус“ във връзка с \"Визия за България\" и предстоящия конгрес на БСП през януари. Нинова обясни, че депутатите от ПГ на \"БСП за България\" са в цялата страна.  „Вече може би повече от месец. Много съм им признателна, благодаря и през вашия ефир. Поздравявам ги за усилията, поизморени са, но знам, че ще продължим с още по-голяма енергия. До края на декември трябва да продължат тези срещи, събираме конкретните предложения. В края на декември обобщаваме, януари ще имаме конгрес“, каза лидерът на БСП. Тя уточни, че на най-висшия форум на партията трябва да се приеме „Визия за България“ в окончателен вариант.  „Дотогава трябва да сме наясно с процедурите за номинация на евродепутати, т.е. подготовката ни е за избори, ако мога да обобщя за този конгрес. Европейски, защото те са определени и ясни през май. Убедено смятам, че ще имаме и предсрочни парламентарни, така че с конкретизацията на „Визия за България“, правим реално програма за управление на страната“, каза Нинова.  Няма да спрем само с алтернативен бюджет - внасяме промени, с които правителството ще може да харчи само 1% от излишъка, обяви още Нинова. Тя обърна внимание, че представянето на алтернативен бюджет от страна на опозицията е станало практика.  „Готвим се усилено. До петък работиха съветите към Националния съвет на БСП. Свиках председателския съвет може би седмица по-рано“, каза още Нинова.  „Ще ви кажа нещо в аванс. Тази седмица, която предстои, ще внесем законопроект за изменение и допълнение на Закона за публичните финанси. В него залагаме, какъвто излишък има през годините, правителството, което и да е то, да може да харчи със свои решения само 1% от него. Другото се вкарва в парламента, прави се актуализация на бюджета и тогава се харчи. Това ще го заковем в Закона за публичните финанси, за да се знае и да е ясно, а не министър-председателя и който и да управлява, да спазва правила и ред“, каза Нинова. По думите ѝ нормалните правила и ред в света, Европа и в България трябва да са, че в парламента се решава за бюджета, както и за приходите и разходите.  „Това е принципен въпрос. Той не се отнася само за ГЕРБ“, обяви лидерът на БСП. Тя посочи, че като цяло има нужда от кардинална промяна.  „Какво правят управляващите много години наред? Умишлено залагат по-ниски приходи. Знаят, че ще са по-високи, но умишлено залагат по-ниски. Съответно умишлено се залагат и по-ниски разходи. Трупа се излишък през годината и този излишък не се харчи през бюджета. Не се харчи с решение на Народното събрание, а с едноличното решение на Борисов там, където му е необходимо или да запушва дупки, или да потушава недоволства, или да плаща на кметове на ГЕРБ“, коментира още Корнелия Нинова.  \"Стабилност е най-неподходящата дума за правителството - Бойко Борисов изпусна контрола върху кабинета\", обяви още Нинова във връзка с напрежението между \"Патриотите\" и стабилността на кабинета.  \"Всяка седмица те раждат скандали напоследък. Макар и да са по различни поводи, тези скандали, винаги имат нещо общо. Винаги са за постове и за пари. Последните са за това кой да сложи главен секретар на МВР, преди това бяха за влиянието в туризма и раздаването на концесиите на плажовете, т.е. те не са за политики, а са за постове, пари, влияние и това ги обединява като емблема\", заяви лидерът на БСП Корнелия Нинова.  Тя обърна внимание, че новото е, че премиерът Борисов е изпуснал контрола върху правителството си.  \"По-рано ги събираше, опитваше се да успокоява ситуацията и излизаха в крайна сметка с някакво решение. Сега вече няколко пъти отлагат коалиционния си съвет, защото знаят, че няма да могат да постигнат съгласие. По-интересното е, че последното изказване на премиера беше: „Патриотите” си имат свои правила, аз не искам да ги коментирам“. Разбира се, понеже не може да се справи със ситуацията, бяга от нея, но ако корупцията и лобизмът, в които те се обвиняват взаимно всяка седмица и директно и открито са правила за г-н Борисов, за нас е престъпление“, подчерта Нинова.  По думите ѝ трябва да се търси отговорност за тях. Тя изрази съмнения, че някои от министрите, взаимно един на друг са си изпращали сигнали до главния прокурор за разследвания.  \"Ситуацията е нестабилна. За съжаление, тази нестабилност се отразява на цялата държава и на живота на хората. Затова и поискахме вот на недоверие и оставката на кабинета“, посочи още лидерът на БСП.  ", "date": "2018.10.20", "title": "Нинова: Готвим се за предсрочни избори, Борисов изпусна контрола върху правителството "}
{"url": "http://epicenter.bg/article/Nikolay-Kokinov--Severin-Krasimirov-mozhe-da-poluchi-30-godini-zatvor--VIDEO--/166227/3/0", "text": "Обвиненият за убийството на Виктория Маринова – Северин Красимиров, няма друга алтернатива, освен да съжалява. Очевидно цели по-малко наказание. Това каза в предаването „Тази събота” по bTV Николай Кокинов, адвокат и бивш софийски градски прокурор.  Той прогнозира, че ако Северин продължи със самопризнанията, ще получи най-вероятно присъда от 30 години затвор. „Ако той действително съжаляваше, първо, нямаше да се стигне до този резултат, и второ – щеше да се предаде, а не да бяга в Германия”, смята Кокинов.  Според него Северин е бил привлечен или от предмет, който е искал да отнеме от Виктория Маринова, или чисто полово.  Делото няма да е лесно, защото фокусът на обществото е върху този случай, отбеляза бившият градски прокурор.  Кокинов защитава Цвета Таскова, която участва в катастрофата на магистрала „Тракия”, при която загинаха 6 души, а над 20 бяха ранени. Другата седмица предстои предяване на прецизирано обвинение.  „Съдебно-техническата експертиза, която посочва причините за катастрофата, явно е готова, след като ги викат, но аз нямам достъп до нея на този етап от процеса. Когато се запозная с нея, ще имам някакво становище”, отбеляза адвокатът.  ", "date": "2018.10.20", "title": "Николай Кокинов: Северин Красимиров може да получи 30 години затвор (ВИДЕО) "}
{"url": "http://epicenter.bg/article/Politseyska-aktsiya-v-slivenskiya-kvartal--Nadezhda--sled-vcherashnoto-napadenie-nad-politsay--VIDEO-/166243/3/0", "text": "Полицейска блокада в сливенския квартал „Надежда” след вчерашните безредици. През цялата нощ дежурни екипи проверяваха всеки автомобил, който влиза в махалата, предава бТВ.  Пострадалият полицай, който беше нападнат, след като се е отзовал на сигнал за силна музика, остава в болница.  24 часа след нападението над полицаите полицейски патрули останаха на входа на квартала и проверяваха всички влизащи автомобили. Акцията беше посрещната с протести заради сватбите в петък вечер.  Униформените често срещат агресия при проверки за силна музика, признават от полицията в Сливен. Преди година техен колега е нападнат на същата улица, където беше пребит полицаят Цветан Иванов.  Той остава в болницата с мозъчно сътресение, без опасност за живота.  Четирима от нападателите са в ареста за 72 часа, петима са освободени. Всички са криминално проявени.  ", "date": "2018.10.20", "title": "Полицейска акция в сливенския квартал „Надежда” след вчерашното нападение над полицай (ВИДЕО)"}
{"url": "http://epicenter.bg/article/-quot-Doyche-vele-quot--V-Ungariya-ne-iskat--quot-razvratnitsi-quot--i--quot-choveshki-individi-ot-drug-vid-quot--/166241/11/33", "text": "Още в средата на август унгарският вицепремиер Жолт Шемен загатна, че университетската специалност \"Изследване на половете\" ще бъде премахната. Според него, тя била излишна. Нямало работодатели, които да назначават \"джендъролози\", затова и нямало смисъл да се обучават такива кадри. Освен това понятието \"социален пол\" било \"абсурдно\".  Краят на специалността настъпи официално миналата събота (13.10). Тя бе премахната от списъка с магистърските програми със заповед, подписана от премиера Виктор Орбан. Само онези студенти, които вече следват тази дисциплина, могат да завършат обучението си. След това тя ще бъде забранена във всички унгарски университети.  В момента \"Изследване на половете\" се изучава само в два университета в страната: в най-старото унгарско висше учебно заведение \"Йотвьош Лоранд\" в Будапеща, което получава финансиране от държавата, и в Централноевропейския университет, който се финансира от фондация \"Отворено общество\" на американско-унгарския милиардер Джордж Сорос. В магистърската програма \"Изследване на половете\" в тези два университета са записани по около 20 студенти.    Забраната на тази специалност в Унгария е израз на една отколешна идеологическа и културна борба, както и на реакционната семейна политика. Голяма част от унгарския управляващ елит е убеден, че на Запад \"нормалният християнски свят\" е на изчезване, тъй като там ценности като семейство, дом и нация вече не били на почит. Според унгарския вицепремиер Жолт Шемен, в западноевропейските страни \"нормалността\" била премахната от леви либерали, масони, ислямистки имигранти и \"хора със сексуални отклонения\". Затова и Унгария се противопоставя на тази тенденция, казва той. Изследването на половете било една от причините за риска от разпад на европейската цивилизация.  В университета \"Йотвьош Лоранд\" магистърската програма \"Изследване на половете\" бе въведена едва миналата есен и предизвика голямо възмущение от страна на унгарското правителство. Бенсе Ретвари, държавен секретар в Министерството на човешките ресурси, което отговаря за социалните въпроси, образованието, културата, семейството, спорта и младежта, заяви в тази връзка, че съдържанието на дисциплината се различавало драстично от \"ценностите на правителството\". Затова неговото министерство въвело в държавния университет \"Корвинус\" в Будапеща магистърската програма \"Семейни науки\" - като противовес на специалността \"Изследване на половете\".  Председателят на унгарския парламент Ласло Кьовер, официално вторият човек в държавата, стар приятел и довереник на Виктор Орбан и един от основните идеолози в партията \"Фидес\", обяви още през 2015 година, че Унгария ще се откаже от \"джендър-лудостта\". На един партиен конгрес той подчерта: \"Ние искаме нашите момичета да възприемат като върховна цел на своето себеосъществяване това, че раждат нашите внуци\". Миналата година заместник-председателят на \"Фидес\" Силард Немет настоя, че унгарските жени трябва \"да раждат\" в родината, за да се създаде \"прираст на населението\". През следващите седмици унгарският премиер Виктор Орбан планира да стартира нова национална кампания срещу демографския срив.    В момента кампанията срещу специалността \"Изследване на половете\" е най-видимата част от културната борба на унгарските правителствени кръгове, която се провежда от няколко месеца насам. Тя е насочена срещу писатели, художници и музиканти с критични позиции към правителството, но и срещу умерените представители на кръгове около управляващата партия \"Фидес\", какъвто е например бившият заместник-държавен секретар в унгарското външно министерство Гергели Прьоле. Наскоро той бе отстранен като ръководител на литературния музей \"Петьофи\" в Будапеща, защото за сметка на данъкоплатците бил канил писатели, които клеветели унгарците и страната. В края на юли премиерът Виктор Орбан защити културно-политическата офанзива на своето правителство и обяви, че ще настъпят \"големи промени\" под формата на духовно-културен обрат срещу \"елита на 68-ма\".  Това не е първата подобна културно-политическа офанзива. През 2010/2011, няколко месеца след първата победа на Орбан, десетки известни либерални интелектуалци и учени от държавните университети бяха уволнени или принудени да напуснат. Кулминацията на кампанията срещу тях бе т.нар. \"Философски процес\" - разследване срещу видни философи като Агнеш Хелер за предполагаемо незаконно присвояване на средства за научни изследвания. По-късно правителството на Орбан трябваше да оттегли тези обвинения.  Междувременно в унгарските държавни университети и културни институции почти няма служители, които да изразяват публично критични позиции спрямо правителството. Според левия философ и бивш антикомунистически активист за граждански права Г. М. Тамаш, целта е не само левите, но и умерените консервативни интелектуалци да бъдат изтласкани от полезрението на обществеността. \"За унгарското ръководство всички онези, които не се вписват в контекста на националната пропаганда, са \"човешки индивиди от друг вид\" и \"развратници\"\", гласи част от коментар на Тамаш, публикуван в унгарския седмичник HVG.  ", "date": "2018.10.20", "title": "\"Дойче веле\": В Унгария не искат \"развратници\" и \"човешки индивиди от друг вид\" "}
{"url": "http://epicenter.bg/article/Vezhdi-Rashidov--Pravilno-e-kashtata-na-Yavorov-v-Sofiya-da-stane-sobstvenost-na-obshtinata-/166237/6/0", "text": "След дълги преговори успяхме, когато бях министър, да направим поне да бъде ремонтирана къщата на Яворов, както и на Вазов. Това заяви в предаването \"Денят започва с Георги Любенов\" по БНТ председателят на комисията по култура и медии в НС Вежди Рашидов.  Той заяви, че е правилна крачка Столична община да придобие къщата на Яворов. Ако има тежести към сградата и държавата се окаже, че трябва да плати повече от обявеното, заради евентуално натрупани задължения, то пак ще се окаже сделка кон за кокошка, коментира Рашидов.  По думите му държавата трябва да заделя поне по 1% от БВП за култура.  ", "date": "2018.10.20", "title": "Вежди Рашидов: Правилно е къщата на Яворов в София да стане собственост на общината "}
{"url": "http://epicenter.bg/article/Istorichesko--Makedoniya-promenya-imeto-si--Dvama-deputati-reshiha-glasuvaneto-v-parlamenta/166215/7/0", "text": "прие снощи  в  , за да може  , предадоха световните агенции.   Поправките бяха одобрени на хаотично, дълго забавено заседание, като необходимото квалифицирано мнозинство от две трети бе постигнато при поименния вот буквално с един глас - 80 от общо 120 депутати. 39 техни колеги гласуваха против.   Промяната на името на бившата югославска република бе договорена с Гърция в  от юни. Тя може да отвори пътя на страната към НАТО и Европейския съюз, блокиран от дълго време от Гърция, според която името \"Македония\" предполага териториални претенции към едноименната гръцка провинция, отбелязва Ройтерс.   , след като няколко депутати от националистическата опозиционна партия ВМРО-ДПМНЕ се отклониха от нейната линия и подкрепиха конституционните поправки, отбелязва ДПА. Останалите им колеги от групата на ВМРО-ДПМНЕ - най-голямата в парламента на Република Македония - бойкотираха гласуването.   Заседанието на парламента бе забавено с над 10 часа, посочва Асошиейтед прес. През това време македонският премиер социалдемократ Зоран Заев се мъчеше да си осигури подкрепата на депутати от националистическата опозиция, която бе необходима за събиране на необходимото мнозинство от две трети. В противен случай в страната щяха да бъдат свикани предсрочни избори.   , генералният секретар на ВМРО-ДПМНЕ, заяви, че депутати от партията са били подложени на \"политически заплахи\" преди гласуването. На трима от тях според Янушев са били подложени подкупи между 250 хиляди и 2 милиона евро, съобщи АП. Заев отхвърли т ези обвинения и заплаши да заведе дело за клевета.    на бившата югославска република са общо четири, отбелязва ТАСС. Първата е за добавяне на \"Северна\" към името на страната Република Македония. Втората вписва държавните правни традиции в преамбюла на конституцията. Третата предвижда \"уважаване на суверенитета, териториалната цялост и политическата независимост на съседните страни\". Четвъртата поправка се отнася за грижите за културните, икономическите и социалните права на македонския народ и всички граждани на страната без граница без намеса в суверенните права на други държави и в техните вътрешни работи под каквато и да било форма.  Със  , Заев води кампания за преименуване на бившата югославска република с цел уреждане на продължаващия 27 години спор за нейното име със съседна Гърция, отбелязва АП. Това ще позволи на Р Македония да се присъедини на първо време към НАТО, а евентуално на по-късен етап - и към Европейския съюз.   Националистическата опозиция е твърдо против промяната на името и бойкотира произведения миналия месец референдум по въпроса. Огромното мнозинство от участниците в допитването подкрепиха инициативата на Заев, но не бе достигната необходимата избирателна активност от над 50 процента. Въпреки това македонският премиер пристъпи към гласуване на конституционните поправки в парламента. Сега , посочва АП.    и пред него остават препятствия, отбелязва Ройтерс. Ще са необходими още няколко гласувания в македонския парламент, като процедурата трябва да приключи най-късно до януари.  След като Република Македония промени официално името си,  . Министърът на отбраната Панос Каменос, лидер на националистическата партия \"Независими гърци\", заплаши, че по-малкият партньор в управляващата коалиция ще напусне правителството, ако споразумението бъде одобрено. Македонският премиер Зоран Заев, гръцкият му колега   на промяната на името на Република Македония от нейния парламент. \"Днес е исторически ден за страната\", каза след гласуването снощи Заев, цитиран от Ройтерс.   \"Македония ще бъде част от европейското семейство, нашите мечти и визии за по-добър живот в по-добра страна ще се осъществят\", добави той.   Резултатът от гласуването, който може да доведе до уреждане на продължаващия вече 27 години спор между Атина и Скопие, бе приветстван и от гръцкия премиер Алексис Ципрас, предаде Асошиейтед прес.   \"П  Вотът тази вечер е голяма крачка към нашия общ успех. Много важна крачка към мирно и проспериращо бъдеще за нашите народи!\", написа Ципрас на английски в Туитър.   В туит на македонски председателят на Европейския съвет Доналд Туск също приветства резултата от гласуването като \"огромна крачка към заемането на полагащото ви се място в евроатлантическата общност\", предаде ДПА.   \" \", реагира европейският комисар за разширяването Йоханес Хан, цитиран от Ройтерс.   Хан написа в Туитър, че поздравява \"всички онези, които решиха да поемат по пътя към ЕС\".  ", "date": "2018.10.20", "title": "Историческо! Македония променя името си! Заев приема поздрави"}
{"url": "http://epicenter.bg/article/VMRO-DPMNE-izklyuchi-ot-reditsite-si-deputatite-koito-glasuvaha-za-promyana-na-imeto-na-Makedoniya-/166217/7/0", "text": "  Мицкоски съобщи на пресконференция за решението, взето на извънредно заседание на партийното ръководство. Той изрази разочарование от онези, които са подкрепили промяната на името на бившата югославска република, въпреки волята на гражданите и позицията на партията.   Изминалият ден бе \"най-черният за демокрацията в Македония\", каза Мицкоски снощи. \"Днес станахме свидетели на акт на насилие от страна на държавата\", подчерта опозиционният лидер и обвини премиера Зоран Заев, че \"със сила е пристъпил към преименуване на страната и изпълнение на договора (от Преспа), който изтрива името \"Македония\" и изтрива идентичност\".   Снощи парламентът прие промени в конституцията, за да може страната да промени името си на Република Северна Македония, предадоха по-рано световните агенции.   Поправките бяха одобрени на хаотично, дълго забавено заседание, като необходимото квалифицирано мнозинство от две трети бе постигнато при поименния вот буквално с един глас - 80 от общо 120 депутати. Това стана възможно, след като няколко депутати от националистическата опозиционна партия ВМРО-ДПМНЕ се отклониха от нейната линия и подкрепиха конституционните поправки, отбелязва ДПА. Останалите им колеги от групата на ВМРО-ДПМНЕ - най-голямата в парламента на Република Македония - бойкотираха гласуването.   Заседанието на парламента бе забавено с над 10 часа, посочва Асошиейтед прес. През това време македонският премиер социалдемократ Зоран Заев се мъчеше да си осигури подкрепата на депутати от националистическата опозиция, която бе необходима за събиране на необходимото мнозинство от две трети.   В противен случай в страната щяха да бъдат свикани предсрочни избори. Игор Янушев, генералният секретар на ВМРО-ДПМНЕ, заяви, че депутати от партията са били подложени на \"политически заплахи\" преди гласуването. На трима от тях според Янушев са били подложени подкупи между 250 хиляди и 2 милиона евро, съобщи АП.   Заев отхвърли тези обвинения и заплаши да заведе дело за клевета. Промяната на името на бившата югославска република бе договорена с Гърция в Преспанския договор от юни. Това може да отвори пътя на страната към НАТО и Европейския съюз, блокиран от дълго време от Гърция, според която името \"Македония\" предполага териториални претенции към едноименната гръцка провинция, отбелязва Ройтерс. ЕС приветства изхода от гласуването.   Геополитическият залог - западната ориентация на Р Македония - предизвика напрежение между САЩ и Русия, отбелязва Франс прес. Миналия месец Вашингтон обвини Москва, че води дезинформационна кампания, за да отхвърлят македонците промяната на името на произведения миналия месец референдум.   В отговор Русия, която е против амбициите на Р Македония да се присъедини към НАТО, обвини в четвъртък САЩ и ЕС в груба намеса във вътрешните работи на бившата югославска република.   Руското министерство на външните работи спомена писмо от тази седмица на американския помощник-държавен секретар Уес Мичъл до лидера на ВМРО-ДПМНЕ Християн Мицкоски, в което се изразява разочарование от позицията на партията, припомня Франс прес.", "date": "2018.10.20", "title": "ВМРО-ДПМНЕ изключи от редиците си депутатите, които гласуваха за промяна на името на Македония "}
{"url": "http://epicenter.bg/article/Endokrinolog-preletya-60-000-km-za-mesets--za-da-snima-vulkani--Shri-Lanka---lyuta-i-magichna/166244/10/0", "text": "Помните ли онова стихотворение на Валери Петров, в което той като млад студент сравнява трахеите с брезички, а когато вече е утвърден поет, брезичките му се привиждат като трахеи.   Откакто узнах за необичайното хоби на ендокринолога д-р Александър Шинков да снима вулкани по света, се питам, дали изригванията им не му напомнят на жлези с вътрешна секреция.   Той има строго медицинско обяснение за връзката между лавата и неговата специалност, но разговорът с него започнах с въпроса кое натежава фотографията или тръпката да  снимаш близо до кратера.   Сигурно и вие се чудите защо д-р Александър Шинков търси адреналина на близкото общуване с лавата. В Покана за пътуване няма да разбулим тайната докрай, но… ще разберем кои още вулкани мечтае да снима лице в лице.   Когато д-р Александър Шинков направи портрет на Еребус - действащия вулкан на Антарктида,  за чието покоряване мечтае, пак ще гостува в Покана за пътуване. А междувременно, можете да видите някои от снимките му.   Родолюбивата ни рубрика  ще звучи на един глас – този на Светослав Марков в отсъствието на Теодор Борисов, но затова пък ще ни отведе до едно място, което разтупква всяко българско сърце.   Шри Ланка е тропически еликсир за цветни мечти, плодови аромати и девствена природа. Сигурно затова на Славка Йовчева-Саси, гримьор в Канал 3, една разходка до бившия остров Цейлон не й стигна и тя повтори посещението си за допълване на впечатленията.  И водена от любопитството на професията си попадна  и в разкрасителен салон за шриланкийски булки. Със Славка Йовчева-Саси си припомняме и „най-вкусните“ моменти от преживяванията ни в Шри Ланка, страната където президентът подарява слонове в знак на уважение, но после специална „елефант-полиция“ проверява дали се гледат правилно.   Няма по-прашасало клише от „Швейцария е страна на банките, часовниците и шоколада“. Туристическата индустрия там е в състояние да превърне не само клишето, ами и дори обикновен завой на пътя в атракция. Че и да го продаде!   През декември 2008 г. в планинския курорт Ароса създават проекта “Завой”. Гениалното хрумване използва, че на легендарния за швейцарците път между транспортния възел Хур и малкото градче има точно 361 завоя. И те са обявени за продан! Още по-куриозно е, че всички извивки бързо са похарчени. А цените са от 2500 швейцарски франка за завои с номера от 1 до 300 и по 5000 за останалите.   Пазаруването става с едно кликване на мишката. И с кредитна карта, разбира се. Кампанията е ескалирала до рекламна истерия – дори върху пликчетата за закуски пише “Енергия за оставащите ви 361 завоя”. Хур е на 593 метра над морското равнище, а Ароса – на 1775. Пътят се вие като влакче на ужасите в Дисниленд. Но когато станеш горд собственик на завой по трасето, това далеч не означава, че можеш да го оградиш с бодлива тел, да ковнеш табела “Частен имот” и да вземаш такса за преминаване. Просто получаваш сертификат за притежание и добиваш правото да сложиш фирменото си лого и кратко описание на дейността си. Но не на билборд, а в съответния сайт. Толкоз!   Е, как тогава да се чудим, че швейцарците издигат до ритуал и блюдото шунка, печена в асфалт? Звучи отблъскващо, но е невероятно вкусно, защото мръвката става сочна и дъхава, повита в пелена от восъчна хартия и пашкул от черната субстанция. Специалитетът се сервира в асфалтовата мина „Ла Преста” във Вал де Траверс. Естествено, и един километър от подземните галерии е превърнат в туристическа атракция, макар тунелите за времето от 1711 до 1986 г., когато мината е закрита, да се гънат на повече от 100 км под земята.   С продукцията на „Ла Преста” са направени улиците в центъра на Париж по времето, когато прочутият архитект Осман е оформял облика на днешния център. С безценния швейцарски асфалт е застлан и мостът „Голдън гейт” при създаването си. След като почувства странната тръпка на броденето из галериите, нагизден с каска и светлоотразително яке, и се запознае с трудното добиване на ценната настилка, туристът сяда да се подкрепи с „минния” специалитет – шунка, печена в асфалт, и сладолед нуга с абсент, полети обилно с местното вино „Шасла”.   На страницата на Покана за пътуване във Фейсбук пътешествията продължават ", "date": "2018.10.20", "title": "Ендокринолог прелетя 60 000 км за месец, за да снима вулкани. Шри Ланка – люта и магична"}
{"url": "http://epicenter.bg/article/Vashington--Tramp-i-Putin-mozhe-da-se-sreshtnat-v-Parizh-ili-Buenos-Ayres-prez-noemvri-/166220/7/0", "text": "В САЩ са заявили, че президентите на САЩ и Русия Доналд Тръмп и Владимир Путин може да се срещнат в Париж по време на тържествата по случай 100 години от края на Първата световна война или на срещата на Г-20 в Буенос Айрес през ноември, предават TACC и Агенция \"Фокус\".  \"Има няколко възможности, включително [срещата на върха] на Г-20 в Буенос Айрес или [военния] парад в Париж, за да отпразнуваме [100-годишнината] от примирието, сложило край на Първата световна война\", заяви представител на изпълнителната власт на САЩ, коментирайки перспективите за нови лични срещи между Путин и Тръмп.  \"И поканата от президента Тръмп да посети Вашингтон, изпратена до президента Путин, все още е в сила \", каза висшият служител в администрацията.  Празненствата във Франция по случай 100 години от примирието, което представлява фактически край на Първата световна война ще се проведат на 11 ноември. Срещата на върха на Г-20 ще се проведе в Аржентина от 30 ноември до 1 декември.  ", "date": "2018.10.20", "title": "Вашингтон: Тръмп и Путин може да се срещнат в Париж или Буенос Айрес през ноември "}
{"url": "http://epicenter.bg/article/Voennite-ministri-na-SASht-i-Rusiya-si-stisnaha-ratsete-na-forum-v-Singapur-/166221/7/0", "text": "Министрите на отбраната на Русия и САЩ Сергей Шойгу и Джеймс Матис се срещнаха лично за първи път в Сингапур по време на срещата на Асоциацията на страните от Югоизточна Азия (АСЕАН) и техните партньори, предават TACC и \"Фокус\".  Ръководителите на военните ведомства на двете страни се срещнаха преди началото на срещата на върха и си стиснаха ръцете. В хода на краткия разговор ръководителят на Пентагона изрази съболезнования на ръководителя на руското министерство на отбраната във връзка с трагедията в Керч. Той отбеляза, че подобни неща се случват и в САЩ, а американците разбират чувствата на руснаците.  Сергей Шойгу благодари на колегата си и отбеляза, че подобни трагични случаи стават често срещани в света и трябва да се предприемат всички възможни мерки за предотвратяване на тези трагедии.  Още преди срещата министърът на отбраната на Руската федерация разговаря с ръководителите на военните ведомства на Китай - Вей Фенгхе и на други страни. В съвместната фотография при откриването на срещата Шойгу и Матис също застанаха заедно.  ", "date": "2018.10.20", "title": "Военните министри на САЩ и Русия си стиснаха ръцете на форум в Сингапур "}
{"url": "http://epicenter.bg/article/Borisov-obsadi-dvustrannoto-satrudnichestvo-s-vissh-kitayski-darzhavnik/166218/2/0", "text": "Премиерът Бойко Борисов проведе среща със заместник-председателя на Постоянния комитет на общокитайското събрание на народните представители Цао Дзиенмин в рамките на Четвъртата среща на местните лидери на страните от Инициативата „16+1“. Двамата обсъдиха дневния ред на форума, който се провежда под мотото „Глобално мислене, действия на местно ниво“ в София. Това съобщиха от правителствената информационна служба.  Министър-председателят Бойко Борисов изрази увереност, че срещата на местните лидери ще допринесе за задълбочаването на двустранните отношения между България и Китай.  „Във форума ще участват представители на всички български области, както и голям брой общини. Надявам се те да установят контакти и да реализират сътрудничество по конкретни проекти“, каза премиерът Борисов. Той акцентира върху желанието на България за разширяване на всестранното приятелско партньорство с Китай, чрез задълбочаване на политическите и икономически контакти и подчерта, че през 2019 г. България и Китай ще отбележат 70-ата годишнина от установяването на дипломатически отношения.  „България подкрепя Инициативата за сътрудничество между Китай и страните от ЦИЕ „16+1” и участва в различните й формати. Оценяваме като успешна проведената в София Седма среща на върха „16+1“ на 7 юли“, каза премиерът Борисов. Той посочи общото желание на всички участници, сътрудничеството във формата „16+1“ да се развива в съответствие с нормите и регулациите на ЕС, като един от най-значимите резултати на форума в София.  „Важен инструмент за това ще бъде Глобалният център за партньорство на държавите от Централна и Източна Европа и Китай (Global Partnership Centre of CEECs and China), за чието създаване се взе решение при провеждането на Инициативата през юли“, допълни още българският министър-председател.  ", "date": "2018.10.20", "title": "Борисов обсъди двустранното сътрудничество с висш китайски държавник"}
{"url": "http://epicenter.bg/article/Iliyana-Yotova-v-Budapeshta--Nasha-misiya-e-da-vazstanovim-balgarskoto-uchilishte--Hristo-Botev--/166222/2/0", "text": "Трябва да възстановим българското училище „Христо Ботев“. Това е наша мисия заради децата ни и паметта на онези, които го запазиха цели 100 години. Това заяви вицепрезидентът Илияна Йотова в приветствието си на галаконцерта на Оркестъра за народна музика на Българското национално радио, който се проведе в Будапеща по случай 19 октомври – Деня на българо-унгарското приятелство, съобщиха от прессекретариата на държавния глава. Представители на унгарската и българската държава, унгарци и наши сънародници в Унгария, както и гости от България, отбелязаха празника в националната концертна зала „Бела Барток“.  „Българската държава е готова да съхрани това наследство – с конкретни проекти, с обучени специалисти, готови веднага да поемат своята работа. Остава малка крачка – да се съчетаят двете образователни програми, за да дадем този шанс на децата“, отбеляза вицепрезидентът. „Няма как да говорим за идентичност, без да запазим българския език“, категорична е Илияна Йотова.  Създадено през 1918 г., „Христо Ботев“ е най-старото българско училище в чужбина. Закрито е през 2011 г. Днес функционира основаното през 2004 г. от Българското републиканско самоуправление Българско училище за роден език.  Вицепрезидентът отбеляза активната политика на унгарската държава за запазването на езика, националната идентичност и историческата памет на българската общност. „Това е правилният отговор на глобализиращия се свят – общите перспективи и бъдещето не означават отказ от идентичност и суверенитет. Умните политици са тези, които знаят цената на различните култури и потенциала на различните народи и общности и могат да ги обединяват в обща енергия за просперитет“, изтъкна Илияна Йотова.  Българската общност в Унгария се слави като най-сплотената. Вицепрезидентът завърши приветствието си с думите на д-р Данчо Мусев, председател на Българското републиканско самоуправление: „Тайната е в нашето минало, в наследената от дедите ни обич към родината и свободата, тайната е в съвестния и почтен труд, тайната е в толерантността на приемащата страна“.  По-рано Илияна Йотова посети Българското републиканско самоуправление, където се помещават Българската двуезична малцинствена детска градина, която тази година отбелязва своята 10-годишнина, и Българското училище за роден език. „Тази градина е като малко ООН – тук има деца от толкова различни националности“, отбеляза вицепрезидентът.  Представителите на Българското републиканско самоуправление споделиха идеята в тяхната сграда да се помести училище „Христо Ботев“, щом бъде възстановено. Обща е амбицията то да се превърне в модерно учебно заведение и да си върне старата слава.  „Чувстваме ангажимента на президентската институция към българите в чужбина, усещаме новия тип политика“, заявиха пред вицепрезидента представителите на Българското републиканско самоуправление.  В Унгария проявяват голям интерес към изучаването на български език, стана ясно на срещите на Илияна Йотова. Българският език е включен в учебната програма на училище в град Залавар, Югозападна Унгария. Залавар е свързан с Великоморавската мисия на Св. Св. Кирил и Методий и там е издигнат паметник в чест на славянските първоучители. Въпреки че в града не живеят семейства от български произход, постоянно се увеличава броят на желаещите децата им да изучават български език. Поради тази причина унгарската държава обмисля да поиска учители от България.  ", "date": "2018.10.20", "title": "Илияна Йотова в Будапеща: Наша мисия е да възстановим българското училище „Христо Ботев“ "}
{"url": "http://epicenter.bg/article/Deputat-ot--quot-Ataka-quot--Sram-me-e-ot-Valeri-Simeonov--tryabva-da-si-podade-ostavkata/166225/2/0", "text": "След като вчера майките на деца с увреждания поискаха оставката на вицепремиера Валери Симеонов, днес същия апел към него отправиха и от редиците на „Обединени патриоти”.  „Смятам, че вицепремиер трябва да може да подбира думите си добре и да не се налага да обяснява какво е имал предвид и какво не. Народни представители са подавали оставка за много по-маловажни реплики от тази”, заяви в предаването „Тази събота” по бТВ депутатът от „Атака” Миглена Александрова.  Ако обаче Симеонов освободи мястото си на вицепремиер и се върне като депутат, това означава, че Александрова ще трябва да освободи своето място в парламента:  „Аз ще напусна Народното събрание, ако господин Симеонов подаде оставка и се върне и въпреки всичко аз настоявам за това нещо, защото говоря в лично качество на майка и жена. Не мога да повярвам, че вицепремиер от „Обединени патриоти” може да си позволи да говори така за майки и деца и то най-онеправданите в българското общество”.  „Срам ме е от Валери Симеонов, аз също мога да се извиня за това, което е казал”, обърна се Александрова към майките. По думите ѝ обаче се разбра, че искането на оставката на Симеонов е нейна лична позиция и не ангажира с него съпартийците си от „Атака”.  Според нея с изказването си вицепремиерът руши споразумението между Патриотите и подадената някога от Волен Сидеров ръка, което е помогнало обединението да стане факт.  „Този договор е в сила – ние имаме коалиционно споразумение, ние трябва да вървим по точките, които сме подписали. В това споразумение нямаше затваряне на заведения и обикаляне с шумомери”, посочи Александрова.  „Имаме сериозни цели по отношение на евроизборите. Мисля, че всичко ще бъде наред. Но аз лично смятам, че джентълменското отношение към Валери Симеонов е време да спре и той да понесе отговорност за всичко, което прави от началото на мандата като си подаде оставката”, добави тя.  Тази сутрин от НФСБ изпратиха съобщение до медиите, в което посочват, че не поставят под въпрос болките на майките на децата с увреждания и че думите на вицепремиера са били изманипулирани. Интересното е, че в оригиналния текст името на партията е изписана като „Национален фронт за освобождение на България”. Минути, след като грешката беше забелязана и съобщена в ефира на bTV, от партията изпратиха второ прессъобщение, този път в текста пишеше „Национален фронт за спасение на България”.  ", "date": "2018.10.20", "title": "Депутат от \"Атака\": Срам ме е от Валери Симеонов, трябва да си подаде оставката (ВИДЕО)"}
{"url": "http://epicenter.bg/article/Snyag-pokri-rayona-na-vrah-Musala-tazi-sutrin-/166226/2/0", "text": "Сняг покри района на връх Мусала тази сутрин за първи път този сезон, предаде бТВ. Синоптиците предупреждават, че тази събота и неделя само започва промяна на времето.  Топлите есенни дни са към края си, предстои сериозна промяна на времето. Есента ще донесе облаци, валежи и понижение на температурите в следващите дни. Това показват средносрочните модели за времето.  Още днес времето над по-голямата част от страната ще бъде облачно, на места се очакват дори превалявания от дъжд. Максималните температури обаче ще останат сравнително високи - до 16-21 градуса, съобщи Дарик.  Облачно ще остане и в неделя, понеделник и вторник. Валежи от дъжд вече ще има на повече места в страната. Очакванията за преваляванията са по различно време и с различна интензивност. Ще се усети и понижението на максималните дневни температури. По високите части на планините ще вали сняг.  След сряда валежите ще спрат и до края на следващата седмица се очаква времето да остане сухо и без превалявания. В сряда и четвъртък обаче ще бъде и ветровито. Във високите полета на Западна България дневните температури ще достигат 10-13 градуса, по-топло ще бъде в низините на Южна България - до 15-16 градуса.  ", "date": "2018.10.20", "title": "Сняг покри района на връх Мусала тази сутрин "}
{"url": "http://epicenter.bg/article/Korneliya-Ninova--Pravitelstvoto-gotvi-udar-sreshtu-nay-bednite-i-nay-slabite-/166228/2/48", "text": "Председателят на НС на БСП Корнелия Нинова се срещна в Гоце Делчев с протестиращи тютюнопроизводители от Сатовча, Гърмен, Хаджидимово и Гоце Делчев. Те поставиха въпроса за готвеното от правителството увеличение от 340 на 560 лв. за самоосигуряващите се тютюнопроизводители. Това съобщиха от пресцентъра на партията.  “От тютюна не можеш да станеш богат. Ние едва си издържаме семействата. Това е невъзможно увеличение за нас”, заявиха хората. Нинова ги увери, че “БСП за България”, както и миналата година, няма да подкрепи това предложение на правителството.  “Цялата им данъчна и осигурителна политика е удар върху най-бедните и слабите. Въвеждат данък върху старите коли. Кой ще го плаща - най бедните хора, които не могат да си позволят нова кола. Натоварват вас с нови осигуровки - пак бедните. Докато бях депутат от Благоевград, знаете че бях с вас по нивите, на мнозина от вас съм била в домовете, познавам семействата ви и знам с какъв къртовски труд си изкарвате прехраната”, заяви Корнелия Нинова.  Тютюнопроизводителите се оплакаха от фирмите, които им извиват ръцете и изкупуват тютюна на ниски цени. Отгоре на това не го плащат.  “Има неизплатен тютюн от 2016 г. Правителството не се интересува как живеем. Години наред правителствата на Борисов провеждат политика на унищожаване на този сектор, който е печеливш за България. От него не само влизат над милиард в бюджета, но се издържат семействата на стотици хора”, споделиха още присъстващите.  От своя страна Нинова отговори, че никога няма да приеме политика, с която се убива нещо добро за хората и държавата.  “А вие сте принудени да напускате страната и да ходите да берете тютюн в Гърция”, заяви Корнелия Нинова. Тя пое ангажимент проблемите на тютюнопроизводителите да бъдат поставени за решаване от трибуната на парламента.  ", "date": "2018.10.20", "title": "Корнелия Нинова: Правителството готви удар срещу най-бедните и най-слабите "}
{"url": "http://epicenter.bg/article/Maya-Manolova--Izkazvaneto-na-Valeri-Simeonov-za-horata-s-uvrezhdaniya-e-sramno--zhestoko-i-bezchovechno-/166229/2/0", "text": "Изказването на вицепремиера Валери Симеонов за хората с увреждания е срамно, жестоко и безчовечно. Това каза омбудсманът Мая Манолова по време на отчет за три години от встъпването ѝ на поста с Бяла книга на неразрешените проблеми на гражданите, предаде репортер на Агенция „Фокус“.  „Не са моя работа кадровите решения. Те са си изцяло отговорност на премиера Борисов. Смятам, че това е едно жестоко и безчовечно изказване и отношение. То е недопустимо, абсолютно неприемливо и много жестоко. Оставям тези, които се занимават с политика и управление да го коментират в политически план. Заявявала съм го многократно, аз не коментирам оставки“, коментира Манолова.  По думите ѝ с кадрови назначения и уволнения не се занимава тя, не е нейна работа, а отговорността е на друг.  „И този друг е премиерът Борисов. Решенията ги взимат той и българският парламент. Аз се занимавам с политики, с каузи, с преследване на цели в интерес на българските граждани. За мен няма значение кои са лицата в институциите, в правителството и парламента, важно е те да работят в интерес на българските граждани. Моята работа е да ги карам, да ги натискам да работят в интерес на хората. Това правя, независимо от това кои са персонажите. Това е едно срамно изказване“, подчерта омбудсманът.  „Оптимист съм, че първата стъпка в реформата по отношение на хората с увреждания ще бъде направена. Има ясен ангажимент, поет от властта. През следващата седмица в социална комисия и в пленарна зала ще се разглеждат заедно двата закона – Закона за хората с увреждания и Закона за личната помощ“, обясни Манолова.  Тя уточни, че е наясно, че реформата няма да се случи от 1 януари, но това от което не е отстъпила, е всяка една от тези точки, които маркират пътя на реформата, да остане в тези закони.  ", "date": "2018.10.20", "title": "Мая Манолова: Изказването на Валери Симеонов за хората с увреждания е срамно, жестоко и безчовечно "}
{"url": "http://epicenter.bg/article/Velizar-Enchev--Ima-li-nyakakva-razlika-mezhdu-brutalniya-ubiets-ot-Ruse-i-demografskiya-vitsepremier-/166230/2/48", "text": "Има ли изобщо някаква разлика между бруталния убиец от Русе и демографския вицепремиер? Този въпрос зададе днес във Фейсбук Велизар Енчев, журналист, доктор по международно право и посланик на България в Хърватия (1997-2002 г).    Северин екзекутира жертвата си с ръце, другият убива с думи хиляди почернени майки и болните им деца.  Единият ще лежи доживот, другият се е вкопчил като кърлеж във властта и мисли да векува на „Дондуков“.  Ако в понеделник хиляди столичани не залеят „Дондуков“, за да подкрепят искането на майките за вицепремиерската оставка, значи София е населена не от будни граждани, а от съучастници на един масов убиец.  ", "date": "2018.10.20", "title": "Велизар Енчев: Има ли някаква разлика между бруталния убиец от Русе и демографския вицепремиер?"}
{"url": "http://epicenter.bg/article/Kaloyan-Pargov--Poveche-darzhava---tova-e-osnovnata-ideya-na--Viziya-za-Balgariya--/166232/2/48", "text": "Повече държава – това е основната идея на „Визия за България“. Нашата цел е да предоставим на българското общество своята позиция за това, как трябва да се развива България през следващото десетилетие. Това каза председателят на ГС на БСП – София Калоян Паргов по време на среща със социалистите от дискусионен клуб за лява политика „Георги Кирков” и Движението на ветераните от БСП в Казанлък, съобщиха от пресцентъра на партийната структура.  „Самият документ „Визия за България“ представлява вижданията ни по различни въпроси в областта на демографията, икономиката, образованието, здравеопазването, културата и други. Нашето желание е да стартираме диалога с обществото, тъй като България е изправена пред тежко предизвикателство, което изисква национален консенсус“, каза Паргов и обясни, че става въпрос за едно предупреждение на учените, че около средата на века българският етнос ще бъде в малцинство.  „Това се случва за първи път в 1300-годишната история на България“, заяви той.  „Ето защо е важен този документ. Важен е, защото предлага решения. Те се нуждаят от конкретизация, за да се превърнат в реални политики“, уточни Калоян Паргов.  ", "date": "2018.10.20", "title": "Калоян Паргов: Повече държава – това е основната идея на „Визия за България“ "}
{"url": "http://epicenter.bg/article/Ninova--Borisov-izpusna-kontrola-varhu-kabineta--vsyaka-sedmitsa-se-karat-za-postove-i-pari-/166233/2/48", "text": "Стабилност е най-неподходящата дума за правителството - Бойко Борисов изпусна контрола върху кабинета. Това каза лидерът на БСП Корнелия Нинова в интервю за предаването „Метроном“ на Радио „Фокус“ във връзка с напрежението между патриотите и стабилността на кабинета.  „Всяка седмица те раждат скандали напоследък. Макар и да са по различни поводи, тези скандали, винаги имат нещо общо. Винаги са за постове и за пари. Последните са за това кой да сложи главен секретар на МВР, преди това бяха за влиянието в туризма и раздаването на концесиите на плажовете, т.е. те не са за политики, а са за постове, пари, влияние и това ги обединява като емблема“, заяви Корнелия Нинова.  Тя обърна внимание, че новото е, че премиерът Борисов е изпуснал контрола върху правителството си.  „По-рано ги събираше, опитваше се да успокоява ситуацията и излизаха в крайна сметка с някакво решение. Сега вече няколко пъти отлагат коалиционния си съвет, защото знаят, че няма да могат да постигнат съгласие. По-интересното е, че последното изказване на премиера беше: „Патриотите си имат свои правила, аз не искам да ги коментирам“. Разбира се, понеже не може да се справи със ситуацията, бяга от нея, но ако корупцията и лобизмът, в които те се обвиняват взаимно всяка седмица и директно и открито са правила за г-н Борисов, за нас е престъпление“, подчерта Нинова.  По думите ѝ трябва да се търси отговорност за тях. Тя изрази съмнения, че някои от министрите, взаимно един на друг са си изпращали сигнали до главния прокурор за разследвания.  „Ситуацията е нестабилна. За съжаление, тази нестабилност се отразява на цялата държава и на живота на хората. Затова и поискахме вот на недоверие и оставката на кабинета“, посочи още лидерът на БСП.  ", "date": "2018.10.20", "title": "Нинова: Борисов изпусна контрола върху кабинета, всяка седмица се карат за постове и пари "}
{"url": "http://epicenter.bg/article/Borisov-shte-bade-na-ofitsialno-poseshtenie-v-Obedinenite-arabski-emirstva-i-v-Arabska-Republika-Egipet-/166234/2/0", "text": "Министър-председателят Бойко Борисов ще бъде на официално посещение в Обединените арабски емирства (ОАЕ) и в Арабска Република Египет в периода 20-23 октомври. Това съобщиха от правителствената информационна служба.  В рамките на визитата премиерът Борисов ще се срещне с престолонаследника на Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал Нахаян, както и с вицепрезидента и министър-председател на ОАЕ шейх Мохаммед бин Рашед Ал-Мактум. По време на разговорите ще бъде обсъдено развитието на политическия диалог между двете държави и засилване на ефективното взаимодействие в стратегически важни области като икономиката и инвестициите, отбраната и сигурността, борбата с тероризма, иновациите и технологиите.  В Кайро премиерът Бойко Борисов ще разговаря с президента на Република Египет Абдел Фатах Ас Сиси. В продължение на разговорите им по време на 73-та сесия на Общото събрание на ООН, двамата ще обсъдят активизиране на двустранните отношения и задълбочаване на сътрудничеството във всички области от взаимен интерес.  В делегацията, ръководена от премиера Борисов, са вицепремиерът и министър на външните работи Екатерина Захариева и министърът на финансите Владислав Горанов.  Настоящото посещение на министър-председателя Бойко Борисов в Обединените арабски емирства е първа визита на това равнище в историята на двустранните отношения. То се явява продължение на усилията за по-нататъшно активизиране на двустранното сътрудничество, след като в началото на тази година България и ОАЕ откриха свои посолства в Абу Даби и София.  ", "date": "2018.10.20", "title": "Борисов ще бъде на официално посещение в Обединените арабски емирства и в Арабска Република Египет "}
{"url": "http://epicenter.bg/article/Sauditska-Arabiya-e-arestuvala-18-dushi-za-ubiystvoto-na-Dzhamal-Hashogi-/166223/7/0", "text": "Саудитска Арабия е арестувала 18 души за убийството на Джамал Хашоги, предават AFP и \"Фокус\".  Саудитска Арабия призна в събота, че дисидентът - журналист Джамал Хашоги е бил убит в консулството ѝ в Истанбул, съобщиха от държавните медии, две седмици след изчезването му.  Кралството съобщи също, че е уволнило висшия служител на разузнаването Ахмад ал Асири и съветника за кралски медии Сауд ал-Кахани, двамата най-близки помощници на престолонаследника принц Мохамед бин Салман, който е изправен пред нарастващ натиск заради аферата \"Хашоги\".  Саудитският журналист Джамал Хашоги, критик на ръководството на кралството и сътрудник на \"Вашингтон пост\", беше забелязан за последен път на 2 октомври, когато влезе в консулството на своята страна в Истанбул.  Изчезването му бе забулено в тайна и предизвика международна криза, като турски официални лица обвиниха Саудитска Арабия за убийство, спонсорирано от държавата.  \"Дискусиите между Джамал Хашоги и тези, с които се срещна в консулството на кралството в Истанбул ... се превърнаха в битка, довела до смъртта му\", каза Саудитската агенция за пресата, позовавайки се на главния прокурор.  Кралството съобщи, че 18 души са били арестувани в рамките на текущото разследване.  Саудитският крал също така разпореди създаването на министерски комитет под председателството на короната, за да преструктурира агенцията за разузнаване на кралството и да \"дефинира правомощията ѝ точно\", заявиха държавните медии.  Президентът Доналд Тръмп заяви, че Съединените щати, които са най-големият защитник на Саудитска Арабия, могат да наложат санкции заради вероятното убийство на Хашоги.  Държавният секретар Майк Помпео каза пред радио \"The Voice of America\": \"Със сигурност ще разгледаме широк спектър от потенциални отговори\".  Администрацията на Тръмп е особено бавна в критиките към Саудитска Арабия, въпреки убедителните доказателства, че Хашоги, критик на могъщия престолонаследник на ислямското петролно кралство, изчезна след влизането си в Саудитското консулство в Истанбул.  ", "date": "2018.10.20", "title": "Саудитска Арабия е арестувала 18 души за убийството на Джамал Хашоги "}
{"url": "http://epicenter.bg/article/Kamenos-izrigna--V-Skopie-zaplashiha-deputati-sas-zatvor--ako-ne-glasuvat-za-promenite--/166224/7/51", "text": "Председателят на младшия коалиционен партньор в гръцкото правителство „Независими гърци“ (АНЕЛ) и министър на отбраната на страната Панос Каменос избухна в Туитър по повод решението на македонския парламент да пристъпи към приемане на конституционните промени, произтичащи от договора за името между Атина и Скопие, предава опозиционното скопско електронно издание „Република“, цитирано от Агенция \"Фокус\".  „Кой би си помислил, че в Европа на ценностите и демокрацията, този, който не гласува, както му е наредено, ще отиде в затвора, а този, който се покорява на заповедите, получава бонус от 2 милиона евро черни пари. Срам!“ – написа Каменос, отявлен противник на договора от Преспа.  Правителството на Македония веднага реагира, като обвини Каменос, че „разпространява фалшиви новини“, предава базираният в САЩ портал Greek Reporter.  Председателят на младшия коалиционен партньор в гръцкото правителство „Независими гърци“ (АНЕЛ) отново се разграничи от премиера Алексис Ципрас, който поздрави македонския си колега Зоран Заев за успеха.  Говорителят на македонското правителство веднага отговори на нападката, също чрез Туитър.  „Скъпи г-н Каменос, трябва да знаете, че разпространявате фалшиви новини, които вече официално бяха опровергани от нашето правителство“, написа Миле Бошняковски.  ", "date": "2018.10.20", "title": "Каменос изригна: В Скопие заплашиха депутати със затвор, ако не гласуват за промените! Срам!"}
{"url": "http://epicenter.bg/article/VMRO-DPMNE--Vchera-byaha-pogrebani-evropeyskite-tsennosti-v-Makedoniya-/166231/7/51", "text": "Основната опозиционна партия в Македония излезе с изявление по повод гласуването в парламента за започване на процеса по промяна на Конституцията в съгласие с договора за името между Атина и Скопие. Според ВМРО-ДПМНЕ това, което се е случило в петък вечерта, е срам, какъвто светът още не е виждал, а премиерът Зоран Заев и криминалният картел на власт в страната са показали, че за тях не значат нищо демократичните ценности и волята на народа, предава скопското електронно издание „МКД“, цитирано от Агенция \"Фокус\".  „Вчера бяха погребани европейските ценности в Македония. От страх да се съобрази с волята на народа, СДСМ отчаяно посегна към насилване на институциите, държавата и гражданите, свеждайки парламента до обикновен пазар, в който поставиха на сергията като чушки и домати достойнството на Македония, нейната идентичност и чест. Заев доказа пред цялото общество, че няма никакъв демократичен капацитет и затова ще бъде наказан от собствения си народ.  Македонският народ винаги през историята е знаел как да накаже достойно подобни дребни търговци и лихвари, които за шепа пари погазват неговата воля и как да ги хвърли на бунощето на своята национална история.  Македония ще победи, защото винаги печели истината и справедливостта“, гласи съобщението на ВМРО-ДПМНЕ.  ", "date": "2018.10.20", "title": "ВМРО-ДПМНЕ: Вчера бяха погребани европейските ценности в Македония "}
{"url": "http://epicenter.bg/article/Bunt-vav-VMRO-DPMNE--Demokraticheskata-fraktsiya-zove-za--quot-prochistvane-quot--na-partiyata-/166240/7/51", "text": "Демократическата фракция на ВМРО-ДПМНЕ, зад която стои Йове Кекеновски, излезе с изявление, в което поиска нова и прочистена ВМРО-ДПМНЕ, предава македонският портал „А1 Он“, цитиран от Агенция \"Фокус\".  „След вчерашното предателство на партията и държавата от високи партийни структури, сега е истинският и последен момент членската маса на партията да поиска провеждане на извънреден партиен конгрес. Трябва да се поеме отговорността защо не беше послушан съветът на фракцията депутатите да си дадат оставките заради реалната опасност и възможност от заплахи, натиск и подкупване. Настоящото ръководство на ДПМНЕ беше наясно и нарочно докара част от депутатите до тази ситуация. Трябва да бъде поета отговорност и за провеждането на капитулантска политика. Най-голямата опозиционна партия не може да бъде водена от хора, които с едното око намигват на членовете, а с другото на политическия противник и международната общност, а зад гърба на всички защитават криминални партийни структури“, гласи изявлението на Демократическата фракция.  В изявлението се поставя искане Конгрес на партията да определи дали в бъдеще ВМРО-ДПМНЕ ще бъде партия или движение; дали и за в бъдеще тя ще функционира без идеология и като злосторническо криминално сдружение, или пък най-сетне ще се върне в демократическия коловоз като съвременна демократична и патриотическа партия, която ще бъде защитник на националните интереси.  „На държавата и гражданите им трябва ВМРО-ДПМНЕ, прочистено от криминални структури, кариеристи, прислужници, бандити, безпринципни и деидеологизирани персони, жадни само за власт и лични придобивки“, подчертава Демократическата фракция.  Същевременно крилото на ВМРО-ДПМНЕ отдава почит на всички депутати от опозиционната партия, които, както казват от Демократическата фракция, независимо от целия натиск на сдсмовската-дсицистка власт са останали достойни, показали са чест и съвест и са останали на позицията на патриотизма, независимо, че срещу някои от тях има дела или се водят предследствени и следствени преписки.  ", "date": "2018.10.20", "title": "Бунт във ВМРО-ДПМНЕ, Демократическата фракция зове за \"прочистване\" на партията "}
{"url": "http://epicenter.bg/article/Politicheska-burya-sreshtu-Tramp--koyto-obyavi--che-priema-obyasneniyata-na-Riyad-za-ubiystvoto-na-Hashogi-/166242/7/96", "text": "Истинска политическа буря се разрази в САЩ срещу изявлението на президента Доналд Тръмп, който заяви, е приема обяснението на Саудитска Арабия за смъртта на журналиста Джамал Хашоги в консулството на страната в Истанбул. Редица влиятелни политици и от двете основни партии - Републиканската и Демократическата, призоваха Вашингтон да проведе собствено разследване на убийството на журналиста.  По-рано Тръмп определи като \"добра първа стъпка\" извършените от Саудитска Арабия арести във връзка със смъртта на Джамал Хашоги и добави, че ще работи съвместно с Конгреса относно американския отговор, предаде Асошиейтед прес. Президентът говори пред медиите по време на \"кръгла маса\" в Аризона, броени часове след като Саудитска Арабия заяви чрез официалната си агенция СПА, че журналистът Джамал Хашоги е бил убит при \"юмручен бой\" в саудитското консулство в Истанбул. Кралството съобщи също, че 18 души са арестувани, а служители от разузнаването са уволнени.  Запитан от репортер дали смята обяснението на Саудитска Арабия за достоверно, Тръмп отговори утвърдително: \"Да, да!\"  Президентът обаче добави, че преди да реши какво да предприеме по-нататък, иска да разговоря с престолонаследника принц Мохамед бин Салман.  \"Саудитска Арабия винаги е била страхотен съюзник, но случилото се е неприемливо\", заяви Тръмп. Що се отнася до саудитските арести, по думите му \"Това е голяма първа стъпка. Само първа стъпка, но голяма първа стъпка\".  Членове на Конгреса, включително съюзникът на Тръмп сенатор Линдзи Греъм, изразиха скептицизъм относно саудитската версия, отбелязва АП.  \"Първо ни казаха, че Хашоги предполагаемо е излязъл от консулството, и напълно се отричаше саудитско участие. Сега имало сбиване и той бил убит в консулството, все без знанието на принца\", написа в Туитър сенаторът републиканец.  \"Саудитското обяснение за убийството на журналиста и жител на Вирджиния Джамал Хашоги при случайно сбиване в консулството е обидно\", заяви в туит сенаторът демократ Тим Кейн. След като администрацията на Тръмп няма да се изправи срещу зверството, Конгресът е длъжен да го направи\", добави той.  Според конгресмена Адам Шиф твърдението, че Хашоги е бил убит неволно при сбиване, не е достоверно.  \"Ако Хашоги се е бил вътре в консулството, той се е бил за живота си с хора, изпратени да го заловят или да го убият\", написа в Туитър старшият демократ в Комисията по разузнаването в Камарата на представителите. \"Кралството и всички замесени в това брутално убийство трябва да бъдат подведени под отговорност, и ако администрацията на Тръмп не пожелае да поеме водеща роля в това, Конгресът трябва да го направи\", заяви той.  В изявление късно вчера прессекретарят на Белия дом Сара Хъкаби Сандърс обеща, че САЩ внимателно ще следят международните разследвания на смъртат на Хашоги и ще пледират за правосъдие, което е навременно, прозрачно и в съответствие с всички процедури.  И демократи, и републиканци настояха Вашингтон да проведе собствено разследване, отбелязва ДПА.  \"Саудитската версия продължава да се мени с всеки изминал ден. Не бива да приемаме на доверие, че последната ще издържи\", написа в Туитър сенаторът републиканец Боб Коркър.  \"Саудитците може да си правят своето разследване, но американската администрация трябва да направи собствена, достоверна оценка за отговорността за убийството с разследване, изисквано според закона Магнитски\", добави председателят на Комисията по външни отношения на Сената.  Старшият демократ в комисията Боб Менендес още преди него призова за задействането на закона. \"Глобалният акт Магнитски не прави изключение за случайни инциденти. Дори ако Хашоги е умрял в резултат от спречкване, няма извинение за убийството му. Ние трябва да поддържаме международния натиск. Конгресът свърши своя дял, сега е ред на президента Тръмп да спази закона\", написа Менендес в Туитър.  Конгресменът републиканец Майк Кофман призова президента незабавно да отзове временно изпълняващия длъжността посланик на Вашингтон в Саудитска Арабия. \"Не съм воювал, за да си затварям очите\", написа военният ветеран.  Неговият туит беше повторен от сенатора републиканец Ранд Пол.  \"Не бих могъл да съм по-съгласен. Ние би трябвало да прекратим всички оръжейни сделки и военна помощ и сътрудничество незабавно. Трябва да има тежка цена за тези действия на Саудитска Арабия\", написа той.  По-рано Саудитска Арабия призна, че журналистът Джамал Хашоги е починал в нейното консулство в Истанбул, след като се сбил с хора, които срещнал там. Те се позоваха на официалната Саудитска агенция по печата, която разпространи предварителните резултати от разследването на мистериозното изчезване на базирания в Съединените щати саудитски журналист дисидент.  Разследванията на случая продължават, като до момента са били задържани 18 саудитски граждани. Имената им не бяха разкрити.  Съветникът в кралския двор Сауд ал Кахтани и заместник-ръководителят на разузнаването Ахмед Асири са били уволнени, наред с още трима високопоставени разузнавачи.  Крал Салман е разпоредил преструктуриране на ръководството и преразглеждане на правомощията и методите на националното разузнаване под надзора на министерски комитет начело с престолонаследника принц Мохамед бин Салман. Комитетът ще трябва да докладва лично на монарха в срок от един месец.  Саудитска Арабия изрази съжаление за смъртта на Хашоги и похвали Турция за сътрудничеството по случая. Кралството обещава да накаже с цялата строгост на закона всички онези, които са замесени в убийството на журналиста, се казва в изявление на саудитското министерство на външните работи в Туитър.  Саудитският престолонаследник не е знаел за конкретната операция, довела до смъртта на Хашоги, увери представител на властите, запознат с разследването, предаде Ройтерс.  Според цитирания източник, пожелал да запази анонимност, не е имало заповед журналистът да бъде убит или дори отвлечен. Той обаче отбеляза, че има принципна инструкция за връщане на критици обратно в страната.  Местонахождението на тялото на Хашоги не е известно, откакто то е било предадено на \"местен сътрудник\", каза представителят на саудитските власти. Той посочи, че шофьорът на консулството е участвал в операцията по прехвърлянето на тленните останки.  Турският президент Реджеп Тайип Ердоган и саудитският крал Салман са се разбрали в телефонен разговор снощи двустранното сътрудничество при разследването на случая Хашоги да продължи, предаде по-рано Франс прес, като се позова на турското президентство. Двамата лидери вече обсъдиха въпроса по телефона в неделя.  Джамал Хашоги - базиран в САЩ саудитски журналист дисидент, критичен към външната политика на кралството и конкретно към престолонаследника - изчезна, след като на 2 октомври отишъл в генералното консулство на Саудитска Арабия в Истанбул за оформяне на документи във връзка с планираната си женитба. Редица медии предположиха, че той е бил убит в сградата на мисията. На 6 октомври Ройтерс съобщи, че това е една от основните версии според турската полиция. Телевизия Си Ен Ен пък каза, че саудитските власти се подготвят да признаят, че Хашоги е починал при разпит, който не е преминал по план.    ", "date": "2018.10.20", "title": "Политическа буря срещу Тръмп, който обяви, че приема обясненията на Рияд за убийството на Хашоги "}
{"url": "http://epicenter.bg/article/Ataka-sreshtu-izborite-v-Afganistan--seriya-ot-eksplozii-raztarsiha-Kabul-/166247/7/0", "text": "Серия от експлозии разтърси избирателни секции в Кабул в събота, когато в Афганистан се провеждат парламентарни избори.  Към момента се съобщава за най-малко три жертви и над 30 ранени. Сред загиналите има и дете, съобщава Канал 3.  Най-мощният взрив е проехтял в училище в северен квартал на афганистанската столица в момент, в който там е имало стотици желаещи да упражнят правото си на глас.  Днес в Афганистан се провеждат дълго отлагани парламентарни избори. Близо 9 милиона са имащите право на глас. Повече от 2500 кандидати се борят за 250 места в парламента. 54 000 полицаи и бойци от спецчастите се грижат за реда и сигурността по време на вота.  От 7400 избирателни секции, близо 3000 са в зони, контролирани от талибаните. Те не отвориха врати днес заради съображения за сигурност и заплахи от страна на бунтовниците за бойкот на вота.  ", "date": "2018.10.20", "title": "Атака срещу изборите в Афганистан, серия от експлозии разтърси Кабул "}
{"url": "http://epicenter.bg/article/Gartsiya-e-razdelena-za-dogovora-s-Makedoniya--sochi-prouchvane/166249/7/51", "text": "Само 1% е разликата между онези, които смятат, че договорът за името между Атина и Скопие ще бъде реализиран и тези, които са на обратното мнение, показва последната анкета на социологическа агенция Pulse, предава скопският телевизионен канал „Сител“, цитиран от Агенция \"Фокус\".  Както съобщи кореспондентът на МИА от Атина, в анкетата, поръчана от телевизия Skai, се пита: „Според това, което знаете, или сте чули досега, според вас, ще бъде ли реализиран Договора от Преспа?“ 44% от запитаните са дали негативен отговор (31% „вероятно не“ и 13% „със сигурност не“), а 43 на сто са отговорили позитивно (33% „вероятно да“ и 10% „със сигурност да“).  При анализа на резултатите от проучването на общественото мнение, според това за кой е гласувано на предишните парламентарни избори през 2015 година, гласоподавателите на СИРИЗА (Съюза на радикалната левица) вярват, че спора между двете страни ще бъде приключен успешно, докато 60% от избирателите на „Нова Демокрация“ са дали негативен отговор.  По отношение на разпределението на силите на гръцката политическа сцена, „Нова Демокрация“ продължава да води пред СИРИЗА с 10%. Опозиционната партия, според данните от анкетата на Pulse, ще получат 31% от гласовете, а управляващата партия – 21%.  Нататък следват: на трето място екстремно-дясната „Златна зора“ със 7.5%, на четвърто - лявоцентристкото „Движение за промяна“ със 7%, а на пето е Комунистическата партия (ККЕ) с 6%.  Центристите от „То Потами“ (Реката) и младшия коалиционен партньор „Независимите гърци“ (АНЕЛ) са в границите между 1 и 2 процента и би им било много трудно да преминат границата за влизане в парламента.  Анкетата е проведена между 14 и 16 октомври сред 1355 пълнолетни лица.  ", "date": "2018.10.20", "title": "Гърция е разделена за договора с Македония, сочи проучване"}
{"url": "http://epicenter.bg/article/Vav-Vashington-sa-pritesneni--Sapernitsite-na-SASht-razshiryavat-vliyanieto-si-v-Evropa-/166252/7/96", "text": "Американският заместник-държавен секретар по европейските и евроазиатските въпроси Уес Мичъл заяви, че съперниците на САЩ разширяват своето политическо, военно и търговско влияние на Балканите. Мичъл обяви това по време на Атлантическия съвет във Вашингтон, съобщава Държавният департамент, цитиран от БГНЕС.  Той припомни, че следващата година се отбелязват 30 години от края на комунизма в Европа, и добави, че днес има нова надпревара за влияние в света.  „Днешната геополитическа надпревара се усеща силно в Централна и Източна Европа. От Балтийско до Адриатическо море, на Балканския полуостров и през Кавказ, съперниците на Америка разширяват своето политическо, военно и търговско влияние. Русия отново е военен фактор в региона след нахлуването в Грузия и Украйна. Далеч от границата, в страните в Централна Европа, Русия използва манипулираща енергийна тактика, използва корупцията и пропагандата като похвати, за да отслаби отвътре западните държави и да подкопае техните връзки със САЩ”, категоричен е Мичъл.  Той изтъкна, че за първи път в историята Китай се е превърнал в основен играч в Централна и Източна Европа. Според него Пекин използва дипломацията като \"книга за длъжници\", за да създаде инфраструктура и да направи отстъпки за малките държави.  \"Тази тактика е отражение на китайското поведение на международно ниво, където Пекин е ангажиран с нелоялни търговски практики, включващи кражби на IP адреси, икономически шпионаж и дъмпингови цени\", каза Мичъл. Той припомни, че през 2008 г. Китай инвестира по-малко от един милиард долара в Европа, а през 2017 г. - преките чуждестранни инвестиции на Китай в Европа възлизат на 42 милиарда долара, а общите инвестиции са за 318 милиарда долара.  „През последните години Китай е поел контрола върху над 360 европейски компании и сега притежава или контролира близо една десета от всички пристанищни съоръжения в Европа”, заяви Мичъл.  ", "date": "2018.10.20", "title": "Във Вашингтон са притеснени: Съперниците на САЩ разширяват влиянието си в Европа "}
{"url": "http://epicenter.bg/article/Patriarsite-na-Antiohiya-i-Sarbiya-prizovaha-Vartolomey-da-vazstanovi-bratskiya-dialog-s-Moskva-/166255/7/0", "text": "Патриархът на Антиохия и целия Изток Йоан Х и сръбският патриарх Ириней призоваха Вселенския патриарх Вартоломей да възстанови братския диалог с Руската православна църква за решаване на съществуващия конфликт, предаде ТАСС, като се позовава на   на Сръбската православна църква и на Антиохийската православна църква, приета в рамките на посещението на патриарха на Антиохия в Сърбия.  Опасното положение в православния свят, създало се заради положението в Украйна, не може да продължава по-нататък, без да доведе до дългосрочно разделение между всички членове на православната църква.  По тази причина, отчитайки спешната необходимост да се избегне по-нататъшна ескалация на сегашната криза, сръбският и антиохийският патриарх призовават своя събрат, Негово всесветейшество Вселенския патриарх, да възстанови братския диалог с Руската православна църква, така че с братската подкрепа и участие на всички други настоятели на поместните православни автокефални църкви той да разреши конфликта между Цариградската /Константинополската/ патриаршия и Московската патриаршия, се казва в декларацията.   ", "date": "2018.10.20", "title": "Патриарсите на Антиохия и Сърбия призоваха Вартоломей да възстанови братския диалог с Москва "}
{"url": "http://epicenter.bg/article/Hilyadi-protestirat-v-London-s-iskane-za-nov-referendum-za-Brekzit-/166256/7/0", "text": "Хиляди демонстранти се събраха днес в центъра на Лондон, за да призоват за втори референдум за излизането на Великобритания от Европейския съюз, предадоха Асошиейтед прес и ДПА. Според \"Дейли мейл\" участниците в протестния марш са над 500 000.  Кметът на британската столица Садик Хан е сред политиците, участващи в протестното шествие, чиято кулминация е пред парламента. Той заяви в Туитър, че това е \"исторически момент в нашата демокрация\".  Организаторите очакват това да бъде най-голямата подобна демонстрация. Хиляди активисти от цялата страна пристигат с автобуси за участие в проявата.  Протестът, организиран от групата \"Пийпълс воут\" (в превод Народен вот), е подкрепян от британския в. \"Индипендънт\", чиято онлайн петиция за втори референдум за Брекзит е подписана от близо 900 000 човека.  През юни 2016 г. британците с малко мнозинство гласуваха за излизане от ЕС. Министър-председателката Тереза Мей изключва възможността за нов референдум за Брекзит. Социологическите проучвания показват, че страната е дълбоко разделена по въпроса.  Великобритания трябва да напусне ЕС на 29 март догодина, но преговорите са затруднявани от разногласия, особено за границата между Северна Ирландия и Ирландия, която ще бъде единствената сухопътна граница между Великобритания и ЕС след Брекзит. Има все по-големи страхове от напускане без сделка, което може да причини хаос на границите и в икономиката.   ", "date": "2018.10.20", "title": "Хиляди протестират в Лондон с искане за нов референдум за Брекзит (ВИДЕО)"}
{"url": "http://epicenter.bg/article/Tezhko-ostava-sastoyanieto-na-padnaliya-v-metroto-mlad-mazh-/166251/3/0", "text": "Тежко остава състоянието на 25-годишния мъж, който снощи падна върху релсите на столична метростанция. След инцидента той е с фрактура на ръката и загуба на долен крайник.  От \"Пирогов\" съобщиха, че мъжът е настанен в централната реанимация. Цялостното му състояние е тежко и се намира под постоянни лекарски грижи, информира bTV.  Неясни остават причините за падането му върху релсите.  Инцидентът стана вчера на станция \"Васил Левски\". Малко, след като мъжът се озовава на релсите, влакът, който в този момент се движи в посока \"Младост\" не успява да спре навреме. Вследствие на инцидента движението по линия 1 беше временно спряно.  ", "date": "2018.10.20", "title": "Тежко остава състоянието на падналия в метрото млад мъж "}
{"url": "http://epicenter.bg/article/Tezhka-katastrofa-s-avtobus-na-gradskiya-transport-v-Sofiya-s-trima-raneni--SNIMKI--/166260/3/0", "text": "Тежка катастрофа с автобус на градския транспорт и бус стана тази вечер в София на бул. „Бистришко шосе”, преди Бистрица.  Трима души от буса са ранени, най-тежко шофьорът. Няма жертви.  Това съобщи за bTV свидетел на инцидента – Драгомир Станиславов. Той изпрати и снимки от катастрофата.  Движението в района на инцидента е спряно. Полицейски екипи го отбиват.  За инцидента и трима ранени потвърди и шефът на Пътна полиция към СДВР комисар Тенчо Тенчев, цитиран от агенция „Фокус”.  „Пострадалите са се возили в микробуса. Те са откарани в болница с наранявания по главата”, коментира комисар Тенчев.    Трима мъже на 23, 24 и 44 години пострадаха при катастрофа на ул. \"Бистришко шосе” в София. Двама от тях (на 44 и 24 години) са отказали хоспитализация и са освободени за домашно лечение. Това съобщиха от пресцентъра на лечебното заведение.    Третият мъж, на 23 години, е със счупена подбедрица, хоспитализиран е (без пряка опасност за живота) в Клиниката по ортопедия и травматология на болницата.  На това място на бул. „Бистришко шосе” често стават катастрофи.  ", "date": "2018.10.20", "title": "Тежка катастрофа с автобус на градския транспорт в София с трима ранени (Обновена, СНИМКИ) "}
{"url": "http://epicenter.bg/article/Peti-den-bez-voda-v-Lom--horata-iznemogvat--VIDEO--/166246/2/0", "text": "Пореден ден екипи работят край село Добри дол без прекъсване. Именно там се намира една от връзките между стария и новия водопровод, по който до Лом ще стига вода.  Заради кризата, причинена от тежка авария, бедственото положение за жителите от крайдунавския град и околните села продължава вече пет дни. Без вода останаха близо 30 000 души, предава бТВ.  До края на деня се очаква водата да бъде пусната постепенно и ако всичко е наред, утре в някои части на Лом вече ще има вода.  Заради честите аварии по водопровода по-големите предприятия в града отдавна са се подсигурили със собствени водоизточници. А болницата дори е с двойно захранване.  За малкия и среден бизнес обаче продължителното безводие причинява загуби.  „Оборотът падна, хората ги няма. Никой не иска да му се сервира в пластмасови чаши. Вчера идваха едни хора от София и казаха, че не са на село и станаха и си тръгнаха. Божа работа е дали ще вържем бюджета. Ние имаме 21 човека персонал в това заведение\", разказа Кирил Мингилов, собственик на заведение.  Тежко е и положението за родителите. Сред тях е и Анелия Кирилова:  „Аз съм с три деца, няма как да се редя на опашки за вода. Ходя в квартал на града, който има кладенци. Големите оставям при малката или едно водя с мен от големите, за да ми помагат за тубите“.  От общината съобщиха, че има специални телефони, на които да се обаждат гражданите, имащи нужда от помощ с пренасянето на бутилките с вода.  ", "date": "2018.10.20", "title": "Пети ден без вода в Лом, хората изнемогват (ВИДЕО) "}
{"url": "http://epicenter.bg/article/Barekov-i-Siderov-predstaviha-novata-koalitsiya-pred-Aliansa-na-evropeyskite-konservatori-i-reformisti/166248/2/48", "text": "Евродепутатът Николай Бареков, председател на ПП „Презареди България”, презентира партия „Атака” и председателя й Волен Сидеров пред европейските консерватори. Официалното представяне на новата коалиция се състоя в Кишинев, Молдова по време на среща на най-високо ниво на Алианса на консерваторите и реформистите в Европа /АКРЕ/ с участието на стотици консерватори от цял свят. Това съобщиха от пресцентъра на \"Презареди България\".  В молдовската столица ПП „Атака” официално подаде писмо за намерение за членство в АКРЕ.  Пред ръководството и членовете на АКРЕ Николай Бареков анонсира голямата консервативна коалиция за предстоящите избори за европейски парламент и обяви, че е поканил партия „Атака” в качеството й на автентична консервативна сила с история и силни позиции в България.  Пред европейските консерватори евродепутатът обясни целите пред бъдещото обединение на българските патриоти и консерватори. „Стремим се към спечелването на четири мандата”, категоричен бе Николай Бареков. „Очаквам ВМРО и много други формации да се присъединят към разговорите за голямото патриотично обединение”, заяви Бареков.  Председателят на партия „Презареди България” обясни, че в разговорите с бъдещите партньори ще бъдат поставени три условия: първото е защита на консервативните ценности, семействата и свободата, второто – защита на социалните права на гражданите, най-вече на майките и на децата и третото условие – подписването на меморандум срещу расизма, ксенофобията и всички прояви на антисемизъм.  Президентът на АКРЕ Ян Захрадил заяви пред консервативната общност, че е уверен в успеха на бъдещия съюз, особено след като лично се е уверил в потенциала за успех на Бареков и Сидеров в София миналата седмица. Тогава консерваторът се срещна с премиера Бойко Борисов, където беше обсъдена евентуалното общо управление между ЕКР и ЕНП в следващия Европейски парламент.  „В името на традиционните ценности, в името на повече суверенитет за държавите в Европа, в името на бъдещата Европа на отечествата и един реформиран Европейски съюз!” – с тези думи лидерът на „Атака” Волен Сидеров връчи заявлението си за членство в Алианса на европейските консерватори и реформисти в Европа.  Пред ръководството на АКРЕ в лицето на президента Ян Захрадил и главният изпълнителен директор Ричард Милсъм Сидеров презентира партия „Атака” и резултатите по време на избори през годините.  „Основател и лидер съм на партия, която през 2005 г. се обяви против либерализма и глобализацията в България. През 2007 г. аз имах трима евродепутати с резултат от 14%, на следващите евроизбори имах 12% резултат, а през 2006 г. бях опонент на социалистическия кандидат за президент в България с близо 25% резултат на балотаж. До 1989 г. бях член на антикомунистически формации, след падането на Берлинската стена оглавих първия демократичен вестник „Демокрация” като главен редактор. Имам хиляди статии като журналист, публицист преди да основа партията”, обясни лидерът на „Атака”.  „На идващите европейски избори със съдействието и помощта на Николай Бареков, на който благодаря, че ме покани, аз мисля, че постижимото число депутати, които можем да вкараме, е четири човека. По този начин ние ще увеличим семейството на консерваторите, защото аз съм сигурен, че утре Европа ще се управлява от консерватори и десни центристи така, както сега България се управлява от патриотичната формация, чиято парламентарна група оглавявам и партия ГЕРБ, която е член на ЕНП. Смятам, че това е бъдещето на Европа – либералите и социалистите ще отиват надолу, ние ще бъдем нагоре”, категоричен беше Сидеров.  Изказванията на двамата български партийни лидери предизвикаха бурни овации в залата, в която се проведе традиционният форум на консерваторите.  ", "date": "2018.10.20", "title": "Бареков и Сидеров представиха новата коалиция пред Алианса на европейските консерватори и реформисти"}
{"url": "http://epicenter.bg/article/Radev--Glasuvaneto-v-parlamenta-v-Skopie-tryabva-da-dovede-do-oshte-po-golyama-blizost-mezhdu-stranite-ni/166250/2/0", "text": "Резултатът от проведеното на 19 октомври гласуване в парламента е важна стъпка за Република Македония по един дълъг исторически път. Той трябва да доведе до още по-голяма близост между нашите две страни на принципите на приятелството, добросъседството и сътрудничеството. Това се посочва в позиция на президента Румен Радев за резултатите от проведеното гласуване в парламента на Република Македония на 19 октомври, съобщиха от прессекретариата на държавния глава.  „Перспективите за развитие на двустранните ни отношения и изчистването им от идеологическите наслоения от близкото минало са от изключително значение за затвърждаване на подкрепата на Република България за интеграцията на Република Македония в Европейския съюз и НАТО.  Приветствам всички прояви на политическа смелост, лидерство и държавническа отговорност, които водят към сближаването между нашите две държави“, се посочва още в позицията на държавния глава.  ", "date": "2018.10.20", "title": "Радев: Гласуването в парламента в Скопие трябва да доведе до още по-голяма близост между страните ни"}
{"url": "http://epicenter.bg/article/Natsionalnata-mrezha-za-detsata-nastoyava-za-ostavka-na-Valeri-Simeonov-/166253/2/0", "text": "В отворено писмо до премиера Бойко Борисов, Национална мрежа за децата настоява за оставката на вицепремиара Валери Симеонов във връзка с абсолютно недопустимите му коментари и отношение към родителите на деца с увреждания.  Той е този, който отговаря за демографската политика, за това децата и семействата на България да имат достоен живот, казват от организацията.  Симеонов стана обект на критики от всички посоки, след като нарече майките на деца с увреждания „кресливи жени… с уж болни деца“, „без грам майчинско чувство и грижа за тях“.  Вчера от БСП поискаха официално оставката му, а майките на деца с увреждания насрочиха протест за понеделник пред Министерски съвет. Към призива им се присъединяват все повече хора в социалните мрежи.   Към 16 ч. днес тя беше подкрепена от над 3500 души.  „Искаме оставката на Валери Симеонов от поста Заместник министър председател на Република България! Заради срама, който изпитва всеки нормален български гражданин от неадекватното му поведение! Заради системни обиди към членове на обществото и използване на езика на омразата! Заради това, че превърна думата \"патриот\" в обида! Недопустимо е този човек да продължава да представлява българския народ!“, се казва в призив във Фейсбук.  „Уважаеми господин Министър-председател,  Ние от Национална мрежа за децата (НМД), която обединява 149 организации, работещи с над 73 600 деца годишно в цялата страна, настояваме за незабавната оставка на Валери Симеонов като вицепремиер по икономическата и демографската политика във връзка с абсолютно недопустимите му коментари и отношение към родителите на деца с увреждания.  Този път Вашият заместник Валери Симеонов прекрачи всяка граница на неразбиране на ангажиментите си, нормалността и просто човешките отношения. Той е този, който отговаря за демографската политика, за това децата и семействата на България да имат достоен живот. От тази си позиция, в която негов ангажимент е изготвянето и провеждането на политики, които да гарантират тяхното благосъстояние, той нарече група майки „кресливи жени… с уж болни деца“, „без грам майчинско чувство и грижа за тях“. Скандалното му изявление е не само крайно неадекватно в ситуация, в която месеци наред се търси решение за едни от децата и родителите с най-труден живот у нас, то е недопустимо за държавник, който трябва да служи на народа си и именно затова считаме, че единственият вариант е незабавното напускане на този пост и управлението на държавата!  Вие едва ли ще се съобразите с нашето искане, но бихме искали да заявим, че ние като Национална мрежа за децата спираме нашата подкрепа за това правителство, докато г-н Симеонов е на този пост. Като Мрежа ние активно участваме и подпомагаме работата на над 8 големи ведомства и министерства, като работим в над 18 работни групи и институции. Винаги сме се стремили да работим с всяко едно правителство и политическа партия в името на намирането на най-добрите решения за децата и семействата. Не можем обаче да подкрепяме държавните институции, които се управляват от правителство, чиито лидери имат двоен стандарт за морал, ценности и политики.  Вие се извинихте от името на правителството, но това не само че е недостатъчно, но искаме конкретни действия от Ваша страна за ролята на Симеонов във Вашия кабинет, който за пореден път уронва престижа не само на правителството, но и усилията на държавните институции, работещи за децата и семействата на България. Считаме, че оставането му на този пост е равносилно на съгласие и легитимиране на неговите думи и отношение към едни от най-уязвимите групи в нашата страна.  Господин Симеонов,  Поведението Ви е не само недопустимо, но и недостойно за позицията, която заемате! Именно затова Ви призоваваме да подадете оставка и да се оттеглите от управлението на страната ни незабавно. Срамуваме се от политик, който не само, че не може да сдържа езика си, но има поведение, което насърчава войнствено държание, ориентирано към насилие. С последното си изказване Вие не само изложихте себе си, но и обидихте целия български народ с обвинението на едни хора, които ежедневно се борят за живота на своите деца. Освободете заемания от Вас пост и дайте възможност друг достоен човек да поеме отговорност за децата и семействата в България! Вие не можете и не трябва да правите това!  ", "date": "2018.10.20", "title": "Националната мрежа за децата настоява за оставка на Валери Симеонов "}
{"url": "http://epicenter.bg/article/Zhenite-sotsialistki--Nedopustimo-e-Valeri-Simeonov-da-otgovarya-za-demografskata-politika--/166254/2/48", "text": "С дълбока тревога и възмушение приемаме циничните изказвания на вицепремиера Валери Симеонов, който нарече майките на деца с увреждания „група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца”. Това каза председателят на Обединението на жените социалистки (ОЖС) в БСП – София Таня Найденова, съобщиха от пресцентъра на организацията.  Според нея недопустимо е човек, който може да направи подобно изказване, да продължава да отговаря за най-важния проблем, пред който е изправена нацията – демографската катастрофа. Още повече след като вместо да се извини и да поиска прошка, Симеонов препотвърди, че не се отказва от думите си.  „Държавата и до ден днешен е длъжник на децата с увреждания и е повече от скандално подобно отношение от висш държавен служител, които е овластен единствено и само за да бъде в услуга и помощ на тези, които плащат данъци“, убедена е Найденова.  „От името на жените социалистки в БСП - София изказвам пълната си подкрепа към майките на деца с увреждания и ще продължим да бъдем съпричастни с тях в справедливата им кауза. Защото няма нищо по-свещено и възвишено от майчинската грижа и себеотдаденост“, категорична е Таня Найденова.  ", "date": "2018.10.20", "title": "Жените социалистки: Недопустимо е Валери Симеонов да отговаря за демографската политика! "}
{"url": "http://epicenter.bg/article/Dimitar-Ganev--Ne-ochakvam-predsrochni-izbori-skoro-/166257/2/48", "text": "Валери Симеонов, ако не беше коалиционен партньор, вероятно отдавна Бойко Борисов би му поискал оставка, но сега би станал голям трус, ако оттегли партньорството си. Ако се случи това, трябва да се мисли да преформатиране и непрекъснато ще се говори за предсрочни избори. Дори и да се стигне до разрив в малката коалиция, не смятам, че ще има оттегляне от правителството, каза в предаването „Офанзива с Любо Огнянов” по Канал 3 политологът Димитър Ганев.  Не съм склонен да споделям анализите, че коалицията ще се разпадне. Отношенията между Валери Симеонов и Волен Сидеров далеч нямат връх. Политическата логика следваше заедно „Обединени Патриоти” да са по-ефективни, отколкото да се явяват отделно. На тях им предстои първият тест и той е европейските избори. Ако Волен Сидеров се яви с Николай Бареков, а Валери Симеонов с Петър Москов, тогава предизвикателството пред тях ще бъде много голямо. Ако се явят така, както на парламентарните избори, ще имат по-голям успех, защото брандъта им дава плюсове, а ако се разделят, няма да имат голяма ефективност- електоратите ще се разделят, каза още той.  По време на европейските избори, хората ще почиват, ще заминат и това може да изиграе лоша шега на някои партии. Има и други фактори, например БСП вече започва да показва недоволство към политиката на Корнелия Нинова и това също може да е пречка за евроизборите. За опозицията тези избори са били винаги по-сложни. Корнелия Нинова трябва да изкара тези избори като насока за сваляне на Бойко Борисов. Така тя може да успее, категоричен беше Ганев.  Големият проблем при политически формации като „Обединени патриоти” и НФСБ е, че имат антисистемен характер и когато той се сблъсква с властта, тази антисистемност започва да стихва. Ако си във властта, е по-трудно да кажеш определени неща и да имаш риторика към малцинствата, защото можеш да имаш сблъсък отвън. Не можем да очакваме, че \"Обединени патриоти\" например ще се върнат към тази тема, а тя е сериозна, заяви политологът.  ", "date": "2018.10.20", "title": "Димитър Ганев: Не очаквам предсрочни избори скоро (ВИДЕО)"}
{"url": "http://epicenter.bg/article/Krasimir-Uzunov--Ne-sam-optimist-za-badeshteto-na-vodeshtite-partii-v-Makedoniya-/166258/2/0", "text": "Може да настъпи голям проблем вътре във ВМРО-ДПНЕ след осигурената от депутатите им подкрепа за конституционните промени за името на Македония. Това каза за публицистичното предаване „Метроном“ на Радио „Фокус“ специалистът по темата за Македония и проблемите на Балканите и президент на Агенция \"Фокус\" Красимир Узунов.  Поне четирима от депутатите на ВМРО-ДПМНЕ бяха освободени от домашен арест заради събитията на кървавия четвъртък на 27 април 2017 г., коментира той.  Красимир Узунов допълни, че не е оптимист и за бъдещето на социалдемократите при стеклата се ситуация, защото макар и това да е правителството, което е отворило път към евроинтеграцията, много трудно ще може да преодолее съпротивителните движения и центробежните сили.  Той определи като драматично гласуването за промените на Конституцията.  „Постоянното отлагане от обяд, призивите на ВМРО-ДПМНЕ да се гласува веднага и отлагането, и вкарването в парламента, след като например според правилника бил изтекъл денят в 6.00 часа, напротив е нов ден, който да започне в 9.00 часа местно време (10 часа българско време) и 40 минути по-късно успяха да съберат необходимото мнозинство. Да се отиде на избори беше най-закономерният ход. Но очевидно страхът от тях е много голям – както в управляващата партия в Македония, така може би и в опозицията, защото могат да се родят нови партии“, коментира още той.  Красимир Узунов обясни, че процесите, които вървят в Македония, могат да бъдат спрени и задържани или поне забавени, само при евентуално бързо членство в НАТО и последваща евентуална евроинтеграция вън и независимо от това каква ще бъде съдбата на Европейския съюз.  ", "date": "2018.10.20", "title": "Красимир Узунов: Не съм оптимист за бъдещето на водещите партии в Македония "}
{"url": "http://epicenter.bg/article/Atanas-Zafirov--Borisov-mnogo-otdavna-e-izpusnal-upravlenieto-/166259/2/48", "text": "Борисов много отдавна е изпуснал управлението. Още като направи кабинета, е ясна съдбата му. Докато се правеше на международник да си прави селфита, пропусна да види какво се случи в собствената му държава. Нещата се случват и без неговото знание и трябва оставка. Това каза в предаването „Офанзива с Любо Огнянов” по Канал 3 членът на Изпълнителното бюро на БСП Атанас Зафиров.  Когато един политик се държи срамно, обидно и неадекватно и това не е за първи път, какво по-логично от това да му поискаш оставката. Тези хора започнаха да си мислят, че живеят безнаказано. Не само вицепремиерът, трябва да подаде оставка, а с него и целият кабинет, категоричен беше той.  Едни жени, които са стигнали да живеят на палатки пред министерски съвет, не могат да се водят от такъв материален интерес, за който се говори. Тези жени са посветили живота си на гледането на тези деца. Най-малкото, от което имат нужда, е поведение като на Валери Симеонов. Ние не можем да носим някаква вина, поради факта, че тези хора търсят БСП да споделят болката. Така стана и с пенсионерите, каза още Зафиров  Политиците най-накрая трябва да започнат да носят отговорност за думите си. Прекалено много внимание се отделя на Валери Симеонов, но очаквам с интерес развитието на седмицата. Още няколко такива изказвания и до вот може да не се стигне. Парламентарният вот на недоверие е една процедура, от която не винаги се очаква падане на правителството. По-важно е, че проблемът беше поставен пред обществото. Дори тези, които подкрепят здравеопазването, разбраха за какво става въпрос. Вотът е за сегашното състояние на сектора и това, което се направи и не се направи през последните 9 години от ГЕРБ, заяви Атанас Зафиров.  ", "date": "2018.10.20", "title": "Атанас Зафиров: Борисов много отдавна е изпуснал управлението "}
{"url": "http://epicenter.bg/article/Dimitar-Glavchev--Samnyavam-se-nyakoy-da-napusne-koalitsiyata-/166261/2/48", "text": "ГЕРБ седи на стабилни позиции от много години, каза в предаването „Офанзива с Любо Огнянов” по Канал 3 бившият председател на Народното събрание от ГЕРБ Димитър Главчев.  Ние имаме коалиционно споразумение, на базата на което се извършва управлението. Управлението постига одобрение или неодобрение в резултат на своите действия. Изказванията на Валери Симеонов не са приемливи, но той така си говори. Всеки човек е различен, но това не означава, че подкрепям думите му. Езикът на политиците трябва да е по-обран. В коалицията като такава има стабилни отношения. Има индивидуални отношения в малката коалиция, но те са лични и трябва сами да ги изчистят. Тези конфликти, няма да се пренесат в голямата коалиция, каза още той.  Съмнявам се някой да напусне коалицията. Междуличностните отношения не трябва и за момента не се пренасят към управлението. Няма кой да се чувства комфортно при протест, но това са правилата на демокрацията - който не е доволен, е свободен да прави такъв. Право на всеки е да има своите искания. БСП ще се присъедини, защото тяхна работа е да искат сваляне на правителството, категоричен беше Главчев по повод предстоящия протест на майките на деца с увреждания  Не очаквайте от мен да кажа, че българското здравеопазване е зле. След като се направи опит за обществена дискусия и веднага имаше вот на недоверие. Той е несъстоятелен и абсурден. Опитваш се нещо да правиш и предизвикваш дебат и БСП искат вот на недоверие, каза още бившият председател на Народното събрание.  ", "date": "2018.10.20", "title": "Димитър Главчев: Съмнявам се някой да напусне коалицията "}
{"url": "http://epicenter.bg/article/Tsvetanov-pozdravi-makedonskite-deputati-s--quot-istoricheskoto-reshenie-quot--/166262/2/0", "text": "Поздравявам народните представители в парламента на Македония, които вчера приеха едно историческо решение. С него се даде начало на процедурата за конституционна промяна, след която името на страната ще бъде променено на Северна Македония. Това написа във Фейсбук председателят на ПГ на ГЕРБ и заместник-председател на партията Цветан Цветанов.  Вчерашното събитие бе много важна стъпка на македонската страна към присъединяването ѝ към Европейския съюз и НАТО. Членството в двата алианса означава мир и просперитет както за Македония, така и за целия регион, казва още Цветанов.  Европейската перспектива на страните от Западните Балкани бе основният приоритет на Българското председателство на Съвета на ЕС и се надявам този приоритет да остане ключов по време на австрийското и румънското председателство, пише още председателят на ПГ на ГЕРБ.  ", "date": "2018.10.20", "title": "Цветанов поздрави македонските депутати с \"историческото решение\" "}
