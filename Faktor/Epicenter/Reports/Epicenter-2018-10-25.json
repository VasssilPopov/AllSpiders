{"url": "http://epicenter.bg/article/Liderat-na-GERB-Boyko-Borisov-se-sreshtna-s-predsedatelya-na-Fondatsiya--Hans-Zaydel--prof--Ursula-Menle-/166667/2/0", "text": "Председателят на ГЕРБ и министър-председател на България Бойко Борисов се срещна тази вечер в централата на ГЕРБ с председателя на Фондация „Ханс Зайдел“ проф. Урсула Менле. В срещата участваха и председателят на ПГ на ГЕРБ и зам.-председател на партията Цветан Цветанов и д-р Волф Круг, директор на Института за европейски и трансатлантически диалог на Фондация „Ханс Зайдел“. В рамките на разговора бяха обсъдени резултатите от Българското председателство на Съвета на ЕС, както и дългогодишното сътрудничество между ГЕРБ и Фондация „Ханс Зайдел“. Това съобщиха от пресцентъра на ГЕРБ.  Проф. Урсула Менле изтъкна приноса на България и министър-председателя Бойко Борисов за утвърждаването на темата за европейското бъдеще на страните от Западните Балкани в дневния ред на Европа. Проф. Менле подчерта пред българския министър-председател, че когато на Балканите има мир и всички страни изповядват европейските ценности, то това  неизменно дава отражение върху сигурността и спокойствието на Европа.  Бойко Борисов и председателят на Фондация „Ханс Зайдел“ споделиха задоволството си от осигурената приемственост на темата Западни Балкани от австрийското председателство и се обединиха около мнението, че европейското бъдеще трябва да остане приоритет и на румънското председателство, което започва на 1 януари 2019 г.  Бойко Борисов и проф. Менле дадоха висока оценка на дългогодишното партньорство на Фондация „Ханс Зайдел“ и ГЕРБ. Двамата споделиха надеждата си съвместните инициативи между Фондацията и структурите на ГЕРБ да продължат и в бъдеще да допринасят за информираността на обществото по актуални проблеми и казуси.  Председателят на ГЕРБ Бойко Борисов поздрави проф. Менле по случай навършването на 25 години от откриването на представителството на Фондацията в София. Той изтъкна, че „Ханс Зайдел“ е надежден партньор, чиято ангажираност към проблемите на съвременното общество може да бъде давана за пример.  ", "date": "2018.10.25", "title": "Лидерът на ГЕРБ Бойко Борисов се срещна с председателя на Фондация „Ханс Зайдел“ проф. Урсула Менле "}
{"url": "http://epicenter.bg/article/Hamid-Hamid--Obedinenite-patrioti-sa-otrovnata-plastmasa-v-balgarskata-politika/166589/2/0", "text": "\"Ние не заплашваме ГЕРБ.  Поискали сме оставката на Валери Симеонов още преди да бъде съставено правителството. Страната тъне в хаос, официализира се езикът на омразата, огромният принос за това е на „Обединени патриоти” . Те са отровната пластмаса в правителство. ДПС има законови механизми, с които може да бъде чуто\". Това коментира в студиото на „Тази сутрин” депутатът от ДПС Хамид Хамид.   Вчера лидерът на движението Мустафа Карадайъ обяви, че ако националистите не излязат от властта, ДПС ще започне конкретни действия за промяна на политическата ситуация. „Има най-различни способи една демократична опозиция да покаже своята позиция”, отбеляза днес Хамид.   И даде примери: „През последните няколко седмици да сте забелязали, че от ДПС зависи кворумът в Народното събрание? ДПС има своите политически партньори в ЕС, има своите премиери от АЛДЕ, своите евродепутати. АЛДЕ управлява заедно с ЕНП, АЛДЕ осигурява мнозинството в Европейския парламент”.   В същото време още в края на миналата година почетният лидер на ДПС Ахмед Доган предупреди, че няма смисъл да се сваля правителството, при положение, че опозицията не е готова да управлява. Хамид Хамид с днешна дата тълкува думите му така: „Докато не се смени начинът на мислене и моделът на управление, няма смисъл един да си отиде и друг да седне (…) Виждам дори в думите на голямата опозиционна партия БСП стремежа към „Стани да седна”, каза Хамид. И продължи: \"Ахмед Доган искаше да каже, че докато няма промяна в модела и в програмата за управление, няма смисъл от избори. Каква програма има това управление - да бута майки с деца, да нарича жените плодовити кучки и да размахва пръст на журналисти в студията? По време на вотовете смисъл имат дебатите\".    Затова ДПС работят по програма за ускорено развитие на България. Хамид посочи, че 15 панела по различни теми се трудят над документа и скоро ще го представят на обществеността.   \"Думите на Ваелнтин Касабов, че Волен Сидеров ходел при Доган са измислици. Хората от \"Обединените патриоти\" са болни. Някой си опитва да си реди пасианс, ние сме казали нашата позиция\", каза още депутатът на ДПС.  ", "date": "2018.10.25", "title": "Хамид Хамид: Обединените патриоти са отровната пластмаса в българската политика"}
{"url": "http://epicenter.bg/article/Korneliya-Ninova--Iskame-progresiven-danak-varhu-dohodite-na-fizicheskite-litsa-/166613/2/0", "text": "Предлагаме прогресивен данък върху доходите на физическите лица. Това каза в Народното събрание лидерът на БСП Корнелия Нинова при представянето на алтернативата на левицата в данъчната политика, предаде репортер на Агенция „Фокус“.   „Предлагаме и въвеждане на данък „капитал“, тоест върху дивидента. Не 5%, които са по-малко от плащаното от работещите, а също прогресивна скала върху дивидентите“, заяви тя. „По прогресивна скала над 2,240 млн. работещи ще плащат същия данък. Данъците няма да им се увеличават. 47 000 души ще плащат по-висок данък заради по-високите си доходи“, обясни Корнелия Нинова. „През данъка помагаме да останат повече пари у хората и за солидарно общество, в което тези 47 000 да плащат по-висок данък“, посочи тя.   „Като първа стъпка за семейното подоходно облагане предлагаме работещи семейства с деца, които дължат данък върху заплатите си, от него да им се приспадат по 50 лева за всяко дете“, посочи лидерът на БСП и допълни, че опозицията ще предложи и 9% данък ДДС на лекарствата и 5% за хляба. „Другата седмица продължаваме със Закона за бюджета на държавното обществено осигуряване, където внасяме предложението си за осигуровки, пенсии“, обяви Корнелия Нинова. „Ще продължим със Закона за бюджета на НЗОК и за големия бюджет. Там ще видите алтернативата ни в цялост“, каза още тя.   Нинова каза още, че социалистите са внесли в деловодството на парламента законопроект за промени в Закона за публичните финанси. \"С тях казваме, че правителството, което и да е то, ще може да харчи 1% от излишъка с постановление на Министерски съвет. Всичко останало става през парламента, с актуализация на бюджета\", обясни лидерът на БСП. И изрази надежда законът да бъде гласуван бързо. \"Да бъде приет и прилаган така, както изисква нормалността“, добави тя.   „Традиционно стана министър-председателят да харчи излишъкът от бюджета в държавата еднолично, според него целесъобразно“, обяви Корнелия Нинова. „Години наред сме се борили с това, виждаме, че се задава и тази година“, посочи тя. „До края на годината се канят да изхарчат близо 2 млрд. излишък, за няколко месеца - абсолютно непрозрачно, не по правилата през парламента“, обърна внимание лидерът на левицата. „Тази политика е целенасочена и удря в същността на българската държава. Да събираме пари от всички, а един да си ги харчи, както си реши“, заяви още Корнелия Нинова.   Същността на нашата алтернатива в данъчната политика е намаляване на неравенствата, изтъкна още Нинова. Тя посочи, че социалистите предлагат мерки срещу сивата икономика, както и мерки, насочени към подпомагане на младите семейства и децата.   „Както вече стана традиция, ПГ на БСП внася алтернативен бюджет за 2019 година. Днес започваме с алтернативата в данъчната политика“, заяви тя. „Един от най-големите проблеми в България е неравенството и огромната „ножица“ в доходите на различни групи от граждани“, обърна внимание лидерът на левицата. Според Корнелия Нинова, ако се запази сегашният модел на данъчно облагане, каквото предлага правителството, проблемът не само няма да бъде решен, а и ще се задълбочава. Тя обясни, че в алтернативата си в данъчната политика БСП стъпва на европейски изследвания и на „джини“ индекса за неравенствата. „В Европа той показва средно 25%, в България е 40%. \"България е държавата в Европа с най-голяма поляризация в доходите“, заяви Корнелия Нинова и уточни, че от левицата са изискали статистика и от Министерството на финансите. „Не правим случайни прогнози, не стъпваме на наши предположения, а на официалната статистика“, каза още тя.              ", "date": "2018.10.25", "title": "Корнелия Нинова: Искаме прогресивен данък върху доходите на физическите лица! (Цялата реч на Нинова)"}
{"url": "http://epicenter.bg/article/Tomislav-Donchev-smenya-Valeri-Simeonov-kato-predsedatel-na-Saveta-po-etnicheskite-vaprosi/166630/2/48", "text": "    Правителственото решение, предложено от министър-председателя Бойко Борисов, е прието неприсъствено, съобщават от правителствената информационна служба.  Националният съвет подпомага кабинета в разработването и провеждането на държавната политика по етническите и интеграционните въпроси. Също така съдейства за сътрудничеството, осъществява координацията и провежда обществени консултации между държавните органи и юридическите лица с нестопанска цел на български граждани, принадлежащи към етнически малцинства, и други юридически лица с нестопанска цел, регистрирани по Закона за юридическите лица с нестопанска цел, които работят в областта на междуетническите отношения, защитата на правата на човека. Осъществява и текущ мониторинг по отношение на Националната стратегия на Република България за интегриране на ромите (2012 – 2020) и на други програмни документи на държавни органи в областта на междуетническите отношения и защитата на правата на български граждани, принадлежащи към етнически малцинства.   По този начин премиерът Борисов се опитва да минимизира щетите за управлението, предизвикани от циничното изявление на Симеонов по отношение на майките на деца с увреждания. Скандалът върви вече седмица и доведе до масови протести с искания за оставката на вицепремиера.   Скандалът предизвика и вътрешно коалиционни сътресения, като лидерът на \"Атака\" и председател на ПГ на \"Обединени патриоти\" Волен Сидеров също поиска оставката на Симеонов. След Коалиционен съвет на управляващото мнозинство и разговор с премиера Бойко Борисов вчера вицепремиерът се извини. \"Поднасям своите извинения на всички, които са се почувствани обидени или засегнати от изказването ми пред телевизия СКАТ. Извинявам се отново. По никакъв начин не съм целял да обидя когото и да било,\" заяви той пред медиите. Но никой не прие извинението му, защото стана ясно, че е направено под натиска на коалиционните партньори.   Вчера стана ясно още, че според готвения нов Закон за хората с увреждания, Националния съвет за интеграцията им трябва да бъде оглавен именно от Симеонов като ресорен вицепремиер. Това предизвика резки изявления от страна на ДПС и БСП, които определиха идеята като абсурдна и пълен виц.   От ГЕРБ намекнаха, че може да се направят промени в законовите текстове, а от \"Атака\" коментираха, че назначаването на Симеонов начело на Съвета за хората с увреждания ще е \"провокация\".  ", "date": "2018.10.25", "title": "Томислав Дончев сменя Валери Симеонов като председател на Съвета по етническите въпроси"}
{"url": "http://epicenter.bg/article/Elena-Poptodorova-si-prizna-za-krazhbata-na-kozmetika--sadat-ya-pusna-pod-uslovie/166631/2/0", "text": "Заради възможност, предвидена от полския НПК, съдът прекрати условно делото срещу бившата посланичка на България в САЩ Елена Поптодорова при едногодишен изпитателен срок. Това означава, че ако през тази една година тя извърши ново престъпление, делото ще се върне в съдебната зала.   \" \" Това е заявила Поптодорова при разпита й по време на задържането на летището във Варшава на 27 февруари м. г. Протоколът от разпита е приложен към материалите по делото, което в сряда приключи за българката по най-добрия възможен начин.   \" \" - коментира за \"Монитор\" съдебният репортер на ТVN24 Пьотр Махайски.   Елена Поптодорова беше задържана на летище \"Фредерик Шопен\" на 27 февруари 2017 при завръщането си във Варшава три дни, след като е установено, че е откраднала скъп крем от безмитния магазин на летището. От материалите, събрани от Районната прокуратура на Варшава - Охота става ясно, че кражбата е извършена на 24 февруари в 10:26. Всички действия на Елена Поптодорова и движението й са проследени с камерите за наблюдение.   В 10:09 бившата дипломатка получава бордната си карта в пункта за проверка за сигурност. На снимките, които са приобщени към материалите по делото срещу нея се вижда как елегантно облечена жена с дълго бежово палто и малко синьо куфарче влиза в един от безмитните магазини. Минава покрай рафта с кремовете, след миг се спира, обръща се и отново отива към рафта. Оставя куфара, разтваря полите на палтото с дясната си ръка посяга към тъмна опаковка и я крие под палтото. В 10.27 излиза от магазина. Шест минути по-късно влиза в зоната \"Не Шенген\", а в 11:23 отлита с полет LO631 за София. Никъде на снимките, приобщени към делото не се вижда Поптодорова да провежда телефонен разговор. В защитната си теза, вече у нас тя твърдеше, че е била разсеяна и разтревожена след като позвънила майка й.   В 17:00 часа е установена кражбата на крема в магазина. Уведомена е полицията, извършителката е идентифицирана още същия ден като Елена Поптодорова, притежателка на български дипломатически паспорт и е установено, че има купен обратен билет до Варшава за 27 февруари. Същия ден ок. 16 часа при преминаване на граничен контрол на летището Поптодорова е задържана. Кремът е намерен у нея, алуминиевото капаче на крема не е било дори повдигнато, липсвала е само кутията.   Българката пожелала споразумение с прокуратурата, но в момента, в който трябваше съдът да го одобри, защитата и представи отказ от споразумение и настоя делото да се гледа по същество.   \"Моля съдът да реши условно прекратяване на делото, това е абсолютно инцидентна ситуация. Моля да прекратите делото, като постановите минимален изпитателен срок\" - поиска адвокатът на Поптодорова на първото и последно заседание по същество. Преди това Елена Поптодорова е поднесла извиненията си към магазина и е заплатила пълната цена на крема в размер на 1640 злоти, ок. 820 лева.   \"По това дело нямаше никакви съмнения за фактическите обстоятелства. Това е типичен пример на прилагане на института на условното прекратяване. Подсъдимата от момента на извършването на престъплението е направила всичко, за да компенсира щетите и да се извини. Паричното изражение е реално наказание. Мисля, че и така това ще бъде за подсъдимата достатъчен урок\" - подчерта в мотивите за присъдата съдийката по делото. Според нея интересът на медиите към случая е допълнително наказание за подсъдимата.   Условното прекратяване означава, че съдът признава подсъдимата за виновна, но я освобождава от наказание и формално остава неосъждана, името и няма да влезе в регистъра на осъжданите лица в Република Полша.  ", "date": "2018.10.25", "title": "Елена Поптодорова си призна за кражбата на козметика, съдът я пусна под условие"}
{"url": "http://epicenter.bg/article/Eto-danachnite-stavki--koito-predlaga-BSP--Stoynev--Promyana-shte-ima-za-hora--kolkoto-futbolen-stadion/166633/2/0", "text": "„За 2 240 000 трудещи се данъкът върху доходите не се променя, за 48 000 трудещи се, данъкът се променя“. Това заяви зам.-председателят на ПГ на „БСП за България“ Драгомир Стойнев на пресконференцията, на която социалистите предложиха алтернативните си политики в данъчната сфера.   Той подчерта, че това са хора колкото един футболен стадион, които печелят изключително много. „Това са хората, които взимат над 3 900 лв. и за тях данъкът ще се променя с 2,5 % в диапазон, но за масовата средната класа, за бедните хора, данъкът не се променя“, каза още той.  Пламен Милев, главен експерт в направление „Публични политики“ към Националния съвет на БСП, обясни, че левицата предлага скалата за доходите на работещи по трудови правоотношения да бъде следната:     По отношение на облагането на доходите на годишна основа, в това число и доходите от дивиденти, той обясни, че БСП предлага:    ", "date": "2018.10.25", "title": "Ето данъчните ставки, които предлага БСП"}
{"url": "http://epicenter.bg/article/Politsiyata-zasilva-ohranata-na-pametnika-na-Savetskata-armiya-/166634/2/0", "text": "Заради зачестилите набези над паметника на Съветската армия, който се намира в района на „Княжевската градина” министърът на вътрешните работи Младен Маринов е назначил участъкът ежедневно да се обхожда от пешеходни полицаи и автопатрул. Това става ясно от писмо, което силовият министър е изпратил в отговор на питане на депутатите от \"БСП за България\" Христо Проданов, Георги Свиленски и други народни представители, предаде репортер на БГНЕС.  В писмото министър Маринов дава отчет за свършената работа по два конкретни сигнала. Единият е от 9 септември, когато екип на РУ–СДВР е установило, че надписът на паметника е залят с бяла боя, а на най-горното стъпало е разлята течност с черен цвят, приличаща на машинно масло. Изготвена е подробна докладна записка и е възложена проверка на служители от сектор „Противодействие на криминалната престъпност\" при Първо Районно управление, в хода на която е установено времето на престъпното посегателство. Иззети са видеозаписи от камерите, обхващащи района на паметника, като точно са установени извършените действия. Предприети са активни действия, насочени към установяване на идентифициращи самоличността на извършителите белези.  Вторият сигнал е от 7.10.2018 г. когато в пак в Първо РУ е получен сигнал за лица, които поставят неизвестни неща върху паметника на Съветската армия. При пристигане на място полицейските служители са установили две лица от САЩ, които са си правили снимки пред паметника, като в ръцете си са държали вестник на английски език издаван в щата Флорида. Лицата са дали обяснение, че при посещенията им на забележителности в различни страни се снимат с въпросния вестник.  В писмото до народните представители, Маринов уверява, че са предприети и допълнителни мерки, като наличните камери от изградените системи за видеонаблюдение на СДВР и на Столична община са включени в зоните за денонощно наблюдение. От отговора става ясно още, че районът на „Княжевската градина\" в която се намира паметникът на Съветската армия, се охранява от фирма „Егида - София\" ЕАД. При извършена проверка на дейността на обекта нарушения не са били констатирани. Въпреки това са дадени задължителни предписания, свързани със засилване бдителността на охранителите и планът за охрана на обекта да бъде актуализиран в частта за видеонаблюдение.  ", "date": "2018.10.25", "title": "Полицията засилва охраната на паметника на Съветската армия "}
{"url": "http://epicenter.bg/article/Rumen-Radev--Balgariya-i-Sloveniya-spodelyat-obshta-otgovornost-za-stabilnostta-na-nashiya-region/166638/2/0", "text": "„България и Словения са разположени от двете страни на Западните Балкани и е важно да даваме личен пример и да допринасяме за стабилността и сигурността на региона“. Това заяви президентът Румен Радев на среща днес с вицепремиера и министър на външните работи на Република Словения Миро Церар, която се състоя на „Дондуков“ 2, съобщиха от Прессекретариата на държавния глава. Президентът Радев и словенският гост бяха единодушни, че отношенията между двете страни са отлични в резултат от съществуващия ползотворен политически диалог на всички нива, който е отлична основа за развитие на отношенията и във всички останали области – инвестиции, икономика, култура, туризъм. „Откритата по-рано през годината директна авиолиния между Любляна и София, дава нов тласък в туризма, но е и съществена предпоставка за развитието на нашите икономически отношения, за пряката връзка между гражданите“, заяви Румен Радев. От своя страна Миро Церар посочи, че България е сред малкото страни в Европа, които предлагат толкова богати история, култура и археологически открития.  Българският държавен глава посочи, че търговският стокообмен между държавите е добър, но все още има неизползвани възможности за неговото последващо увеличение. „Потенциалът за задълбочаване на икономическото и инвестиционното сътрудничество между България и Словения трябва да бъде развиван много по-активно“, беше и позицията на Миро Церар. По време на срещата бяха разменени мнения и по отношение на дебата за бъдещето на Европа, европейската перспектива пред страните от Западните Балкани, политиката на ЕС към миграцията.  ", "date": "2018.10.25", "title": "Румен Радев: България и Словения споделят обща отговорност за стабилността на нашия регион"}
{"url": "http://epicenter.bg/article/Kon-s-ezdach-stapka-i-ubi-2-godishno-dete-v-Sliven/166602/3/0", "text": "2-годишно дете е починало след инцидент с движещ се на кон ездач в района на местността \"Гочева мелница\", съобщиха от пресцентъра на ОДМВР-Сливен.   На 24 октомври, в 11.40 часа, в дежурната част на РУ-Сливен е получен сигнал от ЦСМП-Сливен за починало дете на 2 години. От проведените оперативно-издирвателни действия от служители на участък \"Надежда\" се установява, че смъртта на детето е настъпила след инцидент с движещ се на кон ездач в района на местността \"Гочева мелница\" в квартал \"Индустриален\" на град Сливен.   След проведените процесуално - следствени действия за деянието е задържан 21-годишният Х.Н. от град Сливен. По случая е образувано досъдебно производство.  ", "date": "2018.10.25", "title": "Кон с ездач стъпка и уби 2-годишно дете в Сливен"}
{"url": "http://epicenter.bg/article/Petkova-v-Moskva--Do-kraya-na-godinata-obyavyavame-protsedurata-za-izbor-na-investitor-za-AETs--quot-Belene-quot-/166655/4/0", "text": "До края на годината България ще обяви процедура по избор на инвеститор за АЕЦ \"Белене\", съобщава РИА \"Новости\", цитирайки министъра на енергетиката Теменужка Петкова, която в момента е на посещение в Москва.  \"До края на годината ще бъде обявен търг, а до края на октомври ще бъде подготвена документацията за търга\", заяви Петкова пред журналисти, цитирана от руската агенция и Канал 3.  РИА \"Новости\" припомня и думите на президента Владимир Путин през май на срещата му с премиера Бойко Борисов, че Русия е готова да се върне в АЕЦ \"Белене\", ако България реши да реализира проекта при пазарни условия.  По-рано беше съобщено, че министърката ще информира руската страна за предстоящата процедура за избор на стратегически инвеститор за АЕЦ \"Белене\". Тя ще представи и междинни резултати от предпроектното проучване за газоразпределителния център \"Балкан\". Това ще стане на 25 и 26 октомври в Москва - на 16-ото заседание на Междуправителствената българо-руска комисия за икономическо и научно-техническо сътрудничество.  ", "date": "2018.10.25", "title": "Петкова в Москва: До края на годината обявяваме процедурата за избор на инвеститор за АЕЦ \"Белене\""}
{"url": "http://epicenter.bg/article/Gen--Kircho-Kirov--Kosovskata-armiya-mozhe-da-obsluzhi-ideyata-za-albanska-integratsiya/166656/11/0", "text": "- Сегашните действия на косовското ръководство показват последователност в неговата политика, особено в политиката и действията на министър-председателя Рамуш Харадинай, който, както е известно, е една от силните фигури, заедно с президента Тачи и председателя на Народното събрание Кадри Весели. Аз мисля, че косовското ръководство ще продължи да осъществява своите замисли, още повече, съвсем очевидно е, че то не би предприело такива стъпки, без да си е осигурило външна подкрепа. Без големи усилия може да се предположи, че тази външна подкрепа е дошла от САЩ, които разполагат с най-голямата база в Европа на територията на Косово и поддържат свой военен контингент там. И независимо от временните, бих ги нарекъл, възражения от страна на Европейския съюз, аз мисля, че Косово ще продължи да се развива в тази посока и да трансформира своите сили за сигурност в армейски сили. Друг е въпросът в какъв тип армейски сили ще се трансформират силите за сигурност. Но реакцията несъмнено ще продължи да бъде много силна и ще продължи да бъде много силна не само от страна на Сърбия, която е пряко засегната и която на своята граница вече ще има един по-модерно въоръжен противник в лицето на Косово. Така че ще има без съмнение реакция и тя вече се появи, на Русия. И очевидно е, че тук стремежът е Сърбия отвсякъде да бъде заградена с добри военни ефективи, принадлежащи към НАТО. Това е и в пряка връзка с приемането на Македония в НАТО и в Европейския съюз, това е в пряка връзка и с усилията в една по-далечна перспектива евентуално Косово да бъде прието също в Европейския съюз. Но аз нямам съмнение, че това е и във връзка с, нека да ги наречем, разширяващи интеграционни процеси с Албания след премахване на границата между Косово и Албания в началото на следващата година. Без съмнение това ще предизвика още по-голямо напрежение в региона и с внимание и с още по-голям интерес трябва да се очакват действията на албанския фактор като цяло, защото това ще засегне и статуквото в Македония, и намеренията на албанския фактор в самата Македония. - Извън всякакво съмнение. - Да. Аз считам, че изгледите на регионално ниво за превеса на силите между Косово и Сърбия са в полза на Косово, а в глобално ниво са в интерес на САЩ, в полза на САЩ и на НАТО. - Трудно е да се прогнозира, защото тук отново трябва да се върнем към резолюция 12-44 на Съвета за сигурност на ООН. И без съмнение Русия и Сърбия ще настояват отново за прилагане на тази резолюция. Но, що се отнася до размяната на територии, аз мисля, че този процес ще бъде силно забавен, силно затруднен, защото трябва да очакваме съответно реакция от Сърбия, трябва да очакваме вероятно засилване на военните контингенти на Сърбия в близост до границата с Косово. И от гледна точка на интеграцията на Сърбия в Европейския съюз, трябва да очакваме забавяне на процеса за интеграция на Сърбия в Европейския съюз, тъй като известно е, че един от основните критерии е страната, която е кандидат за член на Европейския съюз, да има добросъседски отношения с всички свои съседи, а това е проблем, който сериозно ще забави процесите. Тъй като отношенията между Косово и Сърбия ще бъдат затруднени допълнително, то затова ще се забави процесът за интеграция на Сърбия в Европейския съюз. - Да, така е. Аз мисля, че ЕС така продължава да дава известни надежди на Сърбия в този смисъл. Но трудно е да се предвиди, защо точно по този начин реагира ЕС и дали тази, бих я нарекъл, емоционална реакция на Европейския съюз в този момент няма да се промени по-нататък под натиска на САЩ, защото това засяга изрично отношенията между ЕС и САЩ, и разбира се, интересите на отделните държави членки на Европейския съюз, в частност на водачите на Европейския съюз, в лицето на Франция, в лицето на Германия, които, както знаете, особено Германия реагира остро на идеята за промяна на границите. Мисля, че тези две реакции са свързани и трябва да наблюдаваме с повишен интерес тяхното развитие в обозримото бъдеще.   - Не го изключвам, но аз мисля, че това е израз и на напрежението, което съществува между ЕС и САЩ, с оглед натиска, който Щатите оказват върху държавите членки на НАТО, по-голямата част от които са членове на Европейския съюз, за по-активно финансово участие в пакта НАТО. - Темата за ролята на албанския фактор в региона е изключително широка, изключително дълбока и трудно може в едно предаване да се направи задълбочен анализ и да се изрази комплексна оценка. Но, така или иначе, целият албански фактор в неговото състояние там, където се намира, в Косово, в държавата Албания, в Македония и частично в Сърбия и в Черна гора, лелее своето национално единство. Друг е въпросът по какъв начин то може да бъде постигнато и възможно ли е да бъде постигнато в обозримото бъдеще. Но, така или иначе, албанският фактор живее на практика в четири държави и независимо от интеграционните процеси в региона, на Балканите, засега няма преки изгледи той да се обедини. А това е мечтата на бащите на албанската демокрация. Спомнете си, само преди няколко години как беше посрещнат Сали Бериша в Косово – като фигура обединител. Така че това според мен играе в полза на интеграционните процеси на Албания, на албанския фактор. А в същото време и една мисъл за обединение на Косово и Албания, на албанските територии, на албанския етнически фактор би била при по-благоприятни условия когато в Косово има не само корпус за сигурност, но и по-силни въоръжени сили. - Най-логично е да започне в Косово, Албания, но проблемът е в това, че тя ще засегне, ако тя започне, ще засегне и територията на други държави, в частност Македония, в частност Сърбия. И затова вероятно усилията ще продължат най-напред на един етап към интеграция на Албания и на Косово в Европейския съюз, Косово на по-късен етап, разбира се, и това ще бъде по-облекчен вариант на интеграция, при която могат да бъдат изключени силови варианти. Въпреки че на Балканите, както е известно и както добре познаваме нещата и историята, такива въпроси много рядко са се решавали, да не кажем, че почти никога не са се решавали без силови действия и без проливане на кръв.   - Аз не изключвам евентуалното трансформиране на силите за сигурност на Косово да има и такова предназначение – в далечна перспектива да облекчава и да обслужва идеята за интеграция на албанския фактор, на етническия фактор, в неговите територии, където живеят днес.  ", "date": "2018.10.25", "title": "Ген. Кирчо Киров: Косовската армия може да обслужи идеята за албанска интеграция"}
{"url": "http://epicenter.bg/article/Hristo-Mutafchiev-se-varna-v-teatara-osem-godini-sled-insulta-/166618/6/0", "text": "Осем години - толкова бяха нужни на актьора Христо Мутафчиев да се завърне на театралната сцена след инсулт, който го повали на морето през октомври 2010 година. Тогава спешно е хоспитализиран в болницата в Бургас, а премиерът Бойко Борисов праща самолет, който да го превози в София.   В болница „Свети Иван Рилски” претърпява операция, която го спасява, а в следващите години неуморно продължава с рехабилитацията, защото лявата част от тялото му е неподвижна.   Дори и днес, след хиляди модерни терапии и денонощна работа на неговия личен асистент и рехабилитатор Калин Бошев, актьорът почти не движи ръката си, а когато ходи, влачи леко крака. Въпреки това изкарва на сцената почти два часа - толкова продължава първият премиерен спектакъл на Сатиричния театър този сезон.   Пиесата „Как се обира банка” на италианския драматург Сами Файяд поставя Мутафчиев в главната роля - тази на Агостино Капече. Той е глава на типично италианско семейство - с вечно загрижена за децата си майка, леко отнесен и не особено умен син и бременна дъщеря, която не може да намери баща за бъдещото си бебе.   Партнират му Ева Тепавичарова и Маргарита Хлебарова. Тепавичарова, която зрителите скоро няма да забравят заради ролята ѝ на Йовка в сериала „Столичани в повече”, е истинска фурия, която буквално хвърчи по сцената и не дава на зрителите да забележат по-бавния Мутафчиев. Той пък компенсира неподвижната лява ръка с мощния си глас, а сценографията е така направена, че да може винаги да седне на стола наблизо. Ролята му позволява да накуцва - героят му едвам е оживял, след като по грешка е взривил театър в южна Италия, където работел като реквизитор.   Бедната фамилия е изправена на прага на нищетата, но Капече не се предава и решава да обере банка. Така както не се предава и Мутафчиев, който успя да надвие инсулта и помирише още малко театрален прах. А за зрителите остава забавлението с една типична комедия дел арте, с много обрати и смешни ситуации, които не успяват да секнат устрема на главния герой да бъде себе си. Роля, която прилепва като ръкавица на борбения Мутафчиев, за когото очевидно няма невъзможни неща. Източник: woman.bg", "date": "2018.10.25", "title": "Христо Мутафчиев се върна в театъра осем години след инсулта "}
{"url": "http://epicenter.bg/article/Trima-raneni-pri-nov-intsident-s-migranti-na-granitsata-mezhdu-Bosna-i-Harvatiya-/166595/7/51", "text": "На граничния контролно-пропускателен пункт „Малевац“ се стигна до нов инцидент с мигранти, в резултат на който пострадаха най-малко трима души, единият от които служител на граничната полиция на Босна и Херцеговина, съобщават електронното издание на македонския вестник „Курир“ и Агенция \"Фокус\".  Между мигрантите е избухнал спор, напрежение обаче е имало и с представителите на властите, които са преместили палатките им, опънати на границата с Хърватия. Палатките са били принудително прехвърлени на сто метра от моста, на който хърватската полиция формира кордон, тъй като част от мигрантите са нападнали с предмети представителите на органите на реда.  По-рано бе съобщено, че граничната полиция се е опитала да установи нормален трафик при преминаването на ГКПП „Малевац“, който остана временно затворен заради напрежението с мигрантите.  Инцидентът не бе първия за деня. Трима мигранти получиха леки наранявания в конфликт с полицията при опит за преминаване на „Малевац“. Сред тях имаше и дете. Уточнява се, че полицай от Босна и Херцеговина също е пострадал.  Хърватската полиция наблюдава ситуацията от въздуха, а до моста е поставено и водно оръжие, в случай че мигрантите решат да предприемат опит да го пресечат.  В сряда мигранти пробиха полицейски кордон от страната на Босна и Херцеговина и се насочиха към граничния контролно-пропускателен пункт с Хърватия. При акцията имаше пострадали. На място бяха изпратени спецчасти на хърватската полиция. Заради случилото се движението през ГКПП „Малевац“ бе затворен изцяло за преминаване.  По данни на сараевските медии, в сблъсъците с полицията са участвали между 150 и 200 мигранти, сред които жени и деца.  Повече от 100 мигранти прекараха нощта срещу сряда край границата при „Малевац“, очаквайки да влязат в Хърватия. В същото време на гарата в Бихач полицията блокира влак, който пристигна от Сараево и не позволи на пътниците да го напуснат. Повечето от тях са били мигранти.  В района на Бихач има около 10 хил. мигранти, които искат да влязат на хърватска земя и оттам да отидат в страните от Европейския съюз.  ", "date": "2018.10.25", "title": "Трима ранени при нов инцидент с мигранти на границата между Босна и Хърватия "}
{"url": "http://epicenter.bg/article/Prisadata-na-Bil-Kozbi-nyama-da-bade-prerazgledana/166594/10/0", "text": "Съдия отхвърли иск на обвинения в сексуални посегателства 81-годишен комик Бил Козби за нов съдебен процес или преразглеждане на произнесена присъда, в съответствие с която актьорът ще прекара зад рашетките от 3 до 10 години, предаде ТАСС като цитира американски медии.  С иск за нов съдебен процес се обърнал към съдията бившият адвокат на Козби Джоузеф Грийн.  \"Съдът прецени, че поставените въпроси не изискват изслушване или дебати\", заяви съдията Стивън О'Нийл от окръг Монтгомъри в щата Пенсилвания.  През септември съд в Нористаун, Пенсилвания, осъди Козби на 3 до 10 години затвор по обвинения в насилствени действия със сексуален характер.", "date": "2018.10.25", "title": "Присъдата на Бил Козби няма да бъде преразгледана"}
{"url": "http://epicenter.bg/article/Fondyu-i-italianska-kuhnya---naslada-za-setivata/166636/9/0", "text": "Фондю е от ястията, които категорично са се наложили в \"световното меню\". Неговият уникално пъстър и артистично изискан букет от вкусове, послевкусове, аромати, го е направил популярен специалитет по всички континенти, особено сред творчески среди.   Известно е, че сред почитателите му са били велики имена като  например писателите Фьодор Достоевски, Оскар Кокошка, който е и ярък художник, Греъм Грийн, който е и силен драматург, незабравимият изпълнител Фреди Меркюри. А шоколадовото фондю е било неделен ритуал за човека-кино Чарли Чаплин.   Ястието води началото си преди векове от пастирите в швейцарските Алпи. Там вечер и нощем е студено и помагало греяното вино. Поради дългите престои сиренето, което е традиционно за региона и е било неотменна храна за пастирите, доста изсъхвало. Някой някога се е сетил да натроши и да разтопи твърдите буци в съда с вино върху огъня, а от поучената гъста смес да топи със залъци. С времето фондю се е пренесло в къщите и е станало фамилна храна за швейцарците, а търсенията за съчетаване на различни вкусове и аромати са дали класическата швейцарска рецепта за апетитното ястие. Обикновено се използват два вида сирене - грюер и  . Така се комбинират солен и сладък вкус, орехов и плодов привкус, пикантният, остър аромат на   се съчетава с полски аромати като при коситба. Към това се прибавят вкусовете и ароматите на виното, както и на различните подправки.  . Иначе даден вкус и аромат може да подтисне други и човек няма да получи истинската наслада от фондюто.   По принцип съдът предварително се намазва с чесън, сирената се разтопяват до крем в бялото вино, в което има малко брашно и лимонов сок, овкусява се с черешова ракия, черен пипер, индийско орехче, кимион, копър. Със специални вилици всички топят в общия съд с хляб, може и картофи, краставички и др. Шоколадовото фондю, както и вариантите с месо в бульон или мазнина, се появяват по-късно, но също са изключително вкусни.   Когато става дума за храна, първата асоциация с Италия са пицата и пастата. Всъщност обаче   е изключително разнообразна и предлага цяло пътешествие.   Видовете блюда са в широк диапазон - тестени, месни, зеленчукови, плодови, рибни, салати, супи, сосове, десерти, изтънчено съчетавайки разнообразни вкусове и аромати. Супата минестроне например е от 7 вида зеленчуци и 7 вида подправки, като по-късно към нея започнали да прибавят месо, ориз, паста.   Смята се, че първообразът на днешната пица е \"измислен\" в Неапол. Но италианците имат безбройно много видове, тъй като всеки регион си има свой специалитет за пица и то с варианти. Сирената обикновено са задължителна съставка, но по места са с различни вкусови качества и аромати, освен това има с домати, с риба, с шунка, гъби, маслини, морски дарове, сосове и т.н.. Овкусяването също има многобройни варианти - с босилек, пипер, чесън, риган, магданоз, люти чушлета, силно ароматната майорана др. Подобно разнообразие има и при пастата - тя е стотици видове, всеки от които има свои неповторими вкусове и аромати.   Най-популярни са пиците Маргарита, Неаполитана, Прошуто, Куатро стаджони, и др.; от пастата са най-разпространени спагетите, лазанята, канелоните, ньоки и т.н. Като цяло Южна Италия е известна със зеленчуковите ястия, Централна Италия е дала популярните брускети и кростините, Северна Италия - качамакът и ризото. Рибата и морските деликатеси са традиционни за цялата страна.", "date": "2018.10.25", "title": "Фондю и италианска кухня - наслада за сетивата"}
{"url": "http://epicenter.bg/article/Kakvo-da-sgotvim-na-26-oktomvri--Dimitrovden---vkusni-retsepti/166434/9/25", "text": "На утрешния голям християнски празник, посветен на Св. Димитър на трапезата се приготвя курбан или гювеч от овнешко и пилешка яхния — от петел, ако именникът е мъж и от кокошка, ако е жена. Сервират се зеленчуци. Също на масата се слага варена царевица, пестил, пита с ябълки или печени ябълки, рачел, тиква.     Необходими продукти: петел - 1 бр. масло - 200 г доматено пюре - 2 с.л. лук - 6 глави брашно - 2 с.л. червен пипер черен пипер сол   Начин на приготвяне: Петелът се порцира и запържва. Добавя се доматения сос и лука. Оставя се да се задуши под капак за 10-15 минути.   Прибавят се брашното и малко вода.   Готовата яхния се сервира поръсена със червен пипер.   Необходими продукти: 1 кг брашно 1,5 кг ябълки 25 г мая 100 г захар 200 мл олио 100 орехи смлени 1 и ½ ч.ч вода кора от 1 лимон щипка со   Начин на приготвяне: Маята се разтваря в топла водичка. Замесва се меко тесто с брашното, олиото и маята. Разделя се на три равни парчета.   Ябълките се настъргват. Прибавя се захар, лимонова кора и орехи.   В намаслена тавичка се слагат корите една по една, а отгоре се разстрила и сместа. И така, докато корите привършат.   Пече се в умерена фурна до готовност.   Топлата пита се поръсва с пудра захар.   Необходими продукти: - 2 кг тиква - 2 кг захар - 1 л вода - 2 ч.л. лимонена киселина - за ароматизиране - 2 ванилии; индрише; - орехови ядки   За варната вода: - 3 препълнени с.л. хидратна вар  - 4 л вода   Начин на приготвяне: Приготвяне на варната вода: Първо се приготвя т.н. *варно мляко*. Хидратната вар се слага във водата, за да се разтвори. Внимавайте да не я вдишате! С нея се работи така - поставя се в съда и постепенно се налива малко вода, първо да стане на кашичка и след това се долива останалото количество вода. Оставя се да престои 2 – 3 часа. Разбърква се няколко пъти и се оставя варта да се утаи. Варна вода е утайката.   Затова след като се утаи напълно, внимателно се отлива, за да не се размъти. Добре е да се прецеди през тензухена кърпа или марля.   Тиквата се реже на резенчета с дължина 3-4 см и дебелина 1.5 см. Престояват 2-3 часа във варната вода, разбърква се няколко пъти. Изваждат се и се измиват обилно. Подсушени се слагат във врящ сироп, приготвен от захарта и водата.   Сладкото се вари, докато стане гъста смес. Няколко минути преди да го махнете от котлона, прибавете лимонената киселина, ванилията и ореховите ядки. Готовата смес се разлива по бурканчета. Захваря се с винтова капачка и се херметизира.  ", "date": "2018.10.25", "title": "Какво да сготвим на Димитровден - вкусни рецепти"}
{"url": "http://epicenter.bg/article/Protestite-na-maykite-ostavat-do-ostavkata-na-Valeri-Simeonov/166587/2/0", "text": "Протестите на майките остават до оставката на Валери Симеонов. Те не приемат извинението м, тъй като то е поднесено под диктат. Снощи спонтанен протест на майките на деца с увреждания се проведе пред централата на партията на Валери Симеонов - НФСБ. Сградата беше \"обстреляна\" с тоалетна хартия и яйца, предаде Нова телевизия. Въпреки извиненията, които поднесе вчера вицепремиерът Валери Симеонов за обидите към децата с увреждания и майките им, в 17.30 ч. пред Министерския съвет отново се събраха около 100-150 протестиращи. Недоволните родители настояха Симеонов да поеме политическа отговорност за думите си. Те заявиха, че не искат извинения, а оставка. Затова и спонтанно решиха да продължат да искат оставката на вицепремиера под прозорците на неговата партия.   „Той продължава да се държи безобразно, вчера нарече хората, които протестират \"тюрлюгювеч\", нарича децата ни недъгави с изкривени деформирани крайници. Унизително ми е да повтарям думите му, Това показва отношението му към хората с увреждания и ние не видяхме да се извини към тях за това, което им причини. И смятаме, че на такъв пост не може да бъде такъв човек, това не може да е лицето на държавата. Извинението прозвучава като изпросено, той и днес нарече децата ни инвалиди“, каза една от жените с челни тениски. Тя обясни, че протестите ще продължат до оставката на Симеонов. Минути преди 19 ч. протестиращите тръгнаха от Министерския съвет към Орлов мост и движението по бул. \"Цар Освободител\" беше затворено до ул. \"Раковски\". Сред хората, които минаха край протеста, се появиха и мнения, че трагедията на майките на деца с увреждания се използва за политически цели: \"Целта на всичките тези неща е да се свали правителството, но на българина му е къса паметта, българинът забрави когато БСП и ДПС ограбиха държавата и цялото това нещо те сега го искат обратно.\" Тони Маринова е сред майките, които се дистанцират от последните протести. Дъщеря й е със синдром на Даун. \"Това политизиране на проблема и изместване на фокуса ни изигра много лоша шега, в момента има хора, на които едва ли не вече им е писнало да ни гледат, припознават ни като едни врякащи майки, които искат само пари\", каза Маринова.", "date": "2018.10.25", "title": "Протестите на майките продължават до оставката на Валери Симеонов"}
{"url": "http://epicenter.bg/article/Tsvetanov-na-forum--Trafik-na-hora-i-kiberprestapleniya----Nay-vazhnoto-e-da-pazim-detsata-si-v-internet/166600/2/0", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов говори на конференцията „Трафик на хора и киберпрестъпления\" по повод Европейския ден за борба с трафика на хора, предаде Novini.bg   ,,Винаги има още какво да се направи по отношение на киберпрестъпността и в борбата срещу този тип престъпления'', каза Цветанов.   ,,Важно в борбата срещу трафика на хора е идентифицирането на жертвите, защото така може да се направят изводи. Трябва да се осъществява координация в превантивната дейност'', допълни той.   ,,Всички институции могат да си свършат своята работа. Искам да подчертая, че тук основна роля играе Министерството на вътрешните работи и в частност Главна дирекция „Борба с организираната престъпност''. Координацията на нашите европейски също е от значение. Трябва да отчетем помощта на британския посланик Ема Хопкинс, която винаги е била активен участник за провеждането на кампании и кръгли маси'', каза председателят на ПГ на ГЕРБ.   ,,Трябва да помогнем на онези, които вече са станали жертви. Има много нови неща, които се случиха през последните години и силно вярвам, че Явор Колев ще спомогне за по-голяма информационна кампания по този въпрос. Най-важното към този момент е да пазим децата си в интернет. В това отношение Министерството на образованието може да бъде един сериозен партньор, тъй като всяко едно дете може да бъде потенциална жертва и ние сме длъжни да го предпазим. Ето защо ще продължим с информационна кампания, за да предотвратим в попадането на невинни хора в такива мрежи'', обясни Цветанов.   ,,Убеден съм, че средствата, които се генерират в това престъпление, нарастват с всяка изминала година, защото миграционните процеси допринасят много за този трафик. Ето защо са необходими механизми за противодействие. В тази връзка искам да изкажа своите благодарности и към медиите, които вярвам ще допринесат за тази информационна кампания'', завърши Цветан Цветанов.  ", "date": "2018.10.25", "title": "Цветанов: Най-важното е да пазим децата си в интернет"}
{"url": "http://epicenter.bg/article/Hasan-Ademov--Skandalno-e-predlozhenieto-Valeri-Simeonov-da-oglavi-Saveta-za-horata-s-uvrezhdaniya/166604/2/48", "text": "Ясно е, че предложението вицепремиерът Валери Симеонов да оглави Националния съвет за интеграция на хората с увреждания е скандално. Това каза пред журналисти в парламента председателят на социалната комисия и депутат от ДПС Хасан Адемов, предаде репортер на Агенция „Фокус“.  „Между първо и второ четене ще предложим министърът на труда и социалната политика да е този, който да оглави Съвета“, заяви той. „Независимо от мотивите и кой е предложил текста, предложението в Закона за хората с увреждания е на Министерски съвет“, коментира Хасан Адемов.  „В Закона за интеграция на хората е записано, че в Правилника му се определя кой да оглави Националния съвет за интеграция на хората с увреждания. Записано е, че министърът на труда и социалната политика е председател, а ротационен председател е от национално представените организации на и за хората с увреждания“, обясни депутатът от ДПС.  „Във вида, в който е предложено, зам.-министър председател да бъде начело на Националния съвет, при ситуацията, в която се намираме, е скандално“, обяви Хасан Адемов.  „Всичко по въпроса беше казано в декларацията на председателя на ПГ на ДПС вчера. Ако има някакви допълнителни новини, ще ги чуете утре след заседанието на Централния съвет“, каза още той.  ", "date": "2018.10.25", "title": "Хасан Адемов: Скандално е предложението Валери Симеонов да оглави Съвета за хората с увреждания"}
{"url": "http://epicenter.bg/article/Anton-Kutev--Valeri-Simeonov-da-oglavi-Natsionalniya-savet-za-horata-s-uvrezhdaniya--Tova-e-vits-/166605/2/0", "text": "„Валери Симеонов да оглави Националния съвет за интеграция на хората с увреждания звучи като виц“. Това заяви зам.-председателят на ПГ на „БСП за България“ Антон Кутев пред журналисти в парламента.   Той припомни, че проектът на Закон за хората с увреждания, където е записана тази промяна, е писан преди да избухне скандалът с вицепремиера Симеонов по повод думите му за майките на деца с увреждания. „Самият закон не е лош и идеята да се качи нивото, от министър на вицепремиер, е добра“, подчерта социалистът. По думите му политиката за хората с увреждания не е работа само на социалното министерство, но и на здравното, регионалното, образователното и други министерства.   „Проблемът не е в закона, а в човека. Идеята, тази политика да се координира от вицепремиер, е добра, лош е вицепремиерът. Този човек не може да върши тази работа“, категоричен бе той. Антон Кутев заяви, че Валери Симеонов не може да отговаря не само за тази дейност, но той не може да ръководи и другия му поверен съвет- за интеграцията на малцинствата. „Ситуациите, той да отговаря точно за тези два съвета, са комични“, коментира зам.-председателят на ПГ на левицата.   Запитан какви действия ще предприеме БСП, ако Симеонов не си подаде оставката, Кутев отговори: „Няма как да не си я подаде. Рано или късно, ще му се случи. Скоро.“    ", "date": "2018.10.25", "title": "Антон Кутев: Валери Симеонов да оглави Националния съвет за хората с увреждания?! Това е виц!"}
{"url": "http://epicenter.bg/article/Gabriel--Momichetata-tryabva-da-sa-predupredeni-kakvo-se-krie-onlayn--kiberhigienatata-e-vazhna/166606/2/0", "text": "В началото на 2019 г. ще отворим кризисен център за деца, работещ на принципа на жилища от защитен тип. Това каза кметът на София Йорданка Фандъкова на конференция \"Трафик на хора и киберпрестъпления: връзки, противодействие и превенция“, предаде Канал 3.   \"Днес е Европейският ден за борба с трафика на хора. Жертвите на тези престъпления могат да бъдат от всякаква възраст и пол. В световния доклад на ООН се казва, че сексуалната експлоатация е най-често идентифицираната форма на трафик на хора – 79%, следвана от принудителен труд -18%“, заяви Фандъкова.   Тя припомни, че през 2017 г. на територията на София е открит Кризисен център за деца и приют за хора, жертва на трафик. \"За тази година подкрепа са получили 17 души, от които 7 деца. Столична община разполага и с кризисен център за деца, пострадали от насилие. Неговият капацитет е 22 места“, обясни Фандъкова. Тя посочи, че Кризисният център за деца осигурява и институционална закрила на децата, пострадали от различни форми на насилие в семейството или извън него.   \"Заедно с Националната комисия за борба с трафик на хора в началото на 2019 г. ще отворим кризисен център за деца, работещ на принципа на жилища от защитен тип. В него ще могат да получат закрила деца, жертви на трафик, като капацитетът му ще е 10 места. Проектът ще бъде изпълнен с държавно финансиране в сграда предоставена от МО. Столична община ще администрира услугата. Нашите усилия са насочени към формирането на реални политики\", каза още Йорданка Фандъкова.   Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов, който също присъстваше на конференцията в столичния хотел \"Хилтън\", добави: \"Винаги има какво още да се направи. Най-важното е, че на форума присъства и министърът на вътрешните работи, директорът на ГДБОП гл. комисар Ивайло Спиридонов и Явор Колев, началник на отдел „Киберпрестъпност“ – ГДБОП.\"   \"Има представители и на МОН – Ваня Кастрева и Милена Дамянова, народен представител и председател на Комисията по образование и наука. Благодаря и за участието на прокуратурата. Все още страната ни влиза в статистиката за източник на трафик. Важно е идентифицирането на жертвите в борбата с трафика на хората. Основна роля играе и МВР в лицето на ГДБОП. Международното сътрудничество е ключово“, обясни Цветанов.   Еврокомисарят Мария Габриел предложи да бъде създадена европейска платформа, която много по-бързо да подпомага жертвите на трафик. \"Новите технологии еволюират изключително бързо, но с тях и формите за трафик на хора. Новите технологии ни дават по-различна картина – в много по-кратко време мащабите на това престъпление могат да бъдат по-големи“, заяви Габриел.   По думите ѝ затова е важна превенцията и информационните кампании. \"Момичетата особено трябва да знаят какво се крие зад онлайн пространството. Затова киберхигиенатата е важен елемент. Значима е и ролята на българското гражданско общество. Добре е да помислим защо да не бъде създадена европейска платформа, с която да може много по-бързо да се помага на жертвите“, допълни Габриел.   Габриел уточни, че ЕК ще публикува следващия си доклад за борбата с трафика на хора. \"Само когато сме единни на всички нива, можем да постигнем резултати\", подчерта още еврокомисарят.   Председателят на Фондация \"Ханс Зайдел“ проф. Урсула Менле заяви, че ще работят с всички институции, които се ангажират в борбата с трафика на хора и киберпрестъпленията. \"Конференцията е важна предпоставка да се изградят мрежи, за да се свържат всички ангажирани с тази проблематика“, добави тя.  ", "date": "2018.10.25", "title": "Мария Габриел: Момичетата трябва да знаят какво се крие онлайн, киберхигиенатата е важна"}
{"url": "http://epicenter.bg/article/Franchesko-Roka--Balgariya-mozhe-da-se-gordee-sas-svoeto-grazhdansko-obshtestvo-/166607/2/0", "text": "България може да се гордее със своето гражданско общество, а сътрудничеството между правителството и Българския червен кръст е модел за работа не само за региона, но и за Европа. Това заяви президентът на Международната федерация на дружествата на Червения кръст и Червения полумесец Франческо Рока, който се срещна със заместник министър-председателя Томислав Дончев в рамките на своето работно посещение в България, съобщи правителствената информационна служба.  В Министерския съвет двамата обсъдиха добрите практики в съвместната дейност на българските институции с дружествата на Червения кръст, както и потенциала този модел на сътрудничество да бъде надграден на регионално ниво. Председателят на Българския червен кръст акад. Христо Григоров изрази намерението на организацията да изгради мащабен център със складова база и звено за обучение на парамедици и доброволци, който при кризи и бедствени ситуации да подпомага хуманитарни дейности не само в България, но и за Балканите.  Томислав Дончев и Франческо Рока се обединиха, че доброволческата работа е основен фактор за преодоляването на кризи от хуманитарен и природен характер, а положителната нагласа към нея е белег за изграждането на активно гражданско общество и самосъзнание. В хода на разговорите Франческо Рока изтъкна потенциала и постиженията на младежката доброволческа общност и спасителните екипи на БЧК, създадени също на доброволни начала, които подпомагат работата на институциите при кризи и спасителни акции. Той изтъкна необходимостта в законодателството на държавите от ЕС да бъде уточнен трудовоправният статус на работното време, което доброволците отделят за полагане на общественополезен труд.  ", "date": "2018.10.25", "title": "Франческо Рока: България може да се гордее със своето гражданско общество "}
{"url": "http://epicenter.bg/article/Yavor-Notev-saobshti--che-vchera-e-imalo-sreshta-na-liderite-na-Obedineni-patrioti/166608/2/0", "text": "Депутатът от \"Атака\" Явор Нотев съобщи пред медиите в парламента, че вчера следобед е имало среща между лидерите на трите партии в Обединени патриоти - ВМРО, \"Атака\" и НФСБ.   \"Моята информация е, че е имало среща само между лидерите в малката коалиция. Така беше организирана и така се е провела в късния следобед вчера\", каза Явор Нотев, цитиран от „Фокус“. Но добави, че от срещата няма официално съобщение, а резултатите от нея не са му известни. Нотев бе призован от медиите да коментира законопроекта за хората с увреждания, според който ресорният вицепремиер оглавява Националния съвет за интеграция. В момента това е Валери Симеонов, който миналата седмица предизвика скандал с репликите си към майките на деца с увреждания. По този повод Явор Нотев коментира: „Въпросът е дискусионен, нека да изчакаме решението“. Запитан подходящ ли е Валери Симеонов да оглави съвета, той посочи: „Това е въпрос и на лична преценка. Бих казал, че в определената ситуация подобно предложение съдържа известна провокация към общественото настроение“. „Не ми се струва удачно да се приема такъв риск, както от вносителите, така и от поддръжниците, а може би и като избор на вицепремиера Симеонов. Това е мое мнение“, каза още Явор Нотев.    ", "date": "2018.10.25", "title": "Явор Нотев съобщи, че вчера е имало среща на лидерите на Обединени патриоти"}
{"url": "http://epicenter.bg/article/Svetlana-Angelova--GERB--Mozhe-da-reshim-ne-Simeonov-da-oglavi-saveta-za-horata-s-uvrezhdaniya/166609/2/0", "text": "Смятам, че няма никаква драма и след консултации и обсъждане, текстът може да претърпи промени. Това каза пред журналисти в парламента зам.-председателят на социална комисия и депутат от ГЕРБ Светлана Ангелова по повод текста в законопроекта за хората с увреждания, според който ресорният вицепремиер оглавява Националния съвет за интеграция, който в момента е Валери Симеонов, предаде репортер на Агенция „Фокус“.   „Между първо и второ четене проектозаконът за хората с увреждания ще претърпи промени. Ще обсъдим предложението кой да оглави съвета“, обясни тя. „Ясно е, че има напрежение, след консултации текстът може да бъде преработен“, коментира Светлана Ангелова.   „Никой от национално представителните организации на и за хората с увреждания от присъстващите в социална комисия вчера, от протестиращите майки, от синдикати, от работодатели не е коментирал този текст“, уточни тя. „Предложението е продиктувано от това, че съгласно Конвенцията за права на хората с увреждания координацията на политиките трябва да се осъществи на по-високо ниво“, поясни Светлана Ангелова и допълни, че политиката за хората с увреждания е хоризонтална и засяга всички ресори - здравеопазване, регионална и социална политика.   „Досега председател на Националния съвет за интеграция на хората с увреждания е министърът на труда и социалната политика, а трябва да бъде по-високо ниво“, обясни депутатът. „В предложението е визирано не името Валери Симеонов, а ресорният вицепремиер“, каза още Светлана Ангелова.  ", "date": "2018.10.25", "title": "Светлана Ангелова, ГЕРБ: Може да решим друг, а не Симеонов да оглави съвета за хората с увреждания"}
{"url": "http://epicenter.bg/article/Karakachanov-i-Siderov-bili-na-zavedenie-snoshti--no-za-nishto-ne-se-razbrali/166610/2/0", "text": "Коалиционните партньори Волен Сидеров и Красимир Каракачанов са провели среща снощи в столичния ресторант „Къщата с часовника“, потвърдиха за Епицентър.бг от ВМРО. Двамата са били на маса в отделна стая, като често излизали от помещението, за да провеждат телефонните разговори далеч един от други.   Срещата не била предварително уговорена. Привечер Каракачанов тръгнал към кръстовището на улица „Оборище“ и бул. „Евлоги и Христо Георгиеви“, където вчера беше открито бомба от Втората световна война. Тогава Сидеров му се обадил да се видят и му казал, че е в „Къщата с часовника“ - любимото му заведение, където наскоро той забърка скандал с чужденци.    Военният министър се опитал да изглади противоречията между Волен Сидеров и Валери Симеонов, но не постигна успех. „Нищо не са се разбрали“ , обясниха от ВМРО.    Припомняме, че лидерът на „Атака“ и колегата му от НФСБ Валери Симеонов са в открит конфликт. Покрай скандала с репликата на вицепремиера за „кресливите майките с уж болните деца“, Сидеров му поиска оставката, но Красимир Каракачанов се възпротиви с мотива, че това ще доведе да падане на правителството на ГЕРБ и „Обединени патриоти“.", "date": "2018.10.25", "title": "Каракачанов и Сидеров били на заведение снощи, но за нищо не се разбрали"}
{"url": "http://epicenter.bg/article/Unishtozhiha-200-kilogramovata-bomba-na-poligon--Slivnitsa-/166612/2/0", "text": "Специализирани екипи от състава на Сухопътните войски и Военновъздушните сили транспортираха днес авиобомбата от времето на Втората световна война. Това съобщиха от пресцентъра на Министерство на отбраната. Тя беше открита при изкопни работи за новото метро в района на булевард „Евлоги и Христо Георгиеви“ 82.   При спазване на всички мерки за безопасност специализираните екипи, с ръководител полковник Йордан Йорданов – началник на сектор „Инженерни войски“ от командването на Сухопътните войски, в 11.10 часа взривиха авиобомбата на полигон \"Сливница\".   При взривяването е използван 2.5 кг тротил. След първичния взрив е последвал вторичен – от самата авиобомба.  ", "date": "2018.10.25", "title": "Унищожиха 200-килограмовата бомба на полигон „Сливница“"}
{"url": "http://epicenter.bg/article/Dimitar-Stoyanov--Da-promenish-zakonoproekt-zaradi-tsinichno-povedenie-na-edin-vitsepremier-e-glupost-/166615/2/0", "text": "това пише във Фейсбук Димитър Стоянов, главен секретар на президента Радев.  Поводът за неговия коментар е решението на социалната комисия ресорен вицеприемр да оглави Националния съвет за интеграция на хората, който в момента е Валери Симеонов. Това предизвика взрив от гневни коментари.  В отговор на обществената реакция  зам.-председателят на социална комисия и депутат от ГЕРБ Светлана Ангелова заяви, че \"няма никаква драма и след консултации и обсъждане, текстът може да претърпи промени\", така че Симеонов да не застава начело на този съвет.  \"Ще обсъдим предложението кой да оглави съвета. Ясно е, че има напрежение, след консултации текстът може да бъде преработен“, посочи Светлана Ангелова.  ", "date": "2018.10.25", "title": "Димитър Стоянов: Да промениш законопроект заради цинично поведение на един вицепремиер, е глупост!"}
{"url": "http://epicenter.bg/article/Pekin--Kitay-ne-iska-hegemoniya--svetat-ne-se-nuzhdae-ot-nova-Studena-voyna/166580/7/0", "text": "Китай не се стреми към световна хегемония и няма да участва в оръжейна надпревара, независимо от своето ниво на икономическо развитие. Това заяви министърът на отбраната и член на Държавния съвет на КНР Вей Фънхъ.   „Развитието на Китай никога няма да създава заплаха за нито една държава по света. Независимо от нивото на своето развитие, ние никога няма да се стремим към хегемония, а също така няма да участваме във военна експанзия и оръжейна надпревара“, каза китайският министър.   Пекин е твърдо против демонстрацията на сила в Южнокитайско море. „В момента ситуацията в Южнокитайско море остава стабилна и се запазва тенденцията за подобряване. Това доказва, че държавите от региона могат да разрешат собствените си проблеми“, подчерта Вей Фънхъ. В същото време той предупреди, че Китай ще отстоява своята териториална цялост и е готов да плати за това всяка цена. „Ако някой, някога се опита да отдели Тайван от Китай, китайските въоръжени сили ще предприемат решителни действия. И ние ще платим всяка необходима цена“, каза той при откриването на Сяншанския форум по сигурността в Пекин. Вей Фънхъ подчерта, че сътрудничеството между въоръжените сили на Китай и Русия е добър пример за целия свят и не е насочено срещу трети страни.   „Добър пример за сътрудничество са отношенията между въоръжените сили на КНР и Русия. Те отразяват отказ от създаване на съюзи, а също така следват принципите за неконфронтация и не са насочени срещу трети държави“, каза министърът на отбраната. Той отправи сериозни критики към американския вицепрезидент Майкъл Пенс заради неговото изказване, че Китай се меси във вътрешните работи на САЩ. Според него подобни изявления сериозно са навредили на двустранните отношения. „Неотдавна високопоставен ръководител на САЩ произнесе реч, обвинявайки Китай в намеса във вътрешните работи на САЩ и неоснователно разкритикува китайската външна политика. Това сериозно навреди на двустранните отношения и сътрудничество. Китайската страна е възмутена и решително се обявява против подобни изказвания“, заяви Вей Фънхъ. „Призоваваме американската страна да избягва подобни практики, да престане да нанася щети на китайските интереси и двустранните отношения“, добави той. Вей Фънхъ е убеден, че „светът вижда добре, къде е справедливостта“.   „Фактите показват, че вече се е изчерпал моделът на сигурност, основаващ се на противопоставянето. Светът не трябва да се връща към епохата на Студената война. Страните трябва да уважават взаимния си суверенитет, сигурност и интереси. Те трябва да създадат равноправен, доверителен и взаимно изгоден модел на партньорски отношения“, обобщи китайският министър на отбраната.   На 4 октомври американският вицепрезидент Майк Пенс обвини Пекин, че „манипулира американската демокрация“.   VIII Сяншански форум по сигурността се провежда от 24 до 26 октомври в Пекин. Негови организатори са министерството на отбраната, а също така Асоциацията за военни науки и Института за международни стратегически изследвания на Китай. Във форума участват представители от 79 страни. /ТАСС    ", "date": "2018.10.25", "title": "Пекин: Китай не иска хегемония, светът не се нуждае от нова Студена война"}
{"url": "http://epicenter.bg/article/Elizabet---s-parvi-komentar-za-Brexit--Velikobritaniya-ochakva-novo-partnyorstvo-s-Evropa/166585/7/0", "text": "Великобритания очаква ново партньорство с Европа след Брекзит. Това заяви британската кралица Елизабет II на прием в Бъкингамския дворец. Това предаде Би Би Си, цитирана от „Канал 3“. Кралицата даде гала вечеря в чест на визитата на краля на Холандия Вилем-Александър и съпругата му кралица Максима.   Пред гостите си Елизабет II произнесе реч, в която отбеляза специалните отношения между Великобритания и Холандия и изрази увереност, че те няма да бъдат повлияни от излизането на страната й от Европейския съюз. От своя страна крал Вилем-Александър заяви, че напускането на общността от Великобритания го огорчава, но Брекзит не бива да се приема като сбогуване.    ", "date": "2018.10.25", "title": "Елизабет ІІ с първи коментар за Brexit: Великобритания очаква ново партньорство с Европа"}
{"url": "http://epicenter.bg/article/Makron-izgoni-zhurnalisti-ot-Eliseyskiya-dvorets/166590/7/0", "text": "Канцеларията на френския президент потвърди, че залата за журналисти ще бъде преместена извън Елисейския дворец, въпреки протестите от медиите, че това ще ги затрудни в отразяването на дейността на президенството, предаде Асошиейтед прес  и БТА .   Пресклубът в двореца съществува повече от 40 години. Скоро след встъпването му в длъжност миналата година сътрудници на Макрон обявиха, че той ще я премести извън сградата, припомня Ройтерс.   Новият медиен център ще бъде завършен до края на годината и ще предостави подобрени работни условия за повече журналисти, съобщи президентската канцелария късно снощи, въпреки че асоциацията на акредитираните към президентството журналисти бяха призовали Макрон да промени решението си.   Новата зала ще осигури места за 35 журналисти вместо сегашните 16. Старото помещение в сградата ще бъде преустроено в заседателна зала за екипа на президентството.   Запитан по-рано тази година за плана, Макрон заяви пред журналисти, че преместването е част от по-широки усилия за преустройство на двореца, наложено от натиска за съкращаване на разходите и нуждата на президентския екип от нова заседателна зала. Според журналистите обаче преместването на залата извън двореца ще ощети един символ на прозрачността и отчетността, в полза на предпочитаната Макрон комуникационна стратегия да използва Туитър и Фейсбук, за да заобикаля медиите.Те се оплакват, че новият медиен център ще ограничи достъпа им до правителствените служители, отбелязва Ройтерс.   Прозорците на сегашното помещение гледат към централния двор на двореца, което позволява на журналистите да виждат посетителите, които влизат или излизат. Макар че според президентската канцелария преместването ще осигури на повече журналисти по-модерна и сигурна работна среда, правителствени източници признават пред Ройтерс, че главната цел е да се предотврати лесният достъп до съветници и служители, които могат да издадат неофициална информация.  ", "date": "2018.10.25", "title": "Макрон изгони журналисти от Елисейския дворец"}
{"url": "http://epicenter.bg/article/Goranov--Ne-tryabva-da-ima-revnost-mezhdu-sindikati-i-rabotodateli/166617/2/0", "text": "„Няма как да очакваме 100% съвпадения на позициите между правителството и синдикатите. Този път обаче сме доста близко спрямо това, което очакват синдикалните членове. Въпреки че работодателите биха упрекнали една теза, която свързва директно очакванията на синдикатите с фискалната рамка. Тази ревност между работодатели и синдикати не трябва да съществува”.   Това каза финансовият министър Владислав Горанов, който взе участие в обсъждането на бюджета за 2019 г. в КНСБ, предаде БГНЕС. Той се въздържа да коментира детайли от проекторамката на бюджета и коментира как може дефицитът от 600 млн. лева да бъде избегнат.   „Единият вариант е предложете откъде да махнем 600 млн. лв., за да балансираме бюджета. Следваме фискалната стратегия още от 2014 г., която тогава за първи път предложих като финансов министър. През 2020 г. бюджетът ще бъде балансиран и като разчет. Нека приемем, че този дефицит, това планирано превишение на разходите над приходите е един вид буфер за по-неблагоприятно развитие на икономиката от очакваното. Не виждам нищо драматично. Въпреки това има много рискове за икономиката ни заради опита за налагане на мерки за протекционизъм най-вече от страна на САЩ и агресивното им и провокативно поведение по отношение на останалите държави с развити икономики”, заяви Горанов.   Той добави, че до 2021 г. се очаква равнището на дълга спрямо БВП ще намалее, достигайки 17%.   На журналистически въпрос дали ще има коледни добавки, Горанов каза, че е рано да се каже и на този етап се правят изчисления. До средата на следващия месец ще стане ясно и те ще бъдат изплатени с пенсиите в началото на декември, подчерта още той.    По отношението на обезщетението на майките през втората година и не може ли да се повиши размерът му след първата година, той каза, че не приема като добър подход хора, които са в работоспособна възраст, да си стоят вкъщи, имайки предвид, че пазарът на труда страда от липса на кадри.   „Неслучайно миналата година въведохме и възможността за получаването на половината от високото обезщетение за първите 410 дни, ако майката се върне на работа”, заяви Горанов.  ", "date": "2018.10.25", "title": "Горанов: Не трябва да има ревност между синдикати и работодатели"}
{"url": "http://epicenter.bg/article/Na-obsazhdane-na--quot-Viziya-za-Balgariya-quot--Harmanli--Ivaylovgrad-i-Lyubimets-iskat-politiki-za-mladite-hora/166620/2/0", "text": "С развитието на Харманли и връщането на младите хора в региона, решаването на проблемите в образованието и здравеопазването бяха свързани основните въпроси по време на срещата на жителите на общината с народните представители от ПГ на „БСП за България“ Николай Цонков, Тома Томов и проф. Иво Христов. Хората казаха, че трябва да се обърне внимание на регионите и тяхното развитие.   Тома Томов заяви: „Китай е пример за новия тип държава, където ще бъде ликвидирана бедността. В България липсва стратегическо мислене в управлението“. Според депутата Иво Христов един от основните проблеми в България е демографската катастрофа и за да се преборим с нея е необходимо да имаме нова философия на управлението, която да обърне внимание на икономиката и доходите. \"Затова с Визията предлагаме държавата реално да участва в икономиката, да подпомага предприемачите и да се създадат работни места и условия за връщане на младите хора в родината“- отбеляза Иво Христов.  На среща с народните представители Дора Янкова и Любомир Бонев представители на малкия и среден бизнес от Ивайловград подкрепиха предложенията във Визията, свързани с премахването на административната тежест върху тях и подкрепата на държавата. Жителите на общината се присъединиха към подкрепата на предложенията във Визията и направиха своите за нейното допълване. Те одобриха и предложението на БСП за по-справедливи данъци. Хората заявиха, че държавата не се грижи за региона и малките населени места, липсва всякаква регионална политика, нови работни места не се откриват, а младите хора напускат родните си места и заминават в чужбина. „Идването на ГЕРБ на власт в малките общини е почти равно на политически терор“, заявиха жителите на Ивайловград. Те поискаха намиране на модел, при който на местни избори, във всяко населено място, да гласуват само постоянните му жители. Ивайловградчани определиха санирането в града като кражба и заявиха, че липсата на инфраструктура и проблемите на гражданите не интересуват местните управници. „Кражбата на публични средства трябва да престане“, казаха още жителите на града.  В Любимец жителите на общината поставиха въпроси, свързани със земеделието и предложения за решаването на проблемите в сектора. „Ние сме извън парламента, при вас, защото и вотът на недоверие показа, че тази трапезна коалиция си е самодостатъчна“, каза народният представител Филип Попов. Той добави, че БСП търси решението на проблемите на страната не само в парламента, но и сред хората. Народният представител Румен Георгиев подчерта, че България трябва да има нова аграрна политика и тя да бъде свързана с всички култури, а не само с пшеницата. \"Европейските средства трябва да се разпределят към всички земеделски производители - малки, средни, кооперации, големи. Защото сега, шест големи производители на зърнени култури получават почти всички средства, а над 85% от зеленчуците и плодовете у нас са вносни\", каза още Георгиев. Тези наши предложения са заложени във \"Визия за България\", затова искаме да ги обсъдим с всички българи\", добави Румен Георгиев. На срещата народните представители заявиха, че принципът- парите следват ученика е порочен и той трябва да бъде премахнат.  ", "date": "2018.10.25", "title": "На обсъждане на \"Визия за България\":  Харманли, Ивайловград и Любимец искат политики за младите хора"}
{"url": "http://epicenter.bg/article/Byudzhetnata-komisiya-v-parlamenta-shte-obazhda-na-vtoro-chetene-promenite-v-danachnite-zakoni/166578/2/0", "text": "Промените в данъчните закони ще бъдат обсъдени на второ четене в Комисията по бюджет и финанси в парламента. С предлаганите промени в данъчните закони се въвежда нова формула за данъка върху автомобилите, която ще включва и екологичен компонент. С нея налогът върху старите автомобили ще поскъпне до 30%, която е не повече от 10 или 15 лева заради ниската база.   Също така се създава възможност общините да обменят информация помежду си като по този начин 50-процентната отстъпка за основно жилище ще може да се използва само за един имот.    ", "date": "2018.10.25", "title": "Бюджетната комисия в парламента ще объжда на второ четене промените в данъчните закони"}
{"url": "http://epicenter.bg/article/Parvi-snyag-na-Shipka/166579/2/0", "text": "Първият сняг падна на прохода Шипка, предаде кореспондентът на БГНЕС от региона. Цяла нощ няколко машини на пътноподдържаща фирма почистваха прохода. Заради ниските температури и бурния вятър, на места се образуваха заледявания. Движението в прохода се осъществява без ограничения. Тази нощ настъпи рязко застудяване в цялата страна, което е придружено от силен вятър. На много места преваля дъжд, а в Предбалкана за кратко преваля и сняг. Минималните температури през деня се очаква да бъдат между 1 и 6 градуса, а максималните – между 10 и 15. Ще продължи да духа силен северозападен вятър.    ", "date": "2018.10.25", "title": "Първи сняг на Шипка"}
{"url": "http://epicenter.bg/article/D-r-Tanya-Andreeva--Da-abdikirash-ot-zdraveto-za-detsata-i-da-prehvarlish-otgovornostta-e-nedopustimo/166581/2/0", "text": "16 закона се променят с новите предложения на здравното министерство. Това не е скрита здравна реформа, всичко се прави много набързо и несъобразено с реалностите, които здравната система изисква. Това каза бившият министър на здравеопазването Таня Андреева в предаването \"Тази сутрин\" по БТВ.   „Не е прието през преходни разпоредби да се променят толкова закони. Това показва, че основният фокус е върху това да се стабилизира системата и да няма преразход на Касата през следващата година“, посочи тя. „Системата трябва да се стабилизира, но е недопустимо да се рамкира медицината. Истинската медицина ще бъде пренебрегната, а това ще доведе до негативни резултати. Винаги, когато се създава нов мегаорган, подчинен на министъра, това крие риск да се политизира здравеопазването. По-добрият вариант беше затягане на контрола на болниците“, подчерта Андреева. „Най-лошото е, че ние отново говорим само за пари. Като че ли здравето не е по-важно“, добави бившият здравен министър. „Груба грешка е да се мести Фондът за лечение на деца. Да абдикираш от здравето за децата и да прехвърлиш отговорността на НЗОК, който е един платец, е недопустимо. Това говори, че Министерство на здравеопазването цели да си раздели отговорността и напълно да я прехвърли на друг. При този демографски проблем, не можем да си позволим да загубим дори едно дете“, каза още Андреева.    ", "date": "2018.10.25", "title": "Д-р Таня Андреева: Груба грешка е да се мести Фондът за лечение на деца към НЗОК"}
{"url": "http://epicenter.bg/article/Parlamentat-shte-glasuva-pravila-za-izbor-na-novite-chlenove-na-Natsionalnoto-byuro-za-kontrol-na-SRS/166582/2/0", "text": "Народните представители ще гласуват процедурни правила за избор на председател, зам.-председател и членове на Националното бюро за контрол на специалните разузнавателни средства. Това се посочва в програмата за работа на Народното събрание.   Националното бюро се състои от петима членове, които се избират от парламента за срок от 5 години. Мандатът на настоящите членове изтича на 19 декември. Според Правилника депутатите трябва да приемат процедура за избирането на новите членове. След като се приемат правилата, народните представители ще имат 10 дни, за да предложат кандидати. Одобрените ще бъдат изслушани в Комисията за контрол над службите за сигурност. Съставът на Националното бюро ще бъде определен в пленарна зала. За избран ще се счита кандидатът, получил гласовете на повече от половината депутати. В момента председател на Националното бюро за контрол на специалните разузнавателни средства е Бойко Рашков. Зам.-председател е Георги Гатев, а членове са Илия Ганев, Огнян Атанасов и Огнян Янакиев. Парламентът ще разгледа и окончателни промени във Валутния закон, свързани с обектите за благородни метали и скъпоценни камъни. Ще бъде решено дали да се дадат правомощия на министъра на икономиката да ги запечатва.  ", "date": "2018.10.25", "title": "Парламентът ще гласува правила за избор на новите членове на Националното бюро за контрол на СРС"}
{"url": "http://epicenter.bg/article/Kiril-Dobrev--Fundamentat-na--Viziya-za-Balgariya--e-promyana-na-sistemata/166583/2/0", "text": "„Ние сме продукт на 30 години преход, едно изгубено поколение. За 30 години преход държавата се лута на Изток или на Запад и се чуди каква политика да води. Отговорът е, че тя трябва да е национална и България да бъде приоритет номер едно. Фундаментът на Визия за България е промяна на системата, в която сме живели досега“. Това каза зам.-председателят на БСП Кирил Добрев в Сливен по време на представянето на „Визия за България“ пред обществеността, съобщиха от пресцентъра на НС на БСП. Той добави, че знае, че тези думи звучат революционно и амбициозно.   „Можеше да излезем с дебела програма, но тя да не стигне до хората. Затова нашата основна задача е да стигнем до хората, да се срещнем с тях. Няма дипломатическа мисия, браншова структура, организация, която да не е поискала среща с нас“, каза той. Пред стотици сливенчани Добрев заяви, че са два начините за промяна на системата. „Първият е да я променим отвътре, а другият с революция отвън. Гледам, че управляващите работят усърдно по втория вариант. Нашата основна задача е да стигнем до максимален брой хора и да върнем усещането, че тази система може да бъде променена от нас“, заяви той. Според него в много случаи системата възприема българина, като финансов донор. В здравеопазването, според Добрев, човекът се гледа като финансиране от Здравната каса, в образованието - ученикът също. „Държавата трябва да осигури лечение на честния и работещ българин. Не може ученикът да се разглежда като движещи се 2000 лева“, каза зам.-председателят на БСП. Кирил Добрев обясни, че с двата милиарда лева, дадени за саниране, са можели да се подпомогнат малките производители. „Само работеща икономика би върнала децата и внуците. Няма да има никакъв смисъл от тези документи, ако не направим така, че да задържим следващото поколение да живее и работи тук“, каза той. Според Кирил Добрев ще има предсрочни парламентарни избори. „Това, което направихме е, че никой няма съмнение, че БСП е единствената опозиция в парламента, че сме алтернатива и сме предвидими политици“, добави зам.-председателят на лявата партия.  Според народния представител от ПГ на „БСП за България“ Иван Иванов, основната дума във Визията е държава. „Без участието на държавата в регионалната политика, образование, здравеопазване, ние сме обречени“, каза той. „За първи път свеждаме наш документ най-напред до хората, за да кажат те своето мнение“. Това каза пред сливенчани народният представител Таско Ерменков. Той добави, че съветите в БСП са разработили проект за България, която искаме след 20 – 30 години. „Това е опит да надхвърлим мандатността и партийността“, каза Ерменков.  „Целта ни е България и всички да напишем новата Визия.“ Това каза зам.-председателят на ПГ на „БСП за България“ Георги Свиленски. Той добави, че в документа са засегнати всички сектори, но на някои е отдаден приоритет- като здравеопазване, образование, доходи и демографска политика. Той каза още, че от разговора с хората ще бъде разработена и Визия за Сливен, каквато ще има и за всеки регион в страната.  Сливенчани посочиха, че е нужно да се обърне сериозно внимание на развитието на културата в България. „Средства трябва да стигнат до читалищата на малките населени места. Трябва да има фондове за читалищата, защото те са храм на културата. Държавата трябва да влезе в малките културни средища, те да бъдат обгрижени от нея, защото там са нашите корени“, посочиха те.  Хората от Сливен бяха категорични, че има диспропорция на концентрацията на болниците в страната.  Сливенчани заявиха, че държавата трябва да работи по политиката за увеличаване на доходите, защото именно това ще помогне да се върнат избягалите от страната българи. Те припомниха, че в миналото Сливен е бил икономически силен град, докато сега е изключително изостанал и препоръчаха изграждане на технологичен парк между Сливен и Ямбол, каквато идея е имало в миналото.", "date": "2018.10.25", "title": "Кирил Добрев: Фундаментът на „Визия за България“ е промяна на системата"}
{"url": "http://epicenter.bg/article/Stefan-Sofiyanski--Ne-se-pritesnyavam-ot-politicheska-kriza--a-ot-ikonomicheska/166584/2/0", "text": "Не се притеснявам от политическа криза. Да, има напрежение, но то е нещо характерно за управлението на Борисов. Има източници на напрежение, като например кризата с КТБ, историята с ЧЕЗ, постоянната смяна на здравни министри. Изглежда така, сякаш правителството няма ясна цел. Това коментира в сутрешния блок на БНТ бившият служебен премиер Стефан Софиянски. И обобщи: \"Правителството не знае какво прави\". Според бившия премиер постоянната смяна на кадри показват управленски неумения. Той посочи постоянният ръст на цените при положение, че ръст на икономиката не се очаква.   ,,Усилията трябва да са насочени към икономическата среда. Дано се окажа лош пророк, но според мен предстои икономическа криза у нас. Цените постоянно растат, а перспектива за бурно икономическо развитие не виждам. Проблемите на хората трябва да са постоянен ангажимент на правителството'', посочи той. Създава се голям хаос в управлението, смята той. Според Стефан Софиянски новият бюджет е скучен, а не агресивен, какъвто трябва да бъде.   ,,Новият бюджет е скучен. А трябва да бъде агресивен. Трябва по-голяма динамика и затова той трябва да е така ориентиран. Не бива да се плашим от дефицита. Трябва икономиката да почувства една сигурност и потребност на развитие'', посочи още бившият премиер. ,,Струва ми се, че сборът в голямата и в малката коалиция е направен много механично. Няма чувството, че са обединени в някаква обща идея. Структурата на управлението също не я разбирам. Кажете ми, Валери Симеонов за какво точно отговаря? Би трябвало да отговаря за нещо конкретно. По моя мандат разполагах само с двама вицепремиери. Просто се губи структурата на Министерския съвет. Трябва да се промени формата на управление'', разкри още Софиянски. ,,Няма значение дали са стари или нови лица. Идеята е много важна. Трябват преди всичко хора, които знаят какво правят'', отговори Софиянски относно каква би могла да бъде новата алтернатива в българския политически живот.    ", "date": "2018.10.25", "title": "Стефан Софиянски: Не се притеснявам от политическа криза, а от икономическа"}
{"url": "http://epicenter.bg/article/Ako-koalitsiyata-se-krepi-na-Valeri-Simeonov--da-go-napravyat-premier-/166586/2/0", "text": "Ако коалицията се крепи на Валери Симеонов, по-добре да стане премиер - ако може и без него, по-добре да се намери някакво политическо решение. Така политологът проф. Антоний Тодоров коментира в сутрешния блок на Bulgaria on air поредното напрежение във властта, породено от изказването на вицепремиера Валери Симеонов към майките на деца с увреждане.   \"Симеонов не за първи път прави подобни прояви. Изказването му е груба обида към цяла група в обществото. Симеонов на няколко пъти прекрачва прага на допустимото\", посочи проф. Антоний Тодоров. Вицепремиерът заяви по адрес на майките, че са \"кресливи жени\" на \"уж болни деца\". Тази коалиция е крехка от самото си създаване. Между партиите в Обединени патриоти и в миналото имаше остри сблъсъци, стигащи почти до физическа разправа, каза политологът проф. Антоний Тодоров. Не изключвам възможността за предсрочни избори, но смятам, че трети път би било твърде много и рисковано за ГЕРБ. Така че смятам, че Борисов ще се въздържа, докато е възможно, добави проф. Тодоров.   Не ми изглежда да са излезли от твърде сложната ситуация, в която ги постави Валери Симеонов, и малката коалиция, и голямата, и целият управленски формат, коментира пък политическият психолог проф. Антоанета Христова, която също бе гост в студиото. За първи път видях Каракачанов толкова отчаян, когато каза, че повече не иска да играе ролята на \"синя каска\", добави тя. От обществена гледна точка Валери Симеонов стана воденичен камък в правителството, посочи проф. Христова. По думите ѝ нито една от партиите в парламента, включително БСП, няма интерес от предсрочни избори в момента.      ", "date": "2018.10.25", "title": "Проф. Антоний Тодоров: Ако коалицията се крепи на Валери Симеонов, да го направят премиер!"}
{"url": "http://epicenter.bg/article/Plamen-Dimitrov--KNSB--Ramkata-na-noviya-byudzhet-dava-vazmozhnost-za-poveche-razhodi/166588/2/0", "text": "Нашата оценка като цяло е, че планираният държавен бюджет за следващата година е достатъчно добър, тъй като предвижда повече приходи. Все пак има и своите кусури. Това заяви в студиото на БНТ президентът на КНСБ на Пламен Димитров. Има редица въпроси, които трябва да бъдат сложени на масата - нашата оценка е, че имаме достатъчно добър бюджет, много рядко даваме позитивни оценки на фискалната политика. Като цяло бюджетът предвижда около 4.5 млн. лв. повече приходи да бъдат събрани. Имаме рамка, която дава възможности за повече разходи, каза още той. Димитров припомни, че още през юни месец КНСБ са заявили своите искания - около 1,5 млрд. лв. повече за заплати. Заложени са 900 млн. лв., което се приближава до исканията на хората. „Споразумението, което подписахме преди седмица с премиера и финансовия министър за това как тези 10% да бъдат разпределени, е изключително важно. Там ясно се казва, че в агенциите, които събират приходите на държавата - НАП и митниците, трябва да бъде осигурено увеличение на заплатите над средното. Там очакваме повече от 10%, за сметка на други части от администрацията, където трябва да бъде преразпределено”, каза Димитров.  Президентът на КНСБ допълни, че очаква около 12-13% средно увеличение в тези агенции. От бюджетни икономии тази година ще бъдат заделени по около 100 лв. на домакинство допълнително за енергийни помощи, което е около 30% увеличение за около 500 000 души. Пламен Димитров каза, че синдикатите не са доволни от заложеното в бюджета, според което майчинството за втората година остава на нивото от плащанията за 2017 г. и 2016 г. - 380 лв. Обезщетенията за безработица също не се променят. „В осигурителната система ние виждаме резерви, макар да се дават доста повече средства - над 500 млн. лв., за пенсии през следващата година и да се предвижда едно увеличение на пенсиите средно над 6%, там имаме редица критики”, коментира синдикалистът. ,,Заплатата на един младши асистент в БАН е под 800 лева, докато възнаграждението на един учител, току-що завършил образованието си, е от порядъка на 920 лева, така че тук може би има усещане за несправедливост'', каза още  президентът на КНСБ  Според Димитров има около 1 млрд. лв. несъбрани вноски от сивата икономика. Усилията в тази насока са много важни, призова той.", "date": "2018.10.25", "title": "Пламен Димитров, КНСБ: Рамката на новия бюджет дава възможност за повече разходи"}
{"url": "http://epicenter.bg/article/Feldsherka-ot-Strazhitsa-izrodi-bliznacheta-v-lineykata/166591/2/0", "text": "Фелдшерка от Филиала за спешна медицинска помощ в град Стражица успя благополучно да изроди близначета в линейката, съобщиха от Националната асоциация за спешна медицинска помощ.   Екип на филиала се е отзовал на сигнал за раждаща жена. Родилката обаче не е знаела, че бременността й е многоплодна. В линейката жената започва да ражда, като фелдшерката успява да изроди двете бебета благополучно.   \"Един български спешен медик се справи извън болница с нелеката задача да даде живот на две деца. Това е четвъртото израждане на колегата ни за тази година. БРАВО НА ЕКИПА, които предпочете да остане анонимен!\", гласи съобщението на асоциацията, цитира Канал 3.   Във Филиала за спешна медицинска помощ в Стражица работят по-малко от 20 лекари, фелдшери, санитари и шофьори. Те са разпределени в 6 екипа и обслужват населението на 22 селища в общината.   В края на септември пък медицинска сестра от Филиала за спешна медицинска помощ в град Тервел спаси живота на родилка и бебето й.   Мария Петрова била дежурна нощна смяна, когато бил получен сигнал за пациент с инсулт. Фелдшерът и шофьорът тръгнали с линейката, а медицинската сестрата останала сама. Тогава пристигнала бременна жена с болки. Веднага от Добрич била изпратена линейка с реанимационен екип - лекар педиатър и медицинска сестра. Докато те пристигнат в Тервел обаче жената започнала да ражда.   Тогава Мария Петрова успяла само с инструкции по телефона от координационния екип в апаратната на ЦСМП сама да изроди бебето. Така жената, която само от година работи в спешната помощ, успяла да спаси живота на родилката и рожбата й. ", "date": "2018.10.25", "title": "Фелдшерка от Стражица изроди близначета в линейката"}
{"url": "http://epicenter.bg/article/Remontat-na-Grafa-vliza-v-prokuraturata/166592/2/0", "text": "  \"Тепърва започват проверките, получихме писмо от прокуратурата да бъдат предоставени всички документи. Фирмата, която поставя материала също прави проверки по отношение на качеството на материалите и начина, по който се поставят\", добави той. Той е категоричен, че целта на общината е ремонтът да бъде завършен качествено и в срок. \"Не може един проектант да е последна инстанция и да се държи като \"ощипана мома\" каза той по отношение на Румен Борисов, проектантът на обекта.   \"Джи Пи Груп\" е направила настилки над 1 млн. кв. метра настилки в цяла Европа. Последно предложената подложка не е от рециклирани гуми, а качествен материал. Проектантът има своите грешки затова проектната документация се върна. Пропуските засягат цялата безопасност\" добави Здравков.   Ревизира се проектът за ново трамвайно трасе по ключовия столичен бул. „Цар Борис Трети”, като е възможно той да бъде преработен, стана ясно от думите на главния архитект на София Здравко Здравков в студиото на „Тази сутрин”.   Автор е инж. Румен Борисов, който публично се отказа от работата си по ремонта на ул. „Граф Игнатиев” с мотива, че фирмата изпълнител използва изолационен материал, различен от първоначално заявения и който всъщност ще усилва трептенията от трамваите по околните сгради.   „Спаси София” сезираха прокуратурата и европейските институции, тъй като конкурент на „Джи Пи Груп” е бил отстранен от обществената поръчка именно заради заявена още в първоначалната документация употреба на този по-евтин материал.   Арх. Здравков днес на няколко пъти отклони въпроса дали има нарушение на Закона за обществените поръчки, като подчерта, че проверките са започнали, но промяната в проекта на „Граф Игнатиев” е заради грешки на инж. Борисов, автор на една трета от трамвайните трасета в София, на втората и третата линии на метрото, както и на отклонения на първия диаметър. По думите на главния архитект експертен съвет, в който влиза шефът на метрото проф. Стоян Братоев, е открил сериозни проблеми и е излязъл с конкретни забележки към проектанта, свързани с „цялата безопасност на трасето”. „Проектантът отказва да оправи забележките, не знам защо се прави в момента на ощипана мома”, коментира арх. Здравков и допълни, че инж. Борисов се е отказал от проекта с декларация, „с която е наплюл Столична община”.   Сега подобна е ситуацията с релсите по „Цар Борис Трети”, където се движи една от най-натоварените трамвайни линии в София - №5, която поне в обозримо бъдеще няма алтернатива за десетки хиляди граждани. Според главния архитект инж. Борисов или ще преработи проекта си, или ще „постъпи по сходен начин”.   Така и не стана ясно дали общината и нейните дружества ще проверяват по някакъв начин вече реализираните проекти на инж. Румен Борисов при положение, че за една недовършена и една незапочната отсечка възложителите твърдят, че има проблеми с безопасността и цялостната възможност да се реализират както е планирано.   Кой сега проектира релсите на „Графа”? Арх. Здравко Здравков беше категоричен, че фирма „Трансгео” има нужния опит, придобит… при проектирането на железопътни участъци: „Проектирането на релсов път е специфично и проектантите по жп транспорта са едни от най-добрите”.   На 17 октомври кметът на София Йорданка Фандъкова възложи на дирекция \"Вътрешен одит\" да провери примините за промяна на   проекта за ремонта на ул. \"Граф Игнатиев\". Поводът бяха съмненията са, че в ремонта се влагат по-евтини материали от тези, заложени в проекта и така фирмата изпълнител ощетява общината, като същевременно промяната им е опорочила избора на фирма. Тези твърдения станаха повод за искане на оставката на зам.-кмета по транспорт Евгени Крусев, което е второ за този месец. \"Джи пи груп\", които изпълняват ремонта, опровергаха твърденията за ощетяване на общината.    ", "date": "2018.10.25", "title": "Ремонтът на Графа влиза в прокуратурата"}
{"url": "http://epicenter.bg/article/Novite-elektrobusi-tragvat-v-tsentara-na-Sofiya-ot-sredata-na-noemvri/166593/2/0", "text": "Първите 20 електрически автобуса на градския транспорт пристигнаха в София. Модерните превозни средства ще се движат по линиите, които пътуват в централната градска част. Обновяването на градския транспорт е една от мерките срещу замърсяването на въздуха.   На таблото на електробусите се вижда капацитетът на батерията, а батериите ще се зареждат в трите гаража на градския транспорт, обясни Слав Монов, директор на \"Столичен автотранспорт\", предаде БНТ.   Те имат минимум 70 места и не се различава по нищо друго от нормалните автобуси освен, че се задвижва от електрически двигател и не изхвърля никакви вредни емисии, с което ще подобри многократно качеството на въздуха. Другите им предимства са, че ще бъдат снабдени с рутер за интернет, ще може да се зареждат и мобилни телефони в тях, обясни Монов. Електробусите са с нисък под и климатик, допълни той.   Слав Монов, директор на \"Столичен автотранспорт\": След втората половина на ноември поетапно ще започнем въвеждане в експлоатация и обучение на водачите.  ", "date": "2018.10.25", "title": "Новите електробуси тръгват в центъра на София от средата на ноември"}
{"url": "http://epicenter.bg/article/Tsacheva--V-noviya-byudzhet-za-sadebnata-vlast-otpuskame-17-3-mln--lv--poveche-za-zatvorite-i-GD--Ohrana-/166596/2/0", "text": "В новия бюджет за съдебната власт на затворите и Главна дирекция „Охрана“ у нас са предвидени 17.3 млн. лева повече средства за възнаграждения. Това каза във Варна министърът на правосъдието Цецка Цачева, предаде Радио „Фокус“ – Варна.   Според министър Цачева във всяка една система при добра оптимизация могат да се намерят резерви. Бюджетът предстои да бъде обсъден в понеделник на извънредно заседание на Висшия съдебен съвет в столицата.   „Вчера разписах дневния ред за извънредното заседание. Това е една процедура, след като той бе обявен на страницата на Министерството на финансите. Всяка една администрация е представила своето становище. Сроковете бяха по-кратки. В действителност в бюджета се предлагат промени в текст от Закона за съдебната власт. Това е предложение, което на този етап събужда дебати и до мен има изпратени становища от страна на съдебните служители, но какво ще се случи ще разберете в понеделник“, коментира още Цецка Цачева.   „Онова, което за мен е приятно да споделя, е прегледът, който направих на проектозакона, може би ние сме единствената система, на която е уважено искането за отпускане на повече щатни бройки за нуждите на двете главни дирекции. Разбира се те не са толкова, колкото аз съм поискала, но в тригодишна перспектива по този начин ще решим проблема и с човешкия фактор“, коментира пред журналисти във Варна, правосъдният министър.  ", "date": "2018.10.25", "title": "Цачева: Ще има повече пари за заплати за работещите в затворите и ГД „Охрана“"}
{"url": "http://epicenter.bg/article/Elena-Yoncheva--GERB-e-antievropeyska-partiya--koyato-ne-pravi-nishto-za-balgarskite-grazhdani-/166597/2/0", "text": "За повече социална политика призоваха гражданите на Хасково по време на среща с депутати от ПГ на „БСП за България“. Това съобщиха от пресцентъра на БСП.  Те направиха предложения във Визията да залегнат безплатни лекарства за пенсионери и социално слаби, както и да се спрат социалните помощи за семейства, чиито деца не посещават училище. Хората подкрепиха предложенията на левицата за мерки за повишаване на качеството на образованието и допълниха, че има нужда и от специални мерки за работа с талантливи деца, както и задължително, а не пожелателно присъствие в учебните заведения на психолози, логопеди и социални работници.  Те одобриха идеята на БСП за отделен план за регионално развитие на всяка област. В частта за Хасково, те поискаха да бъдат включени отраслите - машиностроене, хранителна промишленост, както и запазването на единствения действащ химически комбинат. Жителите на общината поискаха и земеделските субсидии да бъдат обвързани с пазара и възможността за реализация. По думите им трябва да се субсидират с приоритет продуктите от потребителската кошница, а субсидията да не се облага с данък. Те подчертаха, че има нужда от политики за подпомагане на малкия и средния бизнес, който е подложен на огромен административен натиск и в Хасково редица фирми фалират.  Говорителят на ПГ на „БСП за България“ Елена Йончева заяви: „ГЕРБ е антиевропейска партия, която не прави нищо за решаването на проблемите на българските граждани. За това майките излязоха на протест, вече е ред и на бащите“. Участие в дискусията взеха секретарят на ПГ на левицата Ирена Анастасова, народният представител Славчо Велков, Емилия Масларова - областен председател на БСП-Хасково, Чавдар Гергиев – член на НС на БСП и Емил Георгиев - председател на Екогласност.  Жителите на Димитровград заявиха своята подкрепа за „Визия за България“. По думите им от реализирането на такъв документ зависи бъдещето страната ни. Като основен проблем те поставиха демографския, който е залегнал още в образователната система, скъпите лекарства, изтичане на средства без обществени поръчки, преизчисляването на пенсиите.  Народният представител от региона Виолета Желева обясни, че демографската криза е основен рисков фактор за стабилност на основните социални системи - пазар на труда, социално подпомагане, системата на здравеопазването, на образованието. “За да се справим с този проблем, трябва да се обединим около политика за заетост и политика на достъпно образование“, заяви тя.  Депутатът Георги Търновалийски представи Визията в частта икономика, финанси и данъчна политика. Като основен приоритет на БСП в данъчната политика той посочи отпадането на плоския данък и въвеждането на прогресивна скала. „Облагането на физическите лица трябва да е по-справедливо, както е в цяла Европа. Крайно време е и бюджетната процедура да отговаря на Конституцията, тъй като е момента е в нарушение“, категоричен бе той. На въпрос за присъствието на България на международните пазари, народният представител проф. Светла Бъчварова отговори, че преди това трябва да се види състоянието в страната ни.  „България произвежда всичко, което е необходимо, за да задоволи продоволствените си нужди от всички продукти, но на пазара присъстват продукти от целия ЕС и българските нямат достъп“, коментира тя. По думите й е нужно да се предприемат законови мерки да се накарат търговците да осигурят това присъствие и да се стимулира българското производство.  „Районът ни се обезлюдява, нямаме достатъчно лекари, закриват се училища“. Тези проблеми поставиха пред депутатите от левицата гражданите на Тополовгард. Като друг основен свой проблем те посочиха намаляването на изкупната цена на на гроздето – от 1 лв., на 0,30 лв. на килограм. Хората изразиха подкрепа за „Визия за България“ и в частност за стратегия „Странджа-Сакар“. По думите им в нея трябва да залегнат облекчения за хората, които инвестират в региона, както и за младите, които остават да работят там.  Народният представител от ПГ на левицата Йордан Младенов подчерта: „Здравето трябва да спре да бъде търговия, а болниците - търговски дружества. Нашето здраве не се търгува и не е за продан. Депутатът Богдан Боцев подчерта, че държавата трябва да се върне в управлението на икономиката. По думите му трябва да се спрат приватизационните сделки, да се подпомогне създаването на индустриални зони, за да останат младите хора в региона и той да се развива. „България не може да бъде 4 големи града. Трябва да се развиват и отдалечени райони, като Тополовгард“, коментира той. В дискусията взе участие и народният представител Георги Андреев.  Гражданите на Симеоновград подчертаха наличието на множество проблеми в съдебната системата, които водят до липсата на наказания за виновните. По думите им докато няма промяна там, няма да има реална промяна в държавата. Те призоваха и социалните помощи да се дават по обективни критерии на реално нуждаещи се и да има контрол. Хората настояха местните ресурси в един регион да се ползват в интерес на местната общност, а да не се дават на концесия. Те подкрепиха, мерките заложени във „Визия за България“, за децентрализация на властта и контрол при отдаването на концесии. Народният представител Кристина Сидорова заяви: „Да не мислим мандатно и да гледаме в миналото. Разговорът около Визията е разговор за бъдещето“.  Депутатът Явор Божанков подчерта, че този разговор е надпратиен: „Нашата цел е да обединим, а не да разединяваме. Пишем предложенията във Визията съвместно с вас, българските граждани, и се надяваме другите политически сили да ги подкрепят“.  ", "date": "2018.10.25", "title": "Елена Йончева: ГЕРБ е антиевропейска партия, която не прави нищо за българските граждани "}
{"url": "http://epicenter.bg/article/Nad-50-grazhdanski-organizatsii-kam-vlastta--Otteglete-podpisa-pod-Istanbulskata-konventsiya--/166598/2/0", "text": "Над 50 граждански организации поискаха от управляващите страната ни да заяви своята позиция против предстоящото ратифициране на Истанбулската конвенция от Съвета на Европейския съюз.  “В случай че това не стане и запазите мълчание при обсъжданията, Вие безусловно и мълчаливо ще се съгласите Истанбулската конвенция да бъде ратифицирана, като по този начин пренебрегнете решението на Конституционния съд,” посочват организациите в писмото си, цитирано от БНР.  Европейската комисия работи активно за присъединяването на Европейския съюз към Конвенцията на Съвета на Европа за превенция и борба с насилието над жени и домашното насилие.  През септември България е уведомила на ниво работна група, че няма правна възможност да ратифицира конвенцията, тъй като Конституционният съд я е обявил за противоконституционна. Страната ни до момента не е съобщила какви действия възнамерява да предприеме, вследствие решението на съда.  В писмото организациите задават въпрос каква позиция страната ни ще вземе, относно ратификацията на Конвенцията от ЕС, при предстоящите обсъждания. Предстои да стане ясно дали България ще се обяви против присъединяването на Европейския съюз към Конвенцията от Истанбул, съгласно решението на Конституционния съд или ще даде зелена светлина с мълчаливото си съгласие.  “Подписването на Истанбулската конвенция от страна на България произвежда правни последици. Такъв подпис дава основание Съветът да договори присъединяването на Европейския съюз към Истанбулската конвенция. Следователно изразяването на интерес чрез подписването създава правно основание за преговорите за присъединяване към ЕС”, се посочва още в писмото.  Адвокат Диньо Бозаджиев от Сдружение “Гражданска инициатива Справедливост” коментира темата в предаването \"Преди всички\" по програма \"Хоризонт\" на БНР. Той обясни тънкостите на процедурата, според която трябва ясно да заявим, че няма да ратифицираме конвенцията, тъй като през 2016 година сме я подписали.  \"Ако не го заявим, вече няма да можем да го оспорваме. Това означава намерение за ратификация. После сме решили, че това няма да се случи. Ако заявим решително нашето становище, това означава анулиране на предишния ангажимент. Ако не вземем отрицателно становище сега, това ще означава, че потвърждаваме предишното си съгласие. Това е единственият начин да реагираме, за да не се случат нещата, за които КС заяви, че противоречат на нашия начин на живот. Неминуема ще се получи конфликт с ЕС, но ние сме все пак суверенна държава\", подчерта адв. Бозаджиев.  ", "date": "2018.10.25", "title": "Над 50 граждански организации към властта: Оттеглете подписа под Истанбулската конвенция! "}
{"url": "http://epicenter.bg/article/Zatvor-do-10-godini-i-globa-do-100-000-lv--za-nelegalno-proizvodstvo-na-aktsizni-stoki/166599/2/0", "text": ", предаде агенция „Фокус“.   В правна комисия на 17 октомври  .    Наказанието за лица, които държат или укриват предмети, предназначени за производството на алкохол или цигари, ще бъде „лишаване от свобода“ до 3 години.   През Наказателния кодекс се изменя и Закона за тютюна, тютюневите и свързаните с тях изделия.   Регистърът ще се води от Министерството на икономиката. В него ще се вписват и придобилите такива машини.   . На 20 септември на заседание на Комисията за борба със сивата икономика и контрабандата той се обяви за въвеждане на наказателна отговорност за производство на стоки без бандерол, както и за приготовлението за производство. На 25 септември министрите Владислав Горанов, Цецка Цачева и Младен Маринов се срещнаха с главния прокурор и обсъдиха предложенията.    „За“ гласуваха 116 народни представители, а един беше „против“.    В случаите, когато облагата липсва или е отчуждена, да се присъжда нейната равностойност. Ще се дефинират понятията пряка и непряка облага.   Привличането на лице като обвиняем за престъпление по Закона за противодействия на корупцията и за отнемане на незаконно придобитото имущество е посочено като основание за започване на проверка. Когато са събрани достатъчно данни, че имуществото е незаконно придобито, Антикорупционният орган внася в съда искане за обезпечение на бъдещ иск за отнемане на имуществото. .   . С измененията глобата в размер на до 3 хил. лева ще отпадне.   Въвежда се задължение за предоставяне на информация на обвиняемите, улесняваща избора им на адвокат, както и правото свободно да осъществяват връзка със защитник. Да се срещат насаме с него, да получават съвети и друга правна помощ, включително преди започване и по време на провеждане на разпита и на всяко друго процесуално действие с участието на обвиняемите. Когато задържаният е гражданин на две или повече държави, той ще може да избере консулските органи на коя държава да бъдат уведомени за задържането му и с които желае да осъществи връзка.   . Органите ще имат такова право и в случай, че лицето дължи ДДС от внос и акцизи и съществува реална опасност да се укрие или да извърши престъпление.    ", "date": "2018.10.25", "title": "Затвор до 10 години и глоба до 100 000 лв. за нелегално производство на акцизни стоки"}
{"url": "http://epicenter.bg/article/Tsvetanov--Premierat-shte-vzeme-nay-pravilnoto-reshenie-za-resorite-na-vitsepremierite/166623/2/0", "text": "\"   Това заяви лидерът на ПГ на ГЕРБ Цветан Цветанов, коментирайки възможността вицепремиерът Валери Симеонов да оглави националния съвет за интеграция на хората с увреждания.   В закона за хората с увреждания, обсъден вчера от парламентарните комисии по социална политика и здравеопазване, се предвижда вицепремиер да оглавява националния съвет за интеграцията на хората с увреждания. В сегашния кабинет вицепремиерът с такъв ресор е Валери Симеонов и това предизвика гнева на депутатите от БСП, ДПС и \"Атака\". \" , продължи Цветанов.   \"  \"Отнасям се с голямо уважение и респект към майките и към децата с увреждания. Ще подкрепим законодателството, което е внесено от Министерския съвет, за да намалим напрежението и да участваме в един конструктивен диалог\", добави той.  ", "date": "2018.10.25", "title": "Цветанов: Премиерът ще вземе най-правилното решение за ресорите на вицепремиерите"}
{"url": "http://epicenter.bg/article/Kaloyan-Pargov--Shte-nastoyavame-za-provezhdaneto-na-referendum-za-zavoda-za-otpadatsi-v-Sofiya/166624/2/0", "text": "Ще настояваме за провеждането на референдум за завода за отпадъци в София. Това каза за Агенция „Фокус“ председателят на ГС на БСП – София Калоян Паргов във връзка с решението на комисията по екология към Столичната община против провеждането на референдум за инсталацията за изгаряне на отпадъци. „Вчера на комисията имаше отрицателно становище по така внесения от нас и колеги от други групи искане за местен референдум в София, свързано с въпроса „за“ и „против“ или вариации за изграждане на инсталацията за оползотворяване RDF-блокчетата, или гориво, от пресовани отпадъци“, отбеляза той. „Много крехко мнозинство надделя за този проект, който в момента е в ТЕЦ-София, срещу много възражения и съображения, на първо място за чистотата на въздуха, което си остава проблем на София“, посочи Паргов, като припомни, че въпросът за мръсния въздуха в столицата е отразен в редица европейски документи.   „А ние ще изградим инсталация, която ще застраши живота на над 200 000 столичани! И то в непосредствена близост с града“, добави той. „Няма технически проблем да бъде променян проекта от рода на това, че ЗУД и подробните устройствени планове възпрепятстват това. Ясно е казано в чл. 134, че при обществен интерес може да се наложи такава промяна в подробния устройствен план с решение на Столичния общински съвет“, уточни той. „Ние ще настояваме за този референдум, дори и да бъде отхвърлен от Столичния общински съвет. Предстои обжалване на решението, което се надявам, че ще бъде подкрепено от гражданите, а в последствие сме готови да иницираме и подписка, за да съберем нужния брой подписи, за да може самите хора да го предизвикат и да покажат, че наистина има нужда от един такъв референдум в столицата, по такъв важен въпрос“, заяви Калоян Паргов.   Право на данъкоплатците е да се произнесат по ключови за града въпроси, коментира Паргов във връзка с решението на комисията по екология към Столична община против провеждането на референдум за инсталацията за изгаряне на отпадъци. „Истината е, че управляващите искат служебно да спечелят тази битка, използвайки аргументи от сорта, че първият въпрос, свързан с взимането на заем, не е законосъобразен и няма връзка с бюджета“, отбеляза Паргов, като уточни, че това не отговаря на истината и столичани, които в бъдеще ще плащат този заем, сами трябва да преценят дали имат нужда от него по начина, по който е заложен в проекта. „В самия референдум има три опции, три въпроса, по които питаме столичани. Това е напълно нормално така, както го правят в много европейски държави, включително и в Швейцария, където ги питат за какво ли не - дори за много по-несъществени работи от това, което сме поставили като въпроси в референдума. Общите са няколко – първо да има ли такава инсталация на територията на ТЕЦ-София, в центъра на града, или да има такава инсталация, каквато теза защитава БСП, в периферията, в покрайнините на града, там където са и останалите инсталации на завода за преработка на отпадъци. Третата опция, която предлагат други колеги съветници, които са иницирали доклад за този референдум, е въобще да се използва ли тази технология“, разясни Паргов. По думите му софиянци трябва да бъдат запознати с всички тези въпроси чрез информационна кампания.   „Ще дам един пример с Москва – там се правят електронни референдуми с участието на 2 милиона московчани за въпроси от рода на това колко да е висока тревата, която се коси, какъв да е цветът на седалките на стадиона „Лужники“ и т.н. Тоест играта на пряка демокрация не е само политически акт, а по-скоро акт на доближаване на данъкоплатеца, на хората, към политическия процес и процеса на взимане на решения, който е свързан пряко с техния живот. Това целим ние с този референдум, защото самият дебат в зала раздели съветниците и нямаше единодушие“, заяви още Калоян Паргов.  ", "date": "2018.10.25", "title": "Калоян Паргов: БСП-София настоява за референдум за завода за боклука"}
{"url": "http://epicenter.bg/article/Sled-zimniya-polah-predstoi-udarno-zatoplyane-/166625/2/0", "text": "Атмосферното налягане е близко до средното за месеца и ще остане без съществена промяна. През нощта ще е предимно ясно. . До сутринта на отделни места в котловините видимостта ще е намалена. Ще духа умерен северозападен вятър, който до вечерта ще отслабне и ще се ориентира от югозапад. Минималните температура ще са предимно между 4 и 9 градуса, дневните ще се повишат чувствително и ще са между 17 и 22 градуса, сочи прогноза на НИМХ - БАН.   Над  ще бъде предимно слънчево. Преди обяд ще духа умерен вятър от запад, който след обяд ще се ориентира от югозапад и малко ще отслабне. Максималните температури ще са 16-18 градуса, колкото на морската вода. Вълнението на морето ще е 2 бала.   Над  ще е предимно слънчево. Ще духа силен, преди обяд временно бурен северозападен вятър. Бързо ще се затопли и максималната температура на височина 1200 метра ще е около 12, на 2000 метра - около 6 градуса. През  вятърът ще остане югозападен, слаб до умерен. Затоплянето ще продължи и дневните температури ще надхвърлят 20 градуса, на места в припланинските райони и в Източна България в неделя ще достигат 26-27 градуса. Минималните също ще се повишат. В  ще е слънчево с разкъсана висока, а в   над Западна България ще има и средна облачност. На отделни места в югоизточните райони и по Черноморието преди обяд ще бъде с ниска облачност или мъгла.", "date": "2018.10.25", "title": "След зимния полъх предстои ударно затопляне "}
{"url": "http://epicenter.bg/article/GERB--5-g--zatvor-za-psihicheski-tormoz-i-presledvane-na-polovinkata/166628/2/0", "text": " Вносител е председателят на парламента Цвета Караянчева и депутати от управляващата партия. Новите текстове криминализират психическия тормоз и преследването, както и нежеланото наблюдение от страна на бивши съпрузи, партньори и половинки, с които жените съжителстват.    подчерта дебело Караянчева.   \"Трябва нито една жена да не бъде накърнявана и нито един член на нашето общество, защото този законопроект не е само за жени, а за всички, които търпят домашно насилие\", заяви още председателката на парламента, предаде Канал 3.    Санкцията е една година затвор, ако преследването и психическият тормоз не са в условия на домашно насилие.   \"  Дано да има по-малко такива жертви и точно заради това правим тази стъпка\", заяви председателят на Народното събрание.   \"Докато ние, като законодателна власт не кажем ясно, твърдо и сплотено, че е дошло време за реални действия срещу насилниците, жертвите ще си отиват една по една и ние ще ги забравяме, и те ще избледняват\", допълни тя.     \"Трябва да дадем ясно послание към обществото, към жертвите, които страдат мълчаливо, към безразличните свидетели и към изродите сред нас, че законът може и трябва да бъде безмилостен за всяка жертва в България, независимо от етнос, религия, положение.   съобщи Данаил Кирилов.  ", "date": "2018.10.25", "title": "ГЕРБ: Затвор до 5 години за психически тормоз и преследване на половинката"}
{"url": "http://epicenter.bg/article/Parlamentat-dade-87-541-leva-na-maykata-na-kmeta-na-Plovdiv/166629/2/0", "text": "Майката на кмета на Пловдив Иван Тотев – Роза, получава 87 541 лв. без ДДС от Народното събрание.    Нейната еднолична фирма „Плутон 1“ ЕООД е спечелила обществената поръчка за организацията и провеждането на 51-ото заседание на Комитета по културни, образователни и социални въпроси към Парламентарната асамблея за Черноморско икономическо сътрудничество.     на майката на пловдивския кмет е сключен на 28 септември тази година.    Форумът, за чиято организация е ангажирана Роза Тотева, е 4-дневен и ще се проведе от 1 до 4 октомври тази година.    Срещу крупната сума, „Плутон 1“ ЕООД ще осигури хотелско настаняване и изхранване на участниците, кафе паузи и минерална вода, осигуряване на оборудвани помещения за провеждане на заседанието и офис на Международния секретариат, транспортни и екскурзоводски услуги, установи проверка на ", "date": "2018.10.25", "title": "Парламентът даде 87 541 лева на майката на кмета на Пловдив"}
{"url": "http://epicenter.bg/article/Megan-Markal-s-poreden-moden-gaf--poyavi-se-s-visyasht-ot-roklyata-etiket--Snimki-/166601/10/84", "text": "Херцогът и херцогинята на Съсекс продължават 16-дневната си тихоокеанска визита. Те в пристигнаха в Тонга с 90-минутен полет от Фиджи. \r\n \r\n Меган направи неволен моден гаф. Тя се появи в яркочервена рокля, която ѝ стоеше чудесно и подчертаваше бременното ѝ коремче, но една малка подробност прикова погледите на фоторепортерите. Оказа се, че от роклята на бранда Self Portrait е останал да виси етикет. Той ясно се виждаше заради вятъра, който разклащаше леката материя.   Херцогинята бе съчетала тоалета с флорални орнаменти за £345 (AU$628/US$444), която колаборираше с цвета на флага на Тонга, с черен клъч Christian Dior и обувки на висок ток Manolo Blahnik. Въпреки неволния гаф, бременната Меган изглеждаше чудесно в ярката рокля, докато преминаваше със съпруга си, хванати за ръка, по червения килим.    Критиците припомнят, че тоалетът на Меган във Фиджи също не бе по протокол. Херцогинята бе с лека раирана рокля по време на разходка, с която вятърът си поигра, откривайки почти целия ляв крак на бившата актриса.    Тя бе на посещение на пазара Suva във Фиджи, където тълпата бе толкова неуправляема, че охраната се притесни за сигурността на херцогинята. По план тя трябваше да прекара 20 минути на пазара, но остана само 10. Въпреки това самата тя изобщо не изглеждаше притеснена и дори помаха за довиждане на тълпата. За ангажимента си Меган бе облечена в странен артистичен тоалет с волани и пискюли на Figue.   Източник: Дир.бг", "date": "2018.10.25", "title": "Меган Маркъл с пореден моден гаф, появи се с висящ от роклята етикет (Снимки)"}
{"url": "http://epicenter.bg/article/Amerikanskiyat-poslanik-predostavi-hola-si-za-uiski-parti-s-Berbatov/166627/10/0", "text": "В навечерието на уиски феста в София, в хола на американския посланик се… прожектираше високоградусово кино с аромат на малц и зърно.   Негово превъзходителство Ерик Рубин и съпругата му Никол Симънс сърдечно посрещаха гостите на чист български. С това допринесоха за сърдечната и приятелска атмосфера, чиято топлина се разливаше по вените заедно с уискито, долетяло специално от САЩ.   Пред всеки от присъстващите  бе поставен личен дегустационен комплект от 8 чаши и хапки от съответната храна, с която върви дадена напитка.   Бутилките блестяха като алкохолни бижута на специална маса. Най-голямата атракция, обаче беше уиски-посланикът Владимир Николов, който е толкова сладкодумен, че може да „вкара в грях“ и най-заклетия въздържател.   Посланик Рубин въведе присъстващите в опияняващата тема с няколко думи за американското уиски като подчерта, че още Джордж Вашингтон е произвеждал 42 хиляди бутилки от важното питие в собствената си дестилерия.   Сред гостите бяха председателят на бюджетната комисия в парламента Менда Стоянова, министърът на финансите Владислав Горанов и на земеделието Румен Порожанов, председателят на Българския олимпийски комитет Стефка Костадинова и футболистът Димитър Бербатов.   Посланикът на уиски-магията Владо Николов бе избрал оригинален „холивудски“ начин да представи различните марки, градуси, аромати и послевкус чрез откъси от филми и култови реклами.  Следвайки историческата линия  - в началото бе уестърнът! С младия Клинт Истууд. И стария – също. С разлика от 40 години, но с една и съща бутилка в съответната екранна сцена.   След „позорния“ сух режим, в който, оказа се, е имало уиски за медицински цели, заедно с разнообразието от марки и бутилки от 60-те години на ХХ век до наши дни дефилираха Джак Никълсън и Ал Пачино, Силвестър Сталоун и Арнолд Шварценегер, Матю Маконъхи и  Леонардо ди Каприо. С неизменната кехлибарена течност във всеки епизод.     Апетитни подправки към умело подбраните хапки за отделните нюанси от уискитата бяха любопитните истории. Производителят на едно от тях нямал работници да обръщат бъчвите и пускал силна музика, която ги разтърсвала с вибрациите си. А друго уиски, наречено „Държавник“ -  Statesman, всъщност изобщо не съществувало! Било създадено единствено, заради филма с най-дълга сцена, посетена на американското уиски – цели 4 минути.   Извън безспорно завладяващата вечер, на която всички присъстващи наистина се насладиха,  служителите от департамента по земеделие към посолството реализираха отлично идеята по ненатрапчив, лек, но запомнящ се начин да представят американските еликсири на ценителите на напитката.  ", "date": "2018.10.25", "title": "Американският посланик предостави хола си за уиски парти с Бербатов"}
{"url": "http://epicenter.bg/article/Zheni-Kalkandzhieva--Ludo-vlyubena-sam-v-Tacho-sled-11-godini-brak/166632/10/100", "text": "Жени Калканджиева открехна завесата около отношенията със съпруга си Тачо в интервю за телевизионното предаване \"Папараци\". Двамата се ожениха през август, 2007 година.   \"След 11 години съм лудо влюбена в мъжа си\", казва бившата манекенка.   \"След толкова години още не сме се развели. Нормално е да сме имали тежки моменти и кризи, но днес сме заедно и си оставаме най-добрите родители за нашето дете, казва още Жени. Живеем заедно с Тачо и сме много щастливи. Той може да не е много добър съпруг, но е много добър баща. На моменти моят подход към детето е по-грешен от неговия\", допълва Калканджиева.   Красавицата, която стана шеста в конкурса \"Мис Свят 1995\", продължава с признанията пред Венета Райкова: \"Точно снощи се обяснихме отново любов един на друг. Той за първи път ми сподели как се е влюбил в мен, какво си е помислил, когато ме е видял... Аз, от своя страна, никога не му бях споделяла колко ме е впечатлил, че ме е взел на испанско кино, без да знам нито дума на испански... Дори ресторанта, в който вечеряхме за първи път, го помня и до днес... А Тачо специално го е избрал, защото там специалитетът е скариди, които се белят с ръце и той го е избрал, за да може да ми бели скаридите и да ме впечатли...\"", "date": "2018.10.25", "title": "Жени Калканджиева: Лудо влюбена съм в Тачо след 11 години брак"}
{"url": "http://epicenter.bg/article/Yordanka-Hristova-s-posleden-samostoyatelen-kontsert-sled-55-godini-na-stsenata/166644/10/0", "text": "На 19 ноември обичаната българска поп певица Йорданка Христова ще зарадва феновете си с грандиозен концерт в зала 1 на НДК. През изминалата седмица естрадната прима обяви, че това ще е последната ѝ по-мащабна самостоятелна изява на сцената. Подробности за това трудно за всеки артист решение, зрителите ще научат в събота (27 октомври) от 18:00 ч. от предаването „Извън играта“ по БНТ1, в което Йорданка Христова ще бъде специален гост.   Прощалният ѝ концерт е под надслов „Музикалната изповед на Йорданка Христова. 55 години – срещи, раздели, полети, ежедневие, разкаяние, страст и много, много любов“ - това ще са и само част от темите на разговор с водещата на „Извън играта“ Люба Пашова.   Йорданка Христова ще разкаже за емблематичните срещи в кариерата си, за големите любови в живота си, за приятелите, за щастливите моменти и за тези, през които се преминава трудно. В студиото на предаването тя ще разкрие една от най-болезнените трагедии в живота си – загубата на майка си и вината, която изпитва след неочакваната раздяла с нея.    Йорданка Христова, която се слави с непримирим дух и темперамент, и на сцената, и в живота, има зад гърба си повече от 3500 концертни участия в над 40 страни на света. Репертоарът ѝ включва песни на 18 езика. Тя е най-известната българска певица в Куба – хиляди жени са кръстени на нея с типично българското име.   През пролетта естрадната прима се сбогува и с публиката си в на „Острова на свободата“. В концерта, с който българската общност в Хавана отбеляза националния празник 3 март, участие взеха и приятелите ѝ Фара Мария и Боби Каркасес.   Екипът на „Извън играта“ е подготвил специална изненада за певицата – в студиото на предаването ще влезе скъп за нея човек. Кой е той – ще стане ясно в събота от 18:00 ч. по БНТ1.  ", "date": "2018.10.25", "title": "Йорданка Христова с последен самостоятелен концерт след 55 години на сцената"}
{"url": "http://epicenter.bg/article/Skandalen-nadpis-na-balgarski-se-poyavi-na-yake-na-dizayner-po-vreme-na-Sedmitsata-na-modata-v-Tokio/166645/10/84", "text": "Скандален надпис на български език се появи на яке на световен дизайнер по време на Седмицата на модата в Токио.  Крилатата фраза, изцепена от Огнян Иванов в предаване преди 7 години, \"Ку*рви, яжте, пийте - Огито плаща\" обиколи модните подиуми в японската столица.  Кадрите с дизайнерския тоалет, предизвикали вълна от коментари в социалните мрежи, са заснети по поръчка на американското модно списание „Вог“, поясняват от Новини.бг  Според коментарите под снимката, пусната в Инстаграм, дизайнерът използвал фразата като декорация върху плата е Стефан Карчев, възпитаник на Кралската академия по изящни изкуства в Антверпен.", "date": "2018.10.25", "title": "Скандален надпис на български се появи на дизайнерско яке по време на Седмицата на модата в Токио"}
{"url": "http://epicenter.bg/article/Megan-s-parvo-slovo-kato-hertsoginya--izkaza-se-v-polza-na-dostap-do-visshe-obrazovanie-za-zhenite-/166652/10/99", "text": "Съпругата на принц Хари - Меган Маркъл се осланяше на преживяното от нея, за да може по време на първото си слово в рамките на кралската обиколка в Тихоокеанския регион да изнесе вълнуваща реч пред студенти на остров Фиджи в полза на правото на момичетата да получат образование, предаде Франс прес.  В университета на Южния Пасифик на архипелага Фиджи бившата звезда от сериала \"Костюмари\" се изказа в полза на по-добър достъп до висшето образование за жените.  \"За жените и момичетата в развиващите се страни това е от жизненоважно значение. Да им се предостави достъп до образованието е с ключово значение за социалното и икономическото развитие. Когато получат подходящите за постигане на успех инструменти, момичетата могат да сътворят невероятно бъдеще не само за себе си, но и за всички около тях\", каза херцогинята на Съсекс.  Меган Маркъл, която очаква дете следващата пролет, има диплома от Северозападния университет в Чикаго. Тя оповести учредяването на две стипендии, за да се окуражат жените да се обучават в университети в Тихоокеанския регион, пояснявайки, че за нея висшето образование е нещо невероятно и съдбоносно, макар финансирането му да бе предизвикателство.   Източник: Новини.бг", "date": "2018.10.25", "title": "Меган с първо слово като херцогиня, изказа се в полза на достъпа до висше образование за жените "}
{"url": "http://epicenter.bg/article/Hari-i-Megan-byaha-prieti-na-chastna-audientsiya-v-edinstvenata-monarhiya-v-Tihookeanskiya-region/166663/10/99", "text": "и съпругата му  продължиха обиколката си в Тихоокеанския регион с посещение в  - единствената монархия в региона, съобщиха Ройтерс и Франс прес, цитирани от Дарик.   След тридневна визита на  , британската кралска двойка бе посрещната на местното международно летище от  Латуфуйпека, преди да се отправи за частна аудиенция с    и    . \r\n \r\n \r\n \r\n   , която чака първото си дете през пролетта на 2019 година, бързо получи подкрепата на жителите на  с яркочервената си рокля, чийто цвят е сходен с този на знамето на кралството в  .   се бяха подредили край 13-километровия участък от пътя, който свързва летището със  , за да приветстват принца и съпругата му.", "date": "2018.10.25", "title": "Хари и Меган бяха приети на частна аудиенция в единствената монархия в Тихоокеанския регион"}
{"url": "http://epicenter.bg/article/Tramp-prizova-stranata-kam-edinstvo-sled-seriyata-pratki-s-vzrivni-ustroystva-/166611/7/96", "text": "Президентът на Съединените щати Доналд Тръмп призова страната към единство след серията пратки с взривни устройства до Си Ен Ен и видни представители на Демократическата партия, предаде Асошиейтед прес, цитирана от БНР. Писма-бомби получиха милиардерът Джордж Сорос, бившите президенти Бил Клинтън и Барак Обама, както и Хилъри Клинтън.  На митинг в Уисконсин Тръмп заяви, че иска всички слоеве на обществото да се сплотят \"в мир и хармония\", но добави, че медиите \"имат отговорност да зададат учтив тон и да прекратят безкрайната враждебност и постоянните негативни и често пъти фалшиви нападки и истории\".  Президентът напомни, че след 13 дни предстоят \"много, много важни избори\".  На изборите на 6 ноември ще се преизбират 35 от 100 сенатори, всичките 435 членове на Камарата на представителите на Конгреса на САЩ и 39 губернатори на щати и територии. Предстоящите избори се междусрочни, тъй като те се провеждат между две гласувания за президентски избори. Сега съотношението на републиканците и демократите в Камарата на представителите е от 236 към 193, шест места са свободни. За да спечелят контрол над долната камара на Конгреса, демократите трябва да спечелят допълнителен минимум от 23 мандата.  ", "date": "2018.10.25", "title": "Тръмп призова страната към единство след серията пратки с взривни устройства "}
{"url": "http://epicenter.bg/article/Moskva--Samolet-na-SASht-koordiniral-ataka-s-dronove-sreshtu-aviobazata--quot-Hmeymim-quot--v-Siriya-/166614/7/0", "text": "Разузнавателен самолет на САЩ е координирал атака с дронове на сирийските бунтовници срещу руската авиобаза \"Хмеймим\". За това съобщи земестник-министърът на отбраната Александр Фомин по време на VIII Сяншански международен форум по въпросите на сигурността, който се провежда в Китай.  Руските медии припомнят, че в последните седмици ислямистите направиха няколко опита да атакуват базата на руските Въздушно-космически сили в сирийската провинция Латакия с дронове, въоръжени със самоделни взривни устройства.  \"Беше осъществена атака едновременно с 13 безпилотни летателни апарата. Те летяха в боен ред, управлявани от общо командване. По същото време американски разузнавателен самолет \"Посейдон-8\" патрулираше в продължение на 8 часа над акваторията на Средиземно море\", отбеляза Фомин.  Александър Фомин поясни, че управлението на дроновете може да е ръчно, но и електронно. Но \"не всеки селянин\" може да управлява такова количество дронове, подчерта заместник-министърът.  Той добави, че координацията на дроновете се е водила именно от американския разузнавателен самолет.  Дроновете на ислямистите получавали информация от космоса, като им подсказвали за т.нар. \"пролуки\" в отбраната на авиобазата, през които те да проникнат. \"След това те бяха унищожени, но на тези действия трябва да бъде сложен край\", отбеляза Фомин.  Руските медии припомнят, че военните в базата \"Хмеймим\" на няколко пъти са били принудени да използват срещу дроновете зенитно-ракетните комплекси \"Панцирь-С1\", както и средства за радиоелектронно заглушаване.  Александър Фомин поясни, че след като се натъкнали на радиоелектронната \"завеса\", дроновете отстъпили, за да получат нови команди.   ", "date": "2018.10.25", "title": "Москва: Самолет на САЩ координирал атака с дронове срещу авиобазата \"Хмеймим\" в Сирия "}
{"url": "http://epicenter.bg/article/NATO-zapochva-nay-golyamoto-si-uchenie-sled-Studenata-voyna-/166616/7/0", "text": "НАТО започва днес в Норвегия най-голямото си учение след края на Студената война, за да покаже на Русия, че алиансът е единен въпреки съмненията, посети от US президента Доналд Тръмп, предават АФП и БНР.  В маневрите „Трайдънт джънкчър 2018“ до 7 ноември ще се включат около 50 000 военнослужещи, 10 000 бойни машини, 65 кораба и 250 бойни самолета и хеликоптера от 29-те страни членки на алианса плюс Финландия и Швеция.  „През последните години ситуацията в областта на сигурността в Европа значително се влоши“ каза генералният секретар на НАТО Йенс Столтенберг, който е норвежец. И продължи: „Учението изпраща ясен сигнал на нашите държави и всеки потенциален противник. НАТО не търси конфронтация, но е готов да защити всички съюзници срещу каквато и да е заплаха“.  „Потенциални противници“ официално не са посочени, но всички си мислят за Русия, която има 198-километрова граница с Норвегия и пред последните години демонстрира военна мощ.  Руската армия анексира полуостров Крим през 2014 г., съдейства за дестабилизиране на Източна Украйна, увеличи бойните си възможности в Арктика и през септември проведе в Далечния изток най-голямото учение в историята си.  Руското посолство в Осло обяви, че смята учението на НАТО за „антируско“.  „Такава дейност е провокативна, дори когато се прави опит да бъде оправдана като чисто отбранителна“, се посочва в изявление на мисията.  От месеци Москва показва недоволство към растящото западно военно присъствие в региона. САЩ и Великобритания увеличиха присъствието си в Норвегия, за да приспособят войските си за бой при студено време.  В началото на октомври говорителката на руското МВнР Мария Захарова осъди „дрънкането с оръжия“ на НАТО и обеща „ответни мерки“ от страна на Москва.  Въпреки че президентът Тръмп пося съмнения в единството на алианса, САЩ участват в маневрите в Норвегия с над 14 000 войници, а изпращат и самолетоносач.  На маневрите са поканени двама руски и двама белоруски наблюдатели.  ", "date": "2018.10.25", "title": "НАТО започва най-голямото си учение след Студената война "}
{"url": "http://epicenter.bg/article/Reytingat-na-Vladimir-Putin-dostigna-petgodishen-minium/166619/7/0", "text": "Одобрението за дейността на руския президент Владимир Путин в страната е спаднало на 66 процента - до петгодишен минимум, информира \"Комерсант\", като цитира данни от проучване на социологическия център \"Левада\".  Тридесет и три на сто от запитаните не одобряват работата на държавния глава, а един процент нямат мнение. Това е най-ниският показател от 2013 г., когато положително мнение за дейността на Путин имаха 62 на сто от хората в Русия. Същевременно сегашният му рейтинг е с 22 процента по-нисък от одобрението за президента през 2014 г., когато Крим бе присъединен към федерацията, напомня вестникът анексията на украинския полуостров от Москва.  \"Рейтингът на Путин се стабилизира след продължителен спад, защото се е изчерпал ефектът на възмущението от пенсионната реформа в Русия, вдигнала с пет години възрастта за пенсия\", смята политологът Владимир Слатинов. Според експерта обаче рейтингът на президента вече не е тефлонов, сиреч напълно имунизиран срещу всякакви негативи. \"Значи спадът може да продължи, ако се случат поредните шокови за населението на Русия събития или решения\", прогнозира той.  Путин впрочем остава ръководителят с най-голям процент одобрение сред жителите на Русия. Най-нисък рейтинг има премиерът Дмитрий Медведев - 34 на сто; 64 процента от гражданите не одобряват дейността му. Участниците в анкети обаче са доволни от дейността на губернаторите - одобрението за тях през октомври е 58 на сто срещу 40 на сто неодобрение. \"Пълномощията им са малко, те могат да бъдат свалени всеки момент, пари няма, а те самите са по-близо до хората, отколкото федералните власти, и затова са винаги на показ\", обяснява експертът Слатинов.  Държавната дума (горната камара на федералния парламент) обаче не може да се похвали с доверие сред хората в Русия - одобряват я само 36 на сто срещу 62 процента неодобрение. По данни на центъра \"Левада\" подкрепата за руския парламент в страната не е надхвърляла 50 на сто от 2015 г. насам, добавя \"Комерсант\", цитиран от Новини.бг", "date": "2018.10.25", "title": "Рейтингът на Владимир Путин достигна петгодишен миниум"}
{"url": "http://epicenter.bg/article/Direktorat-na-TsRU-slushala-zapisi-ot-ubiystvoto-na-Hashogi-/166622/7/0", "text": "Директорът на ЦРУ Джина Хаспел е слушала записи от разпита и убийството на журналиста Джавал Хашоги в саудитското консулство в Истанбул на 2 октомври.  , като се позовава на запознати с хода на нейната визита в Турция. Тя пристигна в страната в понеделник, за да се запознае с доказателствата по случая.  Според източниците на вестника записите са \"потресаващи\" и ще принудят САЩ да предприемат по-твърди стъпки срещу саудитските власти, които са отговорни за смъртта на журналиста.  \"Топката е в полето на Вашингтон. Не само медиите ще окажат силен натиск, но и Конгресът може да привика Джина Хаспел да свидетелства какво е чула на тези записи\", казва Брус Рийдел, бивш служител на ЦРУ и настоящ преподавател в института Брукингс.  Междувременно наследникът на саудитския престол принц Мохамед бин Салман ал Сауд направи първи изявления след признанието на Рияд, че Хашоги е починал в консулството на страната в Истанбул.  \"Това е ужасно престъпление за всички поданици на Саудитска Арабия. Това отвратително престъпление не може да бъде оправдано\", заяви принцът.  \"Саудитска Арабия извършва всички възможни законови действия, за да разкрие престъплението и сътрудничи с властите в Турция. Ние имаме уникално сътрудничество с Турция и знаем, че мнозина ще поискат да използват тази ужасна ситуация, за да вбият клин между страните ни. Но искам да ги предупредя - те няма да успеят, докато ги има на този свят кралят Салман бин Абсул Азиз ал Сауд, принцът на Саудитска Арабия Мохамед бин Салман и президентът на Турция Реджеп Ердоган\", заяви принцът по време на икономическия форум Future Investment Initiative, който се провежда в страната.  \"Ние ще докажем на целия свят, че двете ни страни си сътрудничат, за да бъдат изправени престъпниците пред съда и за да възтържествува справедливостта\", заяви още принцът, който отрича всички обвинения, че е знаел за предстоящото убийство и дори го е заповядал.   ", "date": "2018.10.25", "title": "Директорът на ЦРУ слушала записи от убийството на Хашоги "}
{"url": "http://epicenter.bg/article/Naprezhenie--Vashington-obvini-Moskva--che-razpolaga-boyni-lazeri-v-kosmosa/166626/7/0", "text": "Москва разполага в космоса бойни лазери. Това обвинение отправи помощник държавният секретар на САЩ Илим Поблет, съобщава в. Daily Mail, цитиран от руски медии.  Поблет твърди, че бойните космически лазери са предназначени да свалят американски сателити. Такива стъпки не отговарят на дипломатическата риторика на Русия, отбеляза помощник държавният секретар.  \"За САЩ тези събития са още едно доказателство за това, че военните действия на Русия не съответстват на тяхната дипломатическа риторика\", заявява Поблет.  Тя отбелязва, че въпреки желанието на САЩ космосът да остане \"зона, свободна от конфликти\", Америка активно работи върху създаването на свои космически войски.  През август тази година Поблет алармира, че САЩ са разтревожени от \"странното\" поведение на руски спътник-инспектор, изстрелян по това време в космоса. Според Москва маневриращият спътник-инспектор ще изследва състоянието на сателитите, които са в орбита около Земята.  Спътникът-инспектор е космически апарат, който има техническа възможност да извършва маневри за придвижване по орбита и наблюдение на един или друг тип взаимодействие с други спътници.  Американската страна твърди, че той е въоръжен с противоспътникови оръжия.    ", "date": "2018.10.25", "title": "Напрежение! Вашингтон обвини Москва, че разполага бойни лазери в космоса"}
{"url": "http://epicenter.bg/article/I-Robart-de-Niro-poluchi-samnitelen-paket-/166635/7/0", "text": "Съмнителен пакет, подобен на тези, изпратени до симпатизантите на демократите в САЩ, беше изпратен и до актьора Робърт де Ниро, предаде Си Ен Ен, цитира Нова телевизия.   Сигналът е подаден в 4.45 часа сутринта местно време.   Нюйорската полиция съобщи, че пакетът е открит на седмия етаж в сградата, където се намира продуцентската къща на актьора „Tribeca Productions”. Той също ще бъде извозен до Бронкс, където ще бъде унищожен.   Според източници на Си Ен Ен пакетът, адресиран до актьора, имал шест марки с американския флаг, подредени на два реда – точно както при пратките до централата на Си Ен Ен и домовете на Хилари Клинтън и Барак Обама. Друга прилика е, че не е имало пощенска марка от предната страна на пакета.  ", "date": "2018.10.25", "title": "И Робърт де Ниро получи съмнителен пакет (Видео)"}
{"url": "http://epicenter.bg/article/Ubiystvoto-na-Dzhamal-Hashogi-e--predumishleno--spored-prokuraturata-na-Sauditska-Arabiya-/166637/7/0", "text": "Според изявление на Прокуратурата на Саудитска Арабия убийството на журналиста Джамал Хашоги в Истанбул е било „предварително подготвено“, предава AFP, като уточнява, че заключението на властите в Рияд се основава на данни от турските компетентни органи.  „Информацията от турските власти показва, че действията на заподозрените по случая са били умишлени“, се казва в изявлението, разпространено от държавната информационна агенция на кралството, уточнява Агенция \"Фокус\".  Междувременно стана ясно, че турските сили за сигурност са получили разрешение за извършване на оглед на градината и на кладенеца в двора на резиденцията на Генералното консулство на Саудитска Арабия в Истанбул, пише вестник „Джумхуриет”.  Преди това от източници на силите за сигурност беше оповестено, че за подобно претърсване не е дадено разрешение от компетентните саудитски власти. Досега турските компетентни органи извършиха огледи и претърсване на сградата на Генералното консулство и на резиденцията по повод убийството на 2 октомври на саудитския журналист, посочва още „Джумхуриет”.  ", "date": "2018.10.25", "title": "Убийството на Джамал Хашоги е „предумишлено“ според прокуратурата на Саудитска Арабия "}
{"url": "http://epicenter.bg/article/Dzhuzepe-Konte--Italiya-iska-da-e-posrednik-mezhdu-ES-i-Rusiya/166639/7/0", "text": "„Рим се надява, че диалогът между Москва и Брюксел ще бъде възобновен и сме готови да съдействаме”. Това заяви в интервю за ТАСС италианският министър-председател Джузепе Конте, цитиран от БСП.  Вчера в Москва се състоя среща между него и руския президент Владимир Путин.  По думите на Конте евентуалната изолация на Италия от процеса по възобновяване на диалога би била пропусната възможност за развитие на отношенията между ЕС и Русия.  „Опитваме се да привлечем в тази дейност всички европейски партньори, защото по този начин ще можем да подобрим цялостно отношенията в Европа, както и да наваксаме пропуснатите възможности през последните години. Диалогът, който се култивираше в продължение на 25 години, изведнъж беше прекъснат по неизвестни причини”, посочи италианският премиер.  „Искаме да помогнем на Русия, но знаем, че ако само ние ѝ помагаме, ще бъде твърде малко. Ето защо искаме да въвлечем и други страни”, добави той.  Повечето държави от ЕС, начело с Германия, настояват санкциите срещу Русия да бъдат удължени, докато мирът между Украйна и Русия не бъде възстановен.  Според италианския премиер обаче санкциите пречат на диалога и трябва да бъдат премахнати.  В рамките на срещата между Владимир Путин и Джузепе Конте бяха подписани няколко търговски и инвестиционни споразумения. Тяхната цел е да подобрят бизнес сътрудничеството между Москва и Рим, имайки предвид тежестта на санкциите върху Русия от последните няколко години.  След срещата стана ясно още, че Москва проучва възможността за включването на Италия към газопровода „Турски поток“.  Кремъл не изключвал и вариант за присъединяване на други страни от ЕС към проекта, но само при гаранции, че няма да се повтори историята с „Южен поток”.  ", "date": "2018.10.25", "title": "Джузепе Конте: Италия иска да е посредник между ЕС и Русия"}
{"url": "http://epicenter.bg/article/Kitaytsi-i-rusnatsi-podslushvali-telefonite-na-Tramp/166640/7/0", "text": "Когато президентът на САЩ Доналд Тръмп се обажда по телефона на свои приятели, го подслушват китайски шпиони, които се опитват да извлекат полезна информация, пише New York Times, цитиран от БНР. Авторитетното издание се позовава на анонимни източници от американските специални служби.  Помощниците на президента многократно са го предупреждавали, че мобилните му телефони не са защитени и се подслушват както от китайците, така и от руснаците и настояват той да използва защитените линии на Белия дом. Тръмп обаче отказва да се раздели с личните си телефони.  Според службите китайците се опитват, подслушвайки президента, да разберат начина му на мислене и съответно какви аргументи могат да бъдат използвани за да бъде променена някоя негова позиция.  В близкото обкръжение на Тръмп попадат шефът на инвестиционната компания Blackstone Group Стивън Шварцман, спонсорирал магистърска програма в Пекинския университет, както и хазартният бос Стив Уин, който също е прокитайски настроен.  И двамата се опитват да убедят президента да се откаже от твърдата си търговска политика към Китай.  Според New York Times целта на китайското разузнаване е да бъде убеден Тръмп по-често да се среща с китайския президент Си Цзинпин, тъй като в Пекин смятат, че само по този начин може да бъде постигнат пробив в китайско-американските отношения.  Изданието смята, че руснаците също подслушват телефоните на Тръмп и се опитват да извлекат полезна информация.  Президентът има два телефона, максимално подсигурени от специалните служби и трети личен, който е съвсем обикновен. Тръмп го пазел, понеже там били всичките му контакти.  При встъпването си в длъжност Тръмп отказал да предаде телефоните, каквато обикновено е практиката. Предшественикът му Обама например не е ползвал мобилен телефон, а ако се е налагало да се обади някому, ползвал телефон на някои от помощниците.  Единият от телефоните Тръмп ползва, за да пише в „Туитър“, а другия – за да говори.  Телефонът за „Туитър“ се свързва с интернет само чрез Wi-Fi и това безпокои службите, тъй като тази връзка не е много сигурна.  New York Times напомня, че президентът е много немарлив към телефоните си и миналата година забрави телефон в количка за голф.  И макар че Тръмп трябва да сменя всеки месец телефоните си, той рядко го прави, допълва изданието.  Малко по-късно президентът написа в \"Туитър\", че публикацията е \"скучна и несериозна\" и че има само един мобилен телефон, който използва рядко.  ", "date": "2018.10.25", "title": "Китайци и руснаци подслушвали телефоните на Тръмп"}
{"url": "http://epicenter.bg/article/Lotarien-bilet-za-800-000-dolara-izhvarlen-na-bokluka/166642/7/0", "text": "Австралийско семейство изхвърли в контейнер за боклук лотариен билет, печелещ 800 000 австралийски долара, съобщава Daily Mail, цитира БНР.   Семейството, което е от Нов Южен Уелс, получило съобщение в електронната поща, че купеният по-рано билет печели 800 000 долара. Мъжът побързал да зарадва съпругата си, но тя си спомнила, че преди няколко дни изхвърлила билета в контейнера.   Двамата зарязали закуската си и отишла да рови в контейнера, тъй като точно в този ден извозвали боклука. В крайна сметка всичко завършило щастливо и семейството намерило билета.   Мъжът споделил пред медиите, че с парите ще погаси ипотека.  ", "date": "2018.10.25", "title": "Лотариен билет за 800 000 долара изхвърлен на боклука"}
{"url": "http://epicenter.bg/article/George-Ivanov-za-dogovora-za-imeto--Gartsiya-shte-ni-pishe-istoriyata-/166647/7/51", "text": "В рамките речта си, изнесена на научна конференция в Охрид, държавният глава на югозападната ни съседка Георги Иванов се фокусира върху договора за името, коментира излъчващият на албански език скопски телевизионен канал „Алсат-М“, цитиран от Агенция \"Фокус\".  Според Иванов той ще доведе до написването на политически коректна история, в която ще бъдат въведени представи, скроени по волята на Гърция, и които в бъдеще ще бъдат преподавани на децата в училищата и на студентите в университетите.  „С Договора от Преспа, Вашата академична и образователна дейност ще бъде контролирана от политици, дипломати и бюрократи, които ще цензурират ревностно учебниците, които пишете или от които преподавате“, предупреди Иванов.  Пред участниците в конференцията Иванов подчерта, че авторите на текста на споразумението от Преспа демонстрират липса на познания за балканската история.  „Но те правят крачка по-натам, като отричат много универсални ценности. Те отричат преди всичко правото на самоопределение, което означава, че само нацията има право да реши съдбата си, че никой не е упълномощен да се намесва в живота й“, допълни македонският президент.  Телевизията припомня, че договорът за името предвижда създаването на съвместна комисия от експерти по исторически, археологически и образователни въпроси. Тя трябва да съгласува тълкуването на исторически събития, но работата ѝ ще бъде под наблюдението на външните министерства на двете страни.  ", "date": "2018.10.25", "title": "Георге Иванов за договора за името: Гърция ще ни пише историята "}
{"url": "http://epicenter.bg/article/Ekspert--Erdogan-ima-kozovete-i-pritiska-mnogo-zdravo-Sauditska-Arabiya-zaradi-Hashogi/166649/7/0", "text": "Има два варианта за бъдещето на саудитския престолонаследник Мохамед бин Салман след убийството на Джамал Хашоги, но и в двата ситуацията няма да се промени кой знае колко. Първият е по-вероятен – ще се окаже „че някакви генерали около Мохамед бин Салман, уж действали отделно, са го извършили“. Това коментира пред БНР председателят на Асоциацията на сирийците в България Дахер Дахер. Той коментира, че Саудитска Арабия „от 75 години е една от най-големите нарушители на човешки права, но нито веднъж САЩ не я е притискала заради това нещо, никога не го е сочила като някакъв факт“:   „Говорим за страна, която всяка година обезглавява и пребива с камъни – абсолютно първобитна история – жени за някакви престъпления, които в Запада дори не се считат за такива – прелюбодейство, вещерство...“.   Джамал Хашоги, чието истинско име е Хашоджи, е признавал принадлежност към \"Мюсюлманските братя\" и връзките си с \"Ал Кайда\" и ислямистките групи в Сирия, изтъкна Дахер. Бил е и племенник на един от най-големите оръжейни бизнесмени в целия Близък изток, както и първи братовчед на загиналия с принцеса Даяна Доди ал Файед:   „Това не е случайна личност. Въпросът е защо всички сега си отварят устите за него точно. Това се случи в Турция, в която има криза – знаете как падна турската лира. На практика, действащата сила, която притиска Саудитска Арабия, е точно Ердоган. Той има козовете и ги притиска много здраво. Той е движещата сила в тези обвинения“.   Една от причините за острите обвинения е съперничеството между Ердоган и Бин Салман кой да бъде лидер в мюсюлманския свят и за пазарите в региона. „Това е може би един начин, първо, да се снеме част от недоволството на американците спрямо Турция – те наложиха много санкции. В Саудитска Арабия, на практика, конците се движат от САЩ в момента и това е един вариант, първо, да се снемат част от санкциите, и втори вариант, да се получат някакви пари – инвестиции от Саудитска Арабия, които всъщност да стабилизират турската лира. И не само това, нека не забравяме, че САЩ притисна Иран страшно много и много европейски компании са свързани с много суровини там…  За мен изцяло икономическите интереси са причина за този шум и този натиск върху Саудитска Арабия и върху Тръмп. Всички сме наясно как ще завърши – ще бъде хвърлена вината върху местни личности или групи, които са извършили убийството без знанието на кралското семейство, което е смешно“.   Саудитска Арабия е свикнала да извършва подобни действия, без да получи никакво наказание поради огромното си влияние върху западната икономика, и вероятно това е причината убийството на Хашоги да бъде извършено в дипломатическата мисия на държавата, коментира той. „Интересно е, че Хашоги винаги е подкрепял политиката на Саудитска Арабия и едва последната година започна да критикува кралската фамилия и най-вече Мохамед бин Салман. Освен всичко друго, той започна да говори за права на жените едва в последната половин година“.   Най-потърпевша от скандала е Саудитска Арабия, която вероятно ще инвестира „някакви огромни суми в Турция“ и ще се наложи да направи „козметични промени в кралството“. Друг вариант е да бъде сменен престолонаследникът… но с друг подобен на него, което също няма да промени ситуацията.", "date": "2018.10.25", "title": "Експерт: Ердоган има козовете и притиска много здраво Саудитска Арабия заради Хашоги"}
{"url": "http://epicenter.bg/article/Ogromen-pozhar-na-Halkidiki--SNIMKI-/166650/7/0", "text": "  Продължава пожарът в труднодостъпната борова гора в района на Ситония, който започна да гори рано тази сутрин, съобщава МИА, цитира Нова телевизия.   Увеличава се броят на пожарните екипи, които са на мястото. В гасенето вече участват 80 пожарникари с 40 коли, 4 пехотни екипа, 4 цистерни и 2 хеликоптера.   Полицията отправя апел към гражданите и шофьорите в Ситония да избягват да се движат в околностите на Сарти, за да се улесни работата на противопожарните служби.   Кметовете и префектите на засегнатите от пожара общини съобщават, че засега няма опасност за населените места, но ако пожарът промени посоката си и е необходимо евакуирането на местните жители, всички държавни механизми са на лице.  ", "date": "2018.10.25", "title": "Огромен пожар на Халкидики (СНИМКИ+Видео)"}
{"url": "http://epicenter.bg/article/Vuchich-iska-totalen-kontrol-varhu-balgarite-v-Zapadnite-pokraynini-/166651/7/51", "text": "Сръбската прогресивна партия на президента Александър Вучич иска да наложи пълен контрол върху Националния съвет на българите в Западните покрайнини, предупредиха от Културно-информационния център на българското национално малцинство в Босилеград. Българите в Босилеград смятат, че изборите за кмет там са предрешени в полза на досегашния градоначалник Владимир Захариев, пише БГНЕС.  Това предизвика недоволство сред кандидатите за членове на Националния съвет от листата „Да върнем достойнството на народа“ и те поискаха от водача ѝ Стефан Костов да се оттегли. Това можеше да доведе до провал на изборите, защото фактически листата на Владимир Захариев щеше да остане сама.  След няколко заседания Стефан Костов в последния момент отказа да се подчини на членовете и не се оттегли. Седем души кандидати за изборите веднага подписаха декларация, с която се отказват от кандидатурите си и отнемат правото на Стефан Костов да ги представлява и да говори от тяхно име в публичното пространство във връзка с предстоящите избори за Национални съвети на малцинствата.  Двете досега регистрирани листи за Национален съвет на българското малцинство се намират под силно влияние на управляващата Сръбска прогресивна партия. На 21 септември по повод празника на Босилеград председателят на изпълнителния съвет на Сръбската прогресивна партия Дарко Глишич, владиката на Враня Пахомий и висши офицери от армията подкрепиха движението на кмета Захариев.  Във втората листа „Да върнем достойнството на народа“ на Стефан Костов също преобладават общински съветници и членове на Общинския съвет от Прогресивната партия заедно с председателката му Невена Костадинова.  Българските малцинствени партии не участват на изборите. Демократичната партия на българите с председател Небойша Иванов, която беше в листата „Съединение на българите“, се оттегли, а председателят на Демократичния съюз на българите Драголюб Иванчов заяви, че е „безсмислено да играем уреден мач“.  ", "date": "2018.10.25", "title": "Вучич иска тотален контрол върху българите в Западните покрайнини "}
{"url": "http://epicenter.bg/article/Evrodeputatite-iskat-orazheyno-embargo-za-Sauditska-Arabiya-/166661/7/0", "text": "Европейският парламент призовава страните от ЕС да се обединят и да наложат оръжейно ембарго срещу Саудитска Арабия, съобщиха от пресслужбата на ЕП в България.  Евродепутатите осъдиха в резолюция измъчването и убийството на саудитския журналист Джамал Хашоги в Турция. Те също така призоваха за безпристрастно международно разследване на неговата смърт, за да се установи какво се е случило в консулството на Саудитска Арабия в Истанбул на 2 октомври, и за да бъдат изправени отговорните лица пред съда.  Текстът отбелязва, че убийството е малко вероятно да се е случило без знанието или извън контрола на саудитския престолонаследник Мохамед бин Салман.  Резолюцията повтаря предишния призив на Европейския парламент към всички правителства на ЕС за постигане на обща позиция, за да бъде наложено оръжейно ембарго спрямо Саудитска Арабия от всички страни на ЕС. Подобно искане беше представено от парламента на 4 октомври, предвид ролята на страната в бруталната гражданска война в съседен Йемен.  Евродепутатите също призоваха върховния представител на ЕС по въпросите на външните работи Федерика Могерини, както и държавите-членки, да бъдат в готовност да наложат целенасочени санкции, включително забрана за издаване на визи и замразяване на активите на лица от Саудитска Арабия, след като обстоятелствата бъдат изяснени.  В заключение Парламентът призовава държавите-членки да поемат инициативата на следващото заседание на Съвета по правата на човека на ООН в Женева на 5 ноември, за да се повдигне въпросът за членството в Съвета на държави със съмнителни показатели относно зачитането на човешките права, като това включва и Саудитска Арабия. Текстът беше приет с 325 гласа „за“, срещу 1 глас „против“ и 19 „въздържал се“.  Известният саудитски журналист Джамал Хашоги изчезна след влизането си в консулството на Саудитска Арабия в Истанбул на 2 октомври. Изчезването му предизвика международни обвинения, че той е бил измъчван и брутално убит от саудитски агенти вътре в сградата, въпреки че тялото му все още не е намерено.  Саудитска Арабия първоначално отрече каквото и да било участие в изчезването на Джамал Хашгоги, но след тежък международен натиск страната призна, че убийството е извършено на територията на консулството. Г-н Хашоги беше известен критик на саудитския режим.  ", "date": "2018.10.25", "title": "Евродепутатите искат оръжейно ембарго за Саудитска Арабия "}
{"url": "http://epicenter.bg/article/Donald-Tramp-izprashta-armiyata-na-granitsata-s-Meksiko-zaradi-nelegalnite-imigranti-/166664/7/96", "text": "Държавният глава на САЩ Доналд Тръмп събуди американците с ранен „туит“, в който извести, че изпраща военните по границата с Мексико в опит да предотврати незаконните влизания в страната – мярка, която той описа като „спешна“ за нацията, съобщава изданието The Hill, цитирано от Агенция \"Фокус\".  „Брандън Джъд от Националния съвет за граничен патрул е прав, когато казва, че демократите вдъхновяват закони, които правят трудно да спрем хората на границата. Това трябва да бъде прекратено, но аз изпращам военните за справяне с тази спешна ситуация. Те ще бъдат спрени“, гласи съобщението на Тръмп в социалната мрежа „Туитър“.  Миналата седмица лидерът на Вашингтон загатна, че ще използва военните, за да спре „кервана“ от мигранти от Централна Америка, броят на които - според съобщенията в медиите - надхвърля 7500 души.  „Трябва много настоятелно да помоля Мексико да спре тази „атака“ – и ако не успея да го направя, ще призова военните на САЩ и ще затворя нашата южна граница!\", написа Тръмп в по-ранен „туит“.  В рамките на митинг в Уисконсин, проведен в сряда (местно време), американският президент увери, че „военните са готови“ да помогнат за гарантиране на сигурността по границата с Мексико.  Посланикът на латиноамериканската страна в САЩ Геронимо Гутиерес заяви в понеделник, че Мексико ще продължи да работи за спиране на нелегалната имиграция в страната и ще сътрудничи с администрацията на Тръмп, за да блокира опита на тези 7500 души са влязат на територията на САЩ.  Към настоящия момент няма официален коментар от Пентагона по темата. Миналата седмица обаче говорител на Министерството на отбраната поясни, че армията не е натоварена със задачата да подкрепи силите, които работят за осигуряване на границата – Националната гвардия на САЩ.   ", "date": "2018.10.25", "title": "Доналд Тръмп изпраща армията на границата с Мексико заради нелегалните имигранти "}
{"url": "http://epicenter.bg/article/Stivan-King-prodade-avtorskite-prava-nad-svoy-razkaz-za-1-dolar/166657/6/0", "text": "Писателят на хоръри   предложи невероятна сделка на студенти, бъдещи кинорежисьори във филмовата академия на Уелс, предаде Асошиейтед прес, цитиран от Дарик.   Кинг им продаде авторските права над своя разказ \" \" (Велотренажор) за 1 долар. Студентите - големи фенове на писателя, ще могат да заснемат ленти, заимствайки фабулата на Краля на ужаса. \r\n \r\n \r\n \r\n  е развит сюжет, в който мъж трябва да използва велотренажор, за да свали килограми поради висок холестерол. Той влиза във форма и отслабва, но през главата му започват да минават странни мисли, че непрекъснато е преследван.   Агенцията припомня, че  има специална програма, в рамките на която студенти получават разрешение да правят по негови творби филми без търговска цел.", "date": "2018.10.25", "title": "Стивън Кинг продаде авторските права над свой разказ за 1 долар"}
{"url": "http://epicenter.bg/article/The-New-York-Times--Kakva-igra-igrae-Erdogan-v-sluchaya-s-Dzhamal-Hashogi--/166659/11/33", "text": "Редакционната колегия на водещото американско издание The New York Times публикува статия, в която се опитва да определи целите на турския президент Реджеп Тайип Ердоган във връзка с убийството на журналиста Джамал Хашоги в Генералното консулство на Саудитска Арабия в Истанбул. Критично настроени в оценката си за да действията на Ердоган, от редакцията допускат, че лидерът на Анкара използва случая, за да укрепи още повече позициите си, предава Агенция \"Фокус\".  Турският президент разглежда убийството на Хашоги като възможност да подкопае позициите на Саудитска Арабия, регионален и религиозен съперник на Анкара. Турция реши да продължи по пътя на правосъдието и отказа да даде на Саудитска Арабия възможността да избегне отговорността за убийството на Хашоги, журналист на The Washington Post.  Новите съобщения, които се появяват през последните три седмици в контролираните от Ердоган местни медии, разкриват ужасяващи подробности за убийството, привлякоха вниманието на света към жестокостта на младия престолонаследник на арабското кралство, Мохамед бин Салман, въпреки че администрацията на държавния глава на САЩ Доналд Тръмп направила всички възможни намеци за това, че предпочита да си затвори очи за този факт.  По-рано тази седмица Ердоган отново привлече вниманието на света към това ужасно събитие и за първи път обсъди подробно този въпрос в реч, адресирана до членовете на неговата партия. Той нарече инцидента „умишлено убийство\" и очерта хронологията на случилото се. Същевременно поиска от саудитите да предоставят повече подробности и да екстрадират 18 заподозрени, задържани с цел да бъдат съдени в Турция. Ердоган също така предложи, че зад убийството на Хашоги, извършено в Консулството на Саудитска Арабия в Истанбул, стои принц Мохамед или някой негов приближен. „По чия заповед тези хора дойдоха тук?“, бе въпросът, който турският лидер отправи към съпартийците си.  Такъв отворен призив към Саудитска Арабия, регионална сила, която поддържа близки отношения с Тръмп и зетя му Джаред Къшнер, е смела крачка. Какво очаква да постигне Ердоган?  Малко вероятно е той да е бил много шокиран от убийството на журналиста, като се има предвид историята на Ердоган за незаконния тормоз срещу представителите на медии и ограничаването на свободата на печата. Миналата година редица неправителствени организации, наблюдаващи зачитането на свободата на средствата за масова информация, отново посочиха Турция като основен нарушител на свободата на печата в света поради арестите на журналисти.  И ако действията на Ердоган не са свързани със защитаването на свободата на печата, то тогава какви принципи защитава турския президент?  Разбира се, Ердоган е възмутен от това, че чуждестранна власт е извършила толкова тежко убийство на територията на Турция – при това в родния му град Истанбул. Саудитска Арабия изпрати екип от 15 убийци, за да извърши това престъпление, макар че тялото на Хашоги все още не е намерено.  Може би Ердоган, както твърдят американски официални лица и други експерти, се опитва да използва това убийство, за да изтръгне пари от Саудитска Арабия, за да подкрепи отслабена турска икономика в замяна на това да помогне за отклоняването на подозренията от Рияд. Турската лира продължава да пада и инфлацията се увеличава, което ограничава силно възможностите на турските работници и правителството на страната.  Въпреки че този сценарий не е реализиран, все още има възможност да се постигне определен саудитско-турски компромис относно запазването на тайната с допълнителните подробности за убийството, въпреки че в момента това, от което се нуждае светът, е цялата истина и изобличаването на отговорните за смъртта на Хашоги.  ", "date": "2018.10.25", "title": "The New York Times: Каква игра играе Ердоган в случая с Джамал Хашоги? "}
{"url": "http://epicenter.bg/article/Arabska-rapsodiya/166665/11/0", "text": "Човек се сеща за тази арабска поговорка, когато стъпи в Абу Даби. Изобилието от злато, пари, лукс е толкова фрапиращо, че в един момент свикваш с него и си казваш:  Какво може да искат още шейховете на Обединените арабски емирства?  Е, и те си имат мечти. Като например, след сто години да направят град на Марс и да заселят там 600 000 марсианци. И за тази програма отговаря един от принцовете, 27-годишният министър на изкуствения интелект Омар бин Султан ал Олама. Именно той посрещна в събота вечерта на летището в Абу Даби българският премиер Бойко Борисов, който пристигна на официално държавно посещение – първото от 17 години насам.  първо се усмихваш, а после през главата ти минава коварната мисъл – къде сме ние с големите си претенции и къде са те, принцовете на Персийския залив, които за три-четири десетилетия са създали от пустинята зелена държава с 540 млрд. БВП, в която няма престъпност, шестлентовите булеварди сякаш са току-що измити, мащабното строителство не спира, но не пречи нито на трафика, нито на бизнеса, който се движи в ритъма си 24 часа в денонощието. И понеже днес и сега животът им на земята е подреден и осигурен, в ОАЕ са обърнали погледа си в бъдещето и вече живеят там. Министър ал Олама е на поста си от октомври 2017, когато за първи път е създадено министерство на изкуствения интелект. Както и да го погледнеш, все до фантазията опираш, но персийските шейхове са прагматични – времето на петролната зависимост изтича и те искат да превключат към зависимостта от новите технологии, защото е ясно, че иновациите ще формират икономиките на бъдещето. И ако у нас дебатът е какво точно работи вицепремиерът на шума, то в Абу Даби задачата на министъра на интелекта е да превърне ОАЕ в глобален лидер във високите технологии. Именно изкуственият интелект може да допринесе с 15,7 трлн. долара на глобалната икономика през 2030, сочат данни на емирствата  Както се казва – те вече живеят в Космоса. Да му мислим ние! Но да се върнем на визитата.  често бе прокламирано като приоритет от различни правителства и политици по време на прехода, но така и не се стигна до особени практически измерения. Последното посещение на български държавник в ОАЕ е било на президента Георги Първанов през 2003. Конкретни резултати от визитата не следват.  Известен напредък в отношенията с арабските страни българската дипломация постигна в последното десетилетие. През април т.г. страната ни откри свое посолство в Обединените арабски емирства. Дотогава имахме само генерално консулство в Дубай. Наскоро правителството прие решение и отпусна 1.6 млн. лв. за българско дипломатическо представителство в Рияд – столицата на Саудитска Арабия. Към посолството ще има и търговско-икономическа служба. Обнадеждаващо бе и посещението на емира на Катар у нас през март.       Как да го направи?  Борисов отвори внимателно вратата. Един от най-влиятелните лидери в арабския свят, престолонаследникът на Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал Нахаян го посрещна с военни почести в двореца. Това e човекът на бъдещето в арабския свят, наричат го МБЗ – принцът, който целенасочено разширява влиянието на ОАЕ по света. Срещата наистина е историческата, защото е първата в историята на двустранните отношения визита на действащ премиер в Емирствата.    В момента стокообменът между България и Арабските емирства е в рамките на смешните 200 милиона долара годишно  В същото време шейховете на ОАЕ строят пътища и летище в Албания и в Косово, пристанище в Черна гора, вложили са 3,2 милиарда долара в Сърбия, настъпили са в Македония, чакат ги в Румъния. Но балканският им пъзел не се нарежда напълно заради бялото петно България.    В наши ръце е  неизползваният досега икономически потенциал да бъде внедрен в реални проекти. Отворени са за всичко: икономика, земеделие, строителство, технологии, военната промишленост, транспортни коридори.  Борисов впечатлил домакина си с това, че не му поискал пари, както правят всички, които стъпят в страните на Персийския залив. А домакинът, пряк наследник на трона, е в първата петица на най-богатите арабски владетели, минава за амбициозен лидер с визия за бъдещето не само на страната, но и на целия регион. Вярва, че ОАЕ трябва да играят много по-голяма роля в световната политика. Като баща си харесва соколи. Интересува се от поезията и пише поезия в стил \"Набати\". Заедно с шестте си братя от третата съпруга на баща им – шейха Фатима (наричат я Майка на нацията) имат лично богатство, което се оценява на 150 млрд. долара. И остава изненадан, че гостът не му иска пари. Нещо повече - Борисов му казва: \"Ние пари имаме, ако ти сложиш 10 милиона в нещо, и аз ще сложа 10 милиона, ако ти сложиш 100 и аз ще сложа 100!\".   В конкретни проекти като изграждането на четирите транспортни коридора, които преминават през България, в съвместни институти за високи технологии, или в хранителни хъбове на Балканите... и в сигурността.  „ “, разказа Борисов по-късно. А фондът всъщност е държавната инвестиционна компания „Мубадала“ и нейн директор е Халдуин Халифа ал Мубарак - същият, който, по нареждане на принца, спешно дотърчава на среща с Борисов. Създадена е през 2002 година като Фонд за националното благосъстояние с цел умножаване и съхранение на националното богатство, държавната компания на ОАЕ инвестира в 30 страни с проекти в13 отрасъла – от аерокосмическа промишленост до възобноваеми източници и комунални услуги, а активите ѝ се изчисляват на четвърт трилион долара. Борисов изрази готовност България да участва в Експо 2020, което ще се проведе в Дубай.  А защо да не почерпим опит и от инициативата на Дубай, според която в рамките на една седмица 100 държавни институции предлагат над 1100 от своите услуги без използването на никаква хартия. Плановете на емирството са след 2021 година всички държавни дейности да бъдат изцяло дигитализирани. И всичко това в името на облекчаване живота на хората.  През 2106 година на този пост е назначена миловидната Ухуд ал Руми - първата в света дама, министър на щастието. Нейната цел е, забележете, да накара държавата да прави хората щастливи. Задачата ѝ е да реализира проекти, с които да се изгражда по-щастливо общество. „  казва друга арабска поговорка. В ОАЕ Борисов видя страна от бъдещето, която иска да си партнира със страна, която има 1300 години история в миналото.  И ако в Абу Даби и в Дубай темите на разговорите бяха насочени предимно към възможности за инвестиции във високите технологии, Още с кацането на летището цялата делегация бе отпратена да наблюдава светлинното шоу на пирамидите в Газа, докато премиерът, съпроводен от шефове на ДАНС Димитър Георгиев и на ДАР Атанас Атанасов, замина на среща с вътрешния министър на Египет. „С него се познаваме отдавна. Още като главен секретар с техните служби сме имали операции по „Мюсюлмански братя“, разказа на следващия ден Борисов пред Епицентър.бг. По-късно и Атанасов, и Георгиев пестеливо, но достатъчно красноречиво допълниха, че са доволни от разговорите и в ОАЕ, и в Кайро. Египетският президент Абдел Фатах Саид Хусайн Халил Сиси е бивш шеф на военното разузнаване, бивш главнокомандващ армията. Дошъл на власт с 97% спечелен вот в първите президентски избори след военния преврат през 2013 година, той дава неограничена власт на армията. Описват го като спасител на Египет, но и като авторитарен лидер.    с много прегръдки. Има излъчване на благ човек, с добродушна усмивка. За него казват, че ислямската идеология е проникнала в мисленето му с политиката за сигурността. Той отстраява от власт и изправя пред съд президента ислямист Мохамед Морси и стотици членове на \"Мюсюлмански братя\".  . Затова Сиси изпрати премиера си Мустафа Мадбули на летището да посрещне с почетен гвардейски шпалир лично българския министър-председател. „Благодаря, че си дошъл на самолета да ме чакаш. Само за канцлера Меркел така ходят“, не пропусна да отбележи Борисов.  И тази визита може да я сложим в графата „историческа“, защото е първата на такова ниво след посещението на Иван Костов през 2001година. Затова и тази книга на двустранните взаимоотношения е с бели листа, върху които тепърва има да се пишат идеите и реалните резултати от сътрудничество в борбата с миграцията, с незаконния износ на културно-исторически ценности, с транснационалната престъпност, действията в сферата на сигурността и борбата с тероризма.  Към тях българският премиер начерта и специалните „мостове“ в областта на образованието и науката, информационните технологии и иновациите. Борисов отбеляза и готовността на египетската страна да се направи университет, който да може да поеме това, което нашите университети, училища и БАН създават.  Какво от всичко това ще добие реални очертания, предстои да видим.   Затова поздравите, които Борисов му предаде от името на председателя на Европейския съвет Доналд Туск, са погалили приятно ухото му. А пък срещата ЕС-Египет, която се подготвя през февруари, ще даде наистина възможност „гласът на Египет да достигне до ЕС и да се чуе посланието, че Египет е важен фактор на стабилност в региона“, както заяви египетският президент. Особено в условията на засилваща миграция и трансгранична престъпност Египет се превръща в зона, към която от Брюксел гледат с нарастващо внимание. Не само заради положението ни в ЕС и контактите на Борисов с европейските лидери   Борисов е интересен в Кайро и заради връзките си с Ердоган – един от хората, които лично е возил с автомобил, така както Путин е возил Сиси по пистата на „Формула 1”. Премиерът каза, че е поздравил президента за шофьора, добавяйки, че той пък е шофирал на Камерън и Туск. Във всичките си разговори Борисов успява да вкара и такива лични елементи от отношенията между големите държавници, за да направи препратки към голямата политика и да свали бариерите.   Като например най-големият брониран джип с света, марка “Шевролет Силверадо\" със заглушители за бомби, изработени от българска фирма, за охрана на египетското правителство, който посрещна премиерът Борисов на летището в Кайро. „Чудовището“ , оборудвано със спецустройство “бомбджамер\", което забива всички комуникации и неутрализира бомби и мини, задействани от разстояние, е произведено в САЩ по специална заявка на египетското министерство на отбраната и оттам директно е докарано у нас, за да му сложат системи срещу бомби. Шевролетът тежи близо 4 тона, оборудван е три двигателя – два от тях произвеждат тока за “бомбджамер\"-а, и струва над 1 млн. евро. Българските специалисти са работили по него три месеца у нас и са го тествали. Когато се е движел по магистрала “Тракия\" и са включвали “бомбджамер\"-а, са блокирали комуникациите едновременно в три града – напълно в Пловдив и частично в Пазарджик и Кърджали.   - голямата джамия “Шейх Зайед”, която носи името на основателя на ОАЕ шейх Зайед бин Султан Ал-Нахаян.   , написа Борисов в книгата за гости.  , гласи още една арабска поговорка. В нашия случай днес тя би звучала така: „Ако искаш да вземеш перлите, които ти предлагат, намери най-прекия път до тях“. А това означава инициативност, решителност, иновативност, визионерство.  ", "date": "2018.10.25", "title": "Арабска рапсодия. Който иска перли, трябва да се гмурне в морето"}
{"url": "http://epicenter.bg/article/Severin-Krasimirov-shte-chaka-prisadata-si-v-aresta/166603/3/0", "text": "Северин Красимиров ще чака присъдата си в ареста, стана ясно от съобщение на прокуратурата. Предстои насрочване на делото за тежкото престъпление. Апелативния съд във Велико Търново съобщи, че няма внесена жалба срещу мярката за неотклонение \"задържане под стража\" на обвинения в убийството на журналиста Виктория Маринова от Русе.  Законовият срок за обжалване и протест на становището на Окръжния съд в Русе за ареста пред апелативната инстанция е изтекъл в сряда.  Жалба от никоя от страните не е внесена, уточниха от Апелативния съд във Велико Търново. Обвинението срещу Северин Красимиров е за изнасилване и убийство на журналистката Виктория Маринова от Русе. Северин Красимиров направи самопризнания за извършеното убийство и най-вероятно ще получи 30 години затвор за деянието си. След престъплението той избяга в Германия, но бе заловен и върнат обратно. Той е нанесъл седем жестоки удара в главата на телевизионната водеща Виктория Маринова, които са довели до тежки увреждания и са една от причините за настъпването на смъртта на младата жена.  Красимиров няма завършен осми клас, постоянният му адрес е в квартал \"Тракцията\", където е домът на леля му, и се препитавал като докер, но никога не е имал постоянна работа.  ", "date": "2018.10.25", "title": "Северин Красимиров ще чака присъдата си в ареста"}
{"url": "http://epicenter.bg/article/Arestite-ostavat-v-tayna-do-48-chasa--a-na-detsa---do-24-chasa/166621/3/0", "text": "Скандални промени в Наказателния кодекс  ( НК )  гласуваха днес на първо четене народните представители.    Почти без дебати, парламентът одобри предложените от правителството промени, според които арестът може да остане в тайна до 48 часа. Ако задържаното лице пък е  . За задържането ще бъде съобщавано на Държавната агенция за закрила на детето.   \"Когато е налице неотложна необходимост да се предотврати настъпването на тежки неблагоприятни последици за живота, свободата или физическата неприкосновеност на лице или за да се предотврати ситуация, при която наказателното производство може да бъде сериозно възпрепятствано, уведомяването по ал. 7 по отношение на конкретно лице може да се отложи за срок до 48 часа.\", пише в приетите промени в НК.   Тази поправка на практика означава, че  . Решението по горната алинея се взема от прокурора на досъдебното производство, който се произнася с мотивирано постановление. Постановлението подлежи на обжалване от обвиняемия или от неговия защитник пред съответния първоинстанционен съд.   Като контрапункт на този стряскащ тект е изменението на ал. 7 , а именно \"За задържането под стража, както и за задържането на основание чл. 64, ал. 2, по искане на обвиняемия незабавно се уведомява поне едно посочено от него лице.“;   Предлага се отказ за уведомяване  при задържане на дете - до 24 ч. „(5) Когато е налице неотложна необходимост да се предотврати настъпването на тежки неблагоприятни последици за живота, свободата или физическата неприкосновеност на лице или за да се предотврати ситуация, при която наказателното производство може да бъде сериозно възпрепятствано, уведомяването по ал. 4 може да се отложи за срок до 24 часа. В този случай за задържането незабавно се уведомява Държавната агенция за закрила на детето. Така дори родителите на детето може да останат цяло денонощие.   С проекта за промени в Наказателния кодекс се въвежда и  . Текстовете предвиждат отнемане в полза на държавата на \"пряка и непряка облага\", която е придобита чрез престъпна дейност. Според поправките \"непряка облага\": „Всяка икономическа полза, настъпила в резултат на разпореждане с пряката облага, както и всяко имущество, получено в резултат на последващо пълно или частично преобразуване на пряка облага, включително когато е била смесена с имущество, придобито от законни източници; на отнемане подлежи имуществото до стойността на включената пряка облага заедно с настъпилите увеличения на имуществото, ако са пряко свързани с разпореждането или преобразуването на пряката облага и включване на пряката облага в имуществото“.   Според друг текст, нелегалното производство на цигари и алкохол ще се наказва с до 10 години затвор и глоба от 20 000 до 100 000 лева. Предложенията бяха внесени от ГЕРБ и Обединени патриоти, по настояване на прокуратурата, тъй като досега е криминализирано продажбата на нелегални цигари и алкохол, но не и тяхното производство.   , които са предназначени или биха са послужили за изграждане на съоръжения за производство на алкохол и тютюневи изделия.   Наред с това се създава и публичен регистър към икономическия министър на лицата, които извършват внос на машини за производство на тютюневи изделия.   Наред с това обаче има и други поправки – предлага се квалифициран състав и за кражбите на коли, като приготовлението за кражби на МСП също ще се наказва. Предлага  се и възможност за отнемане в полза на държавата на пряката и непряка облага, придобита чрез престъпление. Когато става дума за чужденец, то ще се присъжда нейната равностойност. ", "date": "2018.10.25", "title": "Арестите остават в тайна до 48 часа, а на деца – до 24 часа"}
{"url": "http://epicenter.bg/article/Obrat-po-deloto--quot-Ivancheva-quot--Klyuchov-svidetel-promeni-pokazaniyata-si/166653/3/0", "text": "Ключов свидетел с амнезия по делото срещу Десислава Иванчева. Настоящият кмет на район “Младост” арх. Румен Русев обяви днес в съдебна зала, че не си спомня Иванчева да му е оказвала натиск и да е казвала, че ще предложи преписките за строителство на инвеститори само, ако правят градинки в района, съобщи Нова телевизия.   Русев обяви още, че не си спомня в срещи със строителния предприемач Александър Ваклин да му е казвал, че ако му предвижи преписката ще си загуби работата. Ваклин е основен свидетел по делото срещу бившия кмет на район \"Младост\" Десислава Иванчева, заместничката й Биляна Петрова и Петко Дюлгеров. Иванчева и Петрова са обвинени за получаване на подкуп в с особено големи размери от Ваклин, за да му предвижат преписка за строеж.   На предходното заседание Ваклин заяви, че се е срещал с Русев, който тогава е заместник-кмет в района, и му е казал, че не може да му предвижи преписката, защото ще си загуби работата.   Русев обяви още, че в общината е заварил 1200 забавени по различни причини преписки.   Следващата седмица ще стане ясно дали Десислава Иванчева и Биляна Петрова ще си отидат у дома. Спецсъдът постанови промяна в мерките им за неотклонение, тъй като вече са разпитани свидетелите, на които те биха могли да повлияят, ако са извън ареста.   Иванчева и Петрова бяха арестувани показно през април с белязани пари. Те са обвинени в искане на подкуп от строителен предприемач, за да му предвижат преписката за строеж.   „Очакваме отмяна на определението, след като го протестираме. Това е принципна конструкция, че след като веднъж е имало такова съмнение, то не отпада само защото са разпитани част от тези свидетели” , каза прокурорът Илиян Рангелов.   „Това е оправданието да искат задържането под стража да продължи. Аз не знам някакво удоволствие ли изпитват, когато обвиняемия е задържан. В последните години нашите прокурори свикнаха да задържат обвиняемите и да разчитат на това задържане за някакъв успешен край на делото. Задържането на практика се превръща в притискане на обвиняемия да се признае за виновен”, каза адвокатът Емануил Йорданов.  ", "date": "2018.10.25", "title": "Обрат по делото \"Иванчева\": Ключов свидетел промени показанията си"}
{"url": "http://epicenter.bg/article/GERB--Nyama-da-ima-nov-zakon-za-veroizpovedaniyata--ako-Svetiyat-sinod-ne-go-odobri/166641/2/0", "text": "Новият Закон за вероизповеданията няма да бъде гласуван на второ четене от народните представители, ако той не бъде одобрен от Светия синод на Българската православна църква.   В края на миналата седмица двата законопроекта – този на ВМРО и на ГЕРБ, БСП и ДПС, бяха обединени в един и разпрелени за обсъждане в Комисията по вероизповеданията и правата на човека. Председателят й Красимир Велчев съобщи пред Епицентър.бг, че ще сформира работна група с представители на основните вероизповедания у нас, които трябва да се опитат да постигнат консенсус по най-спорните текстове в законопроекта за вероизповеданията.   „ Нашата позиция е известна – ако Светият синод на Българската православна църква не се съгласи с текстовете в обединения проект, ние няма да го подкрепим. Това означава, че нормативният документ няма да влезе за гласуване на второ четене в пленарна зала. Това е позицията на премиера и лидер на ГЕРБ Бойко Борисов, и моята“, категоричен бе Красимир Велчев.   Той изрази и личното си мнение, че вероизповеденията у нас трябва да се пререгистрират. Велчев посочи, че в началото на годината те са били 124, а в момента са около 180.       В сряда академици изпратиха отворено писмо до премиера и лидер на ГЕРБ Бойко Борисов, в което се настоява да не допускат намеса на държавата в църквата.", "date": "2018.10.25", "title": "ГЕРБ: Няма да има нов Закон за вероизповеданията, ако Светият синод не го одобри"}
{"url": "http://epicenter.bg/article/Korneliya-Ninova--Za-tsinizma-na-vlastta-i-bezsilieto-na-edin-premier-/166643/2/48", "text": "\"Вчера социалната комисия в НС прие закона за хората с увреждания. В него пише, че председател на Националния съвет за интеграция на хората с увреждания е ресорният вицепремиер. Тъй като в момента това е Валери Симеонов, това внесе допълнително напрежение към кризата. Днес премиерът, в опит да я потуши, сложи начело на Националния съвет за сътрудничество по етническите и интеграционните въпроси Томислав Дончев.\" Това написа във Фейсбук председателят на БСП Корнелия Нинова.  \"Но законът си остава. Според него това място се заема от Валери Симеонов. И тук дойде шокиращото изказване, че ГЕРБ ще променят закона. Вместо да сменят човека, ще сменят закона. Това е дъното на парламентаризма, на институциите, на правовата държава. Това е цинизмът на властта и безсилието на един премиер, станал заложник на Валери Симеонов\", заключава лидерът на социалистите.   ", "date": "2018.10.25", "title": "Корнелия Нинова: За цинизма на властта и безсилието на един премиер "}
{"url": "http://epicenter.bg/article/Prezidentat--Cherveniyat-krast-v-Balgariya-e-emblema-na-chovechnost/166646/2/0", "text": "Името на организацията на Червения кръст в България е емблема не само на оказване на първа помощ при бедствия и кризи, а и символ на човечност и хуманно общество. Това заяви президентът Румен Радев на среща с Франческо Рока - председател на Международната федерация на Червения кръст/Червения полумесец, съобщиха от прессекретариата на държавния глава.   Гостът е на посещение у нас по повод отбелязването на 140-годишнината от създаването на БЧК, което се провежда под патронажа на българския държавен глава. На срещата на „Дондуков“ 2 присъстваха председателят на БЧК Христо Григоров и генералният директор на организацията д-р София Стоименова, както и други членове на международната федерация, в която наред с Българския червен кръст членуват 190 национални дружества.   Президентът Румен Радев благодари на Франческо Рока за подкрепата, която Международната федерация на дружествата на Червения кръст и Червения полумесец оказва на БЧК. Най-голямата доброволческа организация не просто спасява бедстващите и развива социални и здравни грижи за нуждаещи се деца, възрастни или самотни хора, тя създава усещането, че някой е готов безвъзмездно да помогне, поставяйки на риск живота си, заяви президентът Радев. По думите му, именно човечността и безвъзмездната подкрепа са един от стълбовете на всяко общество.   Франческо Рока изрази задоволство от дейността на БЧК не само у нас, но и в региона, като посочи, че българската организацията има лидерска роля на Балканите и този потенциал трябва да се използва. „Трябва да се гордеете с младите българи, които се посвещават на доброволческите дейности със завидна енергия и служат за пример“, добави Рока.   Гостът запозна президента Радев с проект за създаване на логистичен център за бедствена готовност у нас, който да обслужва целия регион, както и на училище за обучение на парамедици от Балканския регион. Държавният глава приветства инициативата и подчерта, че подобен регионален център дава възможност за адекватна и своевременна реакция при различни кризи. Такъв проект ще подобри свързаността между доброволците от региона, заяви още президентът Радев.   Президентът Румен Радев ще присъства днес на празничния концерт по повод 140 години от създаването на Българския червен кръст.   Държавният глава ще поздрави дейците на най-голямата доброволческа организация в България преди началото на концерта. Събитието ще започне от 19.00 часа в Народния театър „Иван Вазов“.  ", "date": "2018.10.25", "title": "Президентът: Червеният кръст в България е емблема на човечност"}
{"url": "http://epicenter.bg/article/Prezidentat-Rumen-Radev-shte-se-sreshtne-s-rakovodstvoto-na-BSP/166648/2/0", "text": "На 26 октомври, петък, от 12.00 часа президентът Румен Радев ще приеме на „Дондуков“ 2 представители на ръководството на Българската социалистическа партия (БСП). Това съобщиха от прессекретариата на държавния глава.   Срещата се провежда по инициативата на БСП за представяне на проекта „Визия за България“.  ", "date": "2018.10.25", "title": "Президентът Румен Радев ще се срещне с ръководството на БСП"}
{"url": "http://epicenter.bg/article/V-noshtta-predi-Dimitrovden-nebeto-se-otvorya--za-da-sbadne-zhelaniyata-ni/166433/2/0", "text": "Утрешният ден, посветен на св. Димитър, е един от най-големите християнски празници. Димитровден е изпълнен с много гадания за предстоящата зима и година: ако месечината е пълна - пълен ще бъде и кошерът с мед и ще се роят пчелите. Вечерта срещу празника, овчарите хвърляли в кошарата една тояга. Ако на сутринта овцете са лежали на нея, се смятало, че зимата ще е дълга, тежка и студена. Предание разказва как св. Димитър заедно с брат си св. Георги запалил Света гора и светогорските манастири, затова ги хвърлили три години на морското дъно, а лелите им св. Петка и св. Неделя молили Господ и Богородица да го пуснат. Друго българско народно предание представя двамата като братя близнаци. Приживе братята се разделили, тръгвайки по света в различни посоки. Георги му зарекъл, че ако види от стряха кръв да капе, то значи е умрял. След време Димитър видял една стряха да капе и тръгнал към Георгиевата страна на света. Там заварил ламя, която била изяла Георги. Притиснал Димитър ламята и тя му дала душата на Георги. После двамата яхнали конете и литнали към небесата. Там си раздели годината по братски - за свети Георги лятото, а за свети Димитър - зимата. В народните представи дойде ли св. Димитър на коня си от брадата му започва да пада сняг, т.е идват зимата и студът. В съботата преди Димитровден се прави Димитровска задушница – на която се раздава жито и питки за помен. От Димитровден до Гергьовден и от Гергьовден до Димитровден - така групирали българите сезоните. Границата между годишните сезони имали селскостопански характер. ", "date": "2018.10.25", "title": "В нощта преди Димитровден небето се отворя, за да сбъдне желанията ни"}
{"url": "http://epicenter.bg/article/Edinodushno-prieha-zakona-za-osvetlyavaneto-na-mediynite-sobstvenitsi/166654/2/0", "text": "Медийната комисия в парламента прие единодушно на второ четене Законопроекта за задължителното депозиране на печатни и други произведения и оповестяване на разпространителите и доставчиците на медийни услуги, внесен от депутатите от ДПС Делян Пеевски, Хамид Хамид, Йордан Цонев и Велислава Кръстева. При гласуването нямаше нито един глас \"против\" и нито един \"въздържал се\", съобщи \"Канал 3\".   Окончателният вариант бе изработен с помощта на работна група с участието на министерството на културата след публична дискусия по текстовете.  \"Очаквах го този консенсус, защото, за да се стигне дотук работната група, излъчена от комисията, заедно с представители на Министерство на културата и представители, излъчени от някои медии, свършиха огромна работа. Аз мисля, че се получи един чудесен закон, за който благодаря на основно на работната група и хората, които са ангажирани да доработят текстовете, които сме предложили, както и да отразят забележките, отправени по време на публичното обсъждане. По думите му са били изчистени всички забележки, които бяха отправени от различни съсловни организации, журналисти и собственици на медии.  Законът предвижда пълно осветляване на медийната собственост и източници на финансиране. Според приетите текстове всяка година до 30 юни всеки доставчик на медийна услуга депозира в Министерство на културата декларация, която идентифицира действителния собственик и съдържа информация дали той заема публична длъжност.  Декларацията се подава чрез попълване на електронен формуляр на интернет страницата на министерството. Министерството има една година срок за изработване на електронния регистър, а дотогава декларациите се подават в електронен вариант. За целта ще се предвидят и допълнителни средства в бюджета на ведомството.  Декларация се подава и до Агенцията по вписванията и подлежи на обявяване в Търговския регистър и в Регистъра на юридическите лица. При наличие на промяна в собствеността тя се декларира в 7-дневен срок. Декларира се и всяко получено финансиране през предходната календарна година. В декларацията се посочва размерът и основанието за финансирането, както и данни за лицето, осигурило средствата, договори с партии, данни за обществени поръчки и получени евросредства, както и донорите. Декларират се и заемите към банки. Когато лицето, което фактически контролира съдържанието на медийната услуга или редакционната политика, е различно от действителния собственик на доставчика на медийна услуга, това обстоятелство се обявява в декларацията.  Разпространителите пък до 31 януари трябва да декларират броя на пунктовете си. Когато нарушителят на закона не може да бъде установен, министърът на културата изисква съдействие от органите на МВР и публикува информация за това на сайта на министерството.  \"Единствената цел на закона беше да осветли, да информира обществото. Този закон няма за цел да дава разрешения, да лишава, да въвежда разрешителни или санкционни режими, беше насочен към информираност на обществото кой кой е на медийния пазар в България, защото спекулации много\", коментира Хамид.  \"Според мен е важна стъпка в борбата с фалшивите новини, защото в голяма част от тях собственикът остава скрит. Така всеки ще знае чия собственост е дадена медия, кой е разпространителят на друга медия, така че мисля, че една добра стъпка и се надявам българският парламент заедно с медиите и обществото да доразвие този закон по-нататък и да се получи по-добра медийна среда\", заключи депутатът от ДПС.  Той изтъкна, че ролята на Министерство на културата не е на разследващ орган, а само да засече дали има разминаване между подадената информация до бъдещия електронен регистър към ведомството и Търговския регистър. Ако установи нарушение, съответно глобите са от 10 до 15 хил. лв. Санкцията нараства при повторно нарушение от 20 до 30 хил. лв. Същите са глобите и за неподаване на декларация. Ако не установи разминаване в данните на медията, министерството ще оставя сигнала без движение, обясни Хамид.  ", "date": "2018.10.25", "title": "Единодушно приеха закона за осветляването на медийните собственици"}
{"url": "http://epicenter.bg/article/Mareshki-pak-napadna-Karakachanov--VMRO--Nyakoi-sa-dushevni-dzhendari-/166658/2/0", "text": "Веселин Марешки и ВМРО се скараха заради джендър идеология, която била прокарана в учебниците. След като досега атакуваше министъра на отбраната Красимир Каракачанов за покупката на нови самолети, вече го подгони и за джендър идеологията, която настъпвала в образованието.   Лидерът на „Воля“ поиска оставките на лидерите на Патриотите, защото техният евродепутат Ангел Джамбазки подкрепил Истанбулската конвенция, понеже гласувал \"въздържал се\", предаде Канал 3.   Николай Бареков и Каракачанов, коалицията КТБ подкрепи конвенцията и джендър идеологията, обвини първо в пленарната зала, а после и в кулоарите пред медиите Веселин Марешки. Партията била затрупана със сигнали от граждани, че в учебниците имало подобни джендър текстове.   Самият Марешки разказа още, че като малък родителите му го учили, че лакирането на ноктите и кукличките били за момичетата. Той цитира учебник по биология за 9 клас, в който пишело, че идва момент, когато човек съзрява биологично и социално, и можел да бъде хетеросексуален, но и хомосексуален.   \"На земята има мъже и жени, няма друго\", отсече Марешки. Воля е отправила въпрос и към МОН, като очаква утре отговор от просветния министър в рамките на парламентарния контрол.   В отговор на декларацията на Марешки скочи Юлиан Ангелов от ВМРО, за да напомни, че именно благодарение на Обединените патриоти сме отхвърлили Истанбулската конвенция. \"Някои хора са душевни джендъри!\", изригна депутатът от ВМРО по адрес на Марешки. И се възмути от неговата лична фиксация върху личността на лидера на ВМРО Красимир Каракачанов.   \"Досега не бях виждал партия, която да е фиксирана върху една личност и денонощно да работи върху това тази личност да бъде оплювана и омаскарявана\", възмути се организационният секретар на ВМРО.", "date": "2018.10.25", "title": "Марешки пак нападна Каракачанов. ВМРО: Някои са душевни джендъри!"}
{"url": "http://epicenter.bg/article/Rumen-Petkov--/166660/2/0", "text": "МВР още няма главен секретар заради скандалите в управляващата коалиция. Това заяви лидерът на АБВ Румен Петков в предаването \"Лице в лице\" по БТВ. Той припомни напрежението в управляващата коалиция по темата. След като Министерският съвет не взима решение кого да предложи на президента Румен Радев за главен секретар на МВР, това означава, че в управляващата коалиция гледат на това като на политическо назначение, изтъкна Румен Петков. Според него по този начин МВР обратно се политизира. От конфликта между ГЕРБ и президента страда България. Започна го Цветан Цветанов, каза още Румен Петков. Според него обаче Радев не е постъпил правилно като се е забавил с издаването на указа за освобождаването на сегашния вътрешен министър Младен Маринов от поста главен секретар на МВР.   Според Румен Петков, който беше вътрешен министър в кабинета на Сергей Станишев, избирането на главен секретар на МВР за пръв път от 90-та година насам е натоварено толкова много с политика. Това не е нормално, заключи той. Това е част от демотивацията в системата, смята Румен Петков. Той припомни, че като министър на вътрешните работи е работил с няколко главни секретари и че никога не е имало натист върху него кой да бъде или да не бъде главен секретар на МВР.   Петков нарече хаос случващото се напоследък в управляващата коалиция покрай искането на оставката на вицепремиера Валери Симеонов.   Имаме серия от безскрупулни деяния, които за властта като че ли остават встрани, каза в началото на разговора в студиото на БТВ Румен Петков. \"Ние от АБВ го казахме отдавна - цинизъм е да влачиш възрастни хора по гранциата и да те легитимират във властта\", продължи Петков, припомняйки поведението на вицепремиера Валери Симеонов по време на последните парламентарни избори. Тогава той се опита грубо да попречи на възрастна жена да премине турско-българската граница, за да упражни правото си на глас. Според Румен Петков е \"цинизъм и вандалщина\" изказването на Валери Симеонов към майките на деца с увреждания.        ", "date": "2018.10.25", "title": "Румен Петков: МВР още няма главен секретар заради скандалите в управляващата коалиция"}
{"url": "http://epicenter.bg/article/Fondatsiya--quot-Hans-Zaydel-quot--shte-prodalzhi-da-raboti-za-razshiryavane-na-dialoga-s-balkanskite-strani/166662/2/0", "text": "Фондация \"Ханс Зайдел\" ще продължи да работи за разширяване на диалога със страните от Балканския регион, заяви председателят на фондацията проф. Урсула Менле на среща с председателя на Народното събрание Цвета Караянчева. Председателят на българския парламент разговаря с проф. Урсула Менле, която е в България по повод отбелязването на 25-годишнината от откриването на представителството на организацията в страната ни.   Постигнатото по време на Българското председателство на Съвета на ЕС, предстоящите избори за Европейски парламент и участието на жените в политиката бяха сред обсъдените теми. Председателят на Народното събрание Цвета Караянчева изрази благодарност за активното участие на германски парламентаристи в срещите, организирани в рамките на Парламентарното измерение на първото за България председателство на Съвета на ЕС.   Цвета Караянчева отбеляза, че изборите за Европейски парламент, които предстоят през 2019 г., са предизвикателство за политиците, които трябва да разяснят на гражданите тяхната важност за бъдещето. Трябва да обясним на гражданите възможностите и перспективите, които предоставя Обединена Европа, добави тя.   Председателят на Народното събрание изрази надежда успешната работа на фондацията в България да продължи във всички направления.   За мен беше удоволствие да наблюдавам как се променя и развива България и какъв напредък има, отбеляза на срещата проф. Урсула Менле. Тя даде висока оценка на работата на представителството в България и изрази надежда успешното сътрудничество да продължи и занапред.", "date": "2018.10.25", "title": "Фондация \"Ханс Зайдел\" ще продължи да работи за разширяване на диалога с балканските страни"}
{"url": "http://epicenter.bg/article/MO--Remontat-na-samoleti-Su-25-nyama-da-e-za-310-miliona-leva--kakto-se-tvardi-v-mediyni-publikatsii-/166666/2/0", "text": "Ремонтът на самолети Су-25 няма да е за 310 милиона лева. Това пише в съобщение на министерството на отбраната, разпространено по повод публикации в медиите, визиращи процедурата за сключване на рамково споразумение за осигуряване на летателната годност на самолети Су-25К/УБК, в които се твърди, че самолетите ще бъдат ремонтирани за 310 милиона лева.  \"Щурмовите самолети Су-25 е възможно да бъдат ремонтирани, но не за 310 млн. лв с ДДС, каквото е внушението в публикациите, а за 41 млн. лв. без ДДС. Ако Министерският съвет реши, сумата по рамковото споразумение може да нарасне до 82,5 млн. лв. без ДДС. Но само ако правителството реши!\", се подчертава в съобщението.  \"Процедурата за ремонта на самолетите всъщност е по договаряне. Според проучване на експерти от Военновъздушните сили единствено заводи в Беларус и Русия могат да извършват такива ремонти. Затова са поканени и представители на двете страни. Оферта е подала само една – беларуският авиоремонтен завод „558“. В нея е включен пълният набор от услуги за ремонт и модернизация на този тип самолети, от които Министерството на отбраната да избере най-необходимите за нашите машини.  Така че сумата от 310 млн. лв., която се появява в публикациите, изобщо не е договаряна. Процедурата, обявена от Министерството на отбраната с решение от 17 август 2018 г., е за сключване на рамково споразумение за осигуряване на летателна годност на самолети Су-25К/УБК, което означава, че конкретни ремонтни дейности ще се поръчват само при необходимост и при финансова възможност.  Ремонтирането на самолетите Су-25 е належащо, защото техният технически и междуремонтен ресурс е изтекъл преди повече от 10 години.  ", "date": "2018.10.25", "title": "МО: Ремонтът на самолети Су-25 няма да е за 310 милиона лева, както се твърди в медийни публикации "}
