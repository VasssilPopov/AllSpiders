{"url": "http://epicenter.bg/article/Simeonov-kam--quot-Gospodari-na-efira-quot--Za-parvi-pat-li-Varbanov-manipulira-reportazhi-/164818/2/0", "text": "Вицепремиерът Валери Симеонов се обърна със 7 въпроса към продуценните на предаването \"Господари на ефира\" във връзка с манипулацията на бившия вече репортер Димитър Върбанов,  който излъга прокуратурата, че е бил бит във Велико Търново.     „ВЯТЪРЪТ ИЗДУХА ОТГОВОРИТЕ“   (почти по Боб Дилън), или въпроси без отговор   Няколко дни в медиите клокочи недоволство и възмущение от поведението на един репортер на „Господари на ефира“, който използва предаването, за да извърши срамна и грозна манипулация, нямаща нищо общо с обективната журналистика.   Нямаше да взема отношение към случая, ако в обширно интервю продуцентът на предаването Юлиан Халваджиян (с нежния прякор Джуди) нагло и арогантно не се беше обяснил, упреквайки за гафа всички други, само не и себе си. Според него, „от ръководството на Нова Телевизия действали първосигнално като позвънили на репортера“, „излезли с прибързана позиция“, „медиите подвели обществеността, че репортерът е бит“, моноспектакълът на Върбанов бил „само една глупост“, „ако хората имали акъл в главата си, не би трябвало да загубят доверие в „Господари на ефира““, много хора „станали големи философи“, а „много журналисти са яхнали метлата“. Нито дума за собствена вина, нито дума за извинение, а само мантри, че „служели на истината“!  Няма как като обикновен зрител да не задам няколко въпроса, на които отговорите се носят от вятъра.  1. За първи път ли Върбанов грозно манипулира репортаж и какво би станало, ако нямаше охранителни камери в склада? Какви са критериите за подбор на репортерите в предаването и има ли други такива като Върбанов? Задължително изискване при подбора ли е (1) нестандартна сексуална ориентация, (2) природна наглост и амбициозност, (3) да си подлец и манипулатор, (4) известно ли ви е, че ръководителят подбира изпълнителите по свой образ и подобие? Ако това са критериите, които налага продуцентът на предаването, дали самият той не е такъв?  2. Защо не е „освободен“ и операторът? В интервюто си Юлиан твърди, че е бил подведен до последно от репортера Митко Върбанов. Не му вярвам. Той ли не знае, че истината винаги е в кадрите? Като колега телевизионер на него ли да обяснявам, че ако те интересува истината за едно събитие, първата ти работа е да прегледаш суровия материал на оператора? И защо фигурата на оператора някак остава извън неговото полезрение? На кадрите на охранителната камера се вижда театралната манипулация на точно толкова виновния, колкото и репортера, оператор. Ако бе поискал кадрите, би ги получил по интернет за броени минути, при това нередактирани. Сигурен съм, че това е направено, но е извършен опит да покриване на истината. Защо нищо не се случва с оператора, който е съучастник в деянието? Защо и той не е „освободен“ (явно уволнен не може да бъде, поради липса на трудови правоотношения)?  3. В какви трудови правоотношения са репортерите и операторите на високо-бюджетното предаване „Господари на ефира“? Имат ли трудови договори, имат ли социални осигуровки или им се плаща „на ръка“ за всяка „бомба“? Впечатли ме, че навсякъде се говори, че репортерът е освободен, а не уволнен. Освобождава се човек, който не е на трудов договор, което подсказва за укриване на данъци и осигуровки.  4. Защо от предаването твърдят, че термините „жестоко пребит“ и „тежък побой“ са измислени от другите медии и сайтове, а те никога не са го казвали? Дори да е така, не е ли морално задължение при изнасяне на неверни факти, една почтена медия да ги оспори публично? Дори, когато се отнася за нейни репортери.  5. При такъв екип, колко души е „изгорило“ „Господари на ефира“ със скалъпени пошли обвинения и очерняне на лични и фирмени репутации, включително и на политици? Не се ли превърна това предаване в трибуна за оплюване с палячовски провиквания, дърварски карикатури със закачени към тях лица и приписване на всички недостатъци на човешкия характер без връзка с действителността? Именно това се случи и в петък вечерта, когато политици бяха наричани „магаре“, „муле“ и „кон“, а на главите на недодяланите карикатури бяха поставяни кофи и нощни гърнета – няма що, изключително високо ниво на интелигентен хумор и сатира.  6. Защо ръководството на Нова Телевизия бездейства? Какво означава, че се „разграничават“? По Закона за радио и телевизия, за тази манипулация солидарно вина носи и разпространителят? Става въпрос за разпространяване на лъжа и манипулация в милиони български домове? Коя уважаваща себе си телевизия ще продължи да плаща, за да бъдат манипулирани зрителите им?  7. Къде е СЕМ? Или „Господари на ефира“ не е лъжица за техните усти? Както и „Шоуто на Слави“, впрочем?  Докога с манипулации, крясъци, подвиквания, дебелашки шеги и порно балет ще ни внушават ежедневен нихилизъм, че България е „уникална държава“ и едва ли не, най-доброто, което всеки човек може да направи, е да я напусне?  Докога нагло, самодоволно, хора без грам морал ще претендират да са единствените блюстители на истината и кръстоносци на справедливостта?  В интервюто си Юлиан казва „Нашата философия е една, на повечето медии е друга“. Не, Юлиане, вашата философия е „друга“. Философията на скункса. Философията на подлостта, безсрамието и лъжата!  Без уважение,  Валери Симеонов", "date": "2018.10.01", "title": "Симеонов към \"Господари на ефира\": За първи път ли Върбанов манипулира репортажи? Плащате ли данъци?"}
{"url": "http://epicenter.bg/article/Manolova--Proektat-na-Zakon-za-horata-s-uvrezhdaniya-e-osakaten--Petkov-tryabva-da-poeme-otgovornostta/164779/2/0", "text": ", заяви пред журналисти омбудсманът Мая Манолова. Тя допълни, че е редно и честно социалният министър да каже кое го е накарало да осакати закона и да си понесе отговорността, предаде БТА.   На 28 септември приключи общественото обсъждане по законопроекта.    каза Мая Манолова. Тя обясни, че от закона отпада личната помощ, фонд \"Достъпна среда и лична мобилност\", фонд \"Трудова заетост\", отпада подкрепената заетост, както и финансирането по проекти на организации на хората с увреждания. Отпадат и бележките за това да се предвидят здравни осигуровки за хората, които отглеждат човек с тежки увреждания. Не се променя нищо по отношение на помощните средства и медицинските изделия. Създаването на нов орган за хората с увреждания се оставя някъде много далеч в бъдещето, допълни Манолова.      , защото работата по основния закон се е оказала напълно безсмислена . \"В момента се чувствам унизена, предполагам, че всички хора, които са работили по него ще с почувстват по същия начин, защото е безсмислено да се работи, когато една от страните, която трябва да е водеща, не си държи на думата\", допълни омбудсманът.   По думите на Манолова няма никакво значение дали този закон ще бъде приет или не, единственото, което се променя е малко по-голямата финансова подкрепа за хората с увреждания, което според нея е добре, но е било възможно да се направи и с една поправка в действащия закон. Манолова добави, че няма да участва в тази лъжа, в която се казва на хората с увреждания и на обществото, че се прави реформа, а всъщност не се прави нищо. Законопроектът днес ще се обсъжда на Националния съвет за интеграция на хората с увреждания.  ", "date": "2018.10.01", "title": "Манолова: Проектът на Закон за хората с увреждания е осакатен, Бисер Петков да поеме отговорността"}
{"url": "http://epicenter.bg/article/Korneliya-Ninova--V-zdraveopazvaneto-ima-dostatachno-pari--no-te-se-kradat/164784/2/0", "text": "\"   Това каза председателят на НС на БСП Корнелия Нинова пред журналисти. Тя добави, че  досега доплащането е ставало нерегламентирано и \"под масата\", а сега се узаконява.   \"  категорична бе Нинова. Тя припомни, че не са върнати онези 1.5 млрд.лв., които Дянков прибра от НЗОК и вкара в бюджета.    \"  и ще изложим тези наши аргументи по време на вота на недоверие. От днес започваме да работим по мотивите за него и ще покажем алтернативата\", заяви председателят на БСП.", "date": "2018.10.01", "title": "Корнелия Нинова: В здравеопазването има достатъчно пари, но те се крадат"}
{"url": "http://epicenter.bg/article/Vav-voennoto-ministerstvo-sa-polucheni-4-oferti/164786/2/0", "text": "В Министерството на отбраната са получени четири предложения от три държави в процедурата за покупка на нов изтребител за армията, съобщиха от пресцентъра на ведомството.   САЩ предлагат нови F-16 и нови F-18, Швеция - нов \"Грипен\", а от Италия е постъпило предложение за употребявани \"Юрофейтър\", стана известно при отварянето на офертите.   Процедулата е за покупка на 8-9 изтребителя на стойност 1.8 млрд. лв. Предстои предложенията да бъдат проучени и до 2 седмици оценени от междуведомствена работна група.   От утре започва работа междуведомствената група между Министерството на отбраната, Министерството на икономиката и Държавна агенция \"Национална сигурност\", която ще разгледа постъпилите оферти и ще изготви доклад.   През това време премиерът Бойко Борисов ще назначи втора военнополитическа група, която да го разгледа.", "date": "2018.10.01", "title": "САЩ, Швеция и Италия ни предлагат изтребители"}
{"url": "http://epicenter.bg/article/Sergey-Stanishev--/164796/2/0", "text": "Това написа президентът на ПЕС Сергей Станишев във фейсбук по повод допитването в Македония.   И продължи:    ", "date": "2018.10.01", "title": "Станишев: Поздравявам премиера Заев за национално-отговорното поведение в този исторически момент!"}
{"url": "http://epicenter.bg/article/Valchev--Masovo-balgarskite-universiteti-ne-izpalniha-darzhavnata-porachka-za-plan-priema/164798/2/0", "text": "Министерството на образованието всяка година утвърждава близо 9 хиляди места над възможностите на университетите. Това заяви във Велико Търново просветният министър Красимир Вълчев, където откри 55-ата академична учебна година в университета „Св. св. Кирил и Методий“, предаде БНР.   Масово българските университети не изпълниха държавната поръчка за план-приема, според министър Красимир Вълчев, това се дължи основно на частните висши училища:   “Имаме голям прием в частните висши училища, там нямаме регулиране на приема. Те заявяват обикновено много повече, отколкото могат да изпълнят, за да се застраховат. Ние ежегодно утвърждаваме последните години 8-9 хиляди бройки “кух прием““, поясни Вълчев.   Просветното министерство продължава с мерките за преструктуриране на приема в университетите, допълни още той:   “Факт е, че имаме различна логика на търсенето на пазара на образование и пазара на труда. Иска ни се да накараме повече студенти да се обучават в т.нар. \"приоритетни професионални направления\", това са инженерните, педагогическите и аграрните направления“.", "date": "2018.10.01", "title": "Вълчев: Масово българските университети не изпълниха държавната поръчка за план-приема"}
{"url": "http://epicenter.bg/article/Posledniyat-variant-na-proektozakona-za-horata-s-uvrezhdaniya-shte-bade-otteglen-za-prerabotvane/164801/2/0", "text": "Последният вариант на проектозакона за хората с увреждания ще бъде оттеглен за преработване. Това беше обявено след заседание на Националния съвет за интеграция на хората с увреждания, съобщи БНР.   Представители на организациите на протестиращите майки на деца с увреждания и омбудсманът Мая Манолова отправиха критики към последния вариант на проекта, предоставен им от екипа на социалното министерство.   По-рано Националният съвет за интеграция на хората с увреждания разисква проектозакона, чието обществено обсъждане приключи преди дни. Една от протестиращите майки на деца с увреждания Вера Иванова каза за \"Хоризонт\":   \"Ние сме поканени като наблюдатели, нямаме право на глас, ние сме никои, ние, майките просто не трябва да съществуваме. Доколкото имаме информация, много голяма част от предложенията за реформа е излязла от закона, от нещата, които биха били малко по-добри за хората с увреждания. Толкова пъти, по такъв начин ни лъгаха, че в крайна сметка си направиха каквото искат. Всъщност реформа няма, а може би някой малко по-високи интеграционни и нищо повече. Прехвърляне на закони във вид, че нещо се прави, но реално няма нищо\".  ", "date": "2018.10.01", "title": "Оттеглят за преработване последния вариант на проектозакона за хората с увреждания "}
{"url": "http://epicenter.bg/article/Tsvetanov-se-sreshtna-s-poslanika-na-Frantsiya/164803/2/0", "text": "Председателят на парламентарната група на ГЕРБ и зам.-председател на партията Цветан Цветанов проведе работна среща с посланика на Франция в България Н.Пр. Ерик Льобедел.   По време на срещата посланикът поздрави Цветанов за избирането му за представител на Съвместната група за парламентарен контрол (СГПК) на Европол в Управителния съвет на Агенцията. Цветанов на свой ред изрази признателност към френската делегация в СГПК, че подкрепиха приемането на Процедурните правила за функционирането на групата през март в София в рамките на Парламентарното измерение на Българското председателство на Съвета на ЕС.   Цветан Цветанов и Ерик Льобедел обсъдиха и политическата ситуация в България и Европа, като фокусът на разговора им падна върху възможностите за засилване на парламентарното сътрудничество между двете държави в сектор „Сигурност“. Обсъдена бе и идеята за работно посещение на българска парламентарна делегация от Комисията по вътрешна сигурност и обществен ред в Париж.   Целта на посещението ще бъде обмен на опит в парламентарния контрол над дейността на службите и противодействието на фалшивите новини. Цветанов и Льобедел бяха единодушни, че службите на България и Франция имат добро взаимодействие и засилването на парламентарното сътрудничество ще помогне да се надгради този капацитет и взаимно доверие.", "date": "2018.10.01", "title": "Цветанов се срещна с посланика на Франция"}
{"url": "http://epicenter.bg/article/27-godishen-zagina--sled-kato-se-e-blasna-s-kolata-si-v-darvo-kray-patya-Pavlikeni---Suhindol/164752/3/0", "text": "27-годишен мъж е загинал при катастрофа на пътя Павликени – Сухиндол, съобщиха от пресцентъра на Областна дирекция на МВР – Велико Търново.   Произшествието е станало в 19.50 часа в събота. По първоначална информация лек автомобил, управляван от 27-годишен мъж от Сухиндол, движещ се в посока към Павликени, е напуснал очертанията на пътното платно и се е ударил в дърво.   Водачът на автомобила е бил откаран в тежко състояние във великотърновската болница, където по-късно е починал.   Причините за произшествието са в процес на изясняване. На водача е взета кръвна проба за химичен анализ. По случая е образувано досъдебно производство.  ", "date": "2018.10.01", "title": "27-годишен загина, след като се блъсна с колата си в дърво край пътя Павликени – Сухиндол"}
{"url": "http://epicenter.bg/article/Vlizat-v-sila-novite-tseni-na-prirodniya-gaz/164730/4/0", "text": "От днес влизат в сила новите цени на природния газ. До края на днешния ден КЕВР трябва да обяви и цените на парното и топлата вода за последното тримесечие.   Предвижда се увеличението да бъде с между два и девет процента в различните топлофикации в страната. Натрупано, заедно с предишните повишения на цените, този отоплителен сезон ще бъде между седем и 23% по-скъп от предишния. Най-голям е скокът за абонатите в Бургас, а най-малък за тези във Варна.   Според предварителните сметки парното тази година ще ни излезе по-скъпо с между 7% и 23%.  Разпределението по градове е следното:  София – 16% увеличение  Плевен – 21% увеличение  Пловдив – 9% увеличение  Бургас – над 23% увеличение    Най-сериозно е увеличението на цената на парното в Бургас в сравнение с предния отоплителен сезон. В блок в бургаския комплекс „Зорница” над половината от семействата са се отказали от парното.  Семейство Толеви засега разчитат само на парното, но правят икономии. Съседката им вече е изчислила колко ще плаща по новите цени. „600 лв беше за цялата година сметката с топленето на водата и с парното. Сега най-много да са 700”, казва тя.  От дружеството обясняват, че въпреки увеличението, цената на топлоенергията в Бургас остава най-ниската в страната. „Ако примерно една гарсониера е плащала по 74-75 лв., сега с новата цена, направили сме някакви сметки, виждаме, че при същите условия цената ще е около 93-94 лв. т.е. с около 20-25 лв. ще има разлика в цената”, обясни пред bTV изпълнителният директор на Топлофикация – Бургас Христин Илиев.  Те не очакват отлив на абонати. Дори напротив – установили са, че хора, отказали се от парното, сега отново се връщат към него. И семейство Толеви признават, че това е най-евтиният вариант за отопление.  Абонатите на Топлофикация-Бургас са около 26 000.  Експерти прогнозират, че ще има още едно увеличение в цените на природния газ след Нова година. Според тях големият проблем е, че години наред се опитва да се тушира увеличението на газа, което води до подобни шокови поскъпвания.", "date": "2018.10.01", "title": "Влизат в сила новите цени на природния газ, парното ще ни излезе по-скъпо с между 7% и 23%"}
{"url": "http://epicenter.bg/article/-Vzglyad--Opitvat-se-da-vavlekat-Moskva-v-kosovskata-kriza/164758/11/0", "text": "Очаква се Вучич да пристигне в Москва в сряда, два дни след началото на съвместните военни учения на територията на Сърбия, които ще се проведат под кодовото име \"БАРС 2018\". В тях ще бъдат задействани изтребители МиГ-29 и вертолети Ми-8.  След събитията в съботната сутрин, като главнокомандващ, Вучич разпореди някои армейски части да бъдат приведени в повишена готовност, а няколко часа по-късно министърът на отбраната Александър Вулин съобщи, че в Южна Сърбия по тревога са вдигнати и спецчастите. Всъщност албанските спецчасти са останали в Северно Косово приблизително 14 часа, пострадали няма, а населението на Зубин Поток постъпило както обикновено – преградило единствения стратегически път с барикади.  Далеч по-смешно, според „Взгляд“, било поведението на натовските мироопазващи сили в Косово, КФОР: колоната им с огромно закъснение тръгнала на север (когато там вече нямало албанци); стигнала до сръбската барикада при Зубин Поток и спряла; натовците изпратили хеликоптер с няколко италиански военнослужещи. Те записали видяното с видеокамера, а после качили това увлекателно travel video на собствената си страница във \"Фейсбук\", в стил \"как си почиваме на „Газивода“. Така участието им в миротворческата акция приключило. Това предизвикало гнева на президента Вучич, а италианският генерал Винченцо Гросо, който е и командващ КФОР, тъй и не успял да обясни поведението на подчинените си.  Албанците са признати майстори на провокацията. Нищо особено не са направили. Просто Тачи се повозил на катер в почивния си ден. Той обаче не може да не си дава сметка, че „релакс на „Газивода“ означава за сърбите реакция, граничеща с истерията. В момента Вучич е съвсем близко, реално погледнато, до обявяване на частична мобилизация и окупация на района около „Газивода“, Зубин Поток и Северна Митровица.  И ако Тачи още веднъж отиде да се повози с приятелите си из живописното планинско езеро, съвсем гарантирано е, че руските МиГ-29 ще останат в Сърбия. Просто ще забравят да отлетят.  Налице са всички основания да се предполага, че албанците именно това и търсят. В такъв случай хем Русия едностранно може да бъде обвинена в \"агресивни планове на Балканите\", хем и Вучич могат да дискредитират.  Позицията на руската страна е ненамеса в конфликти между други страни, която е заявена през станалия вече христоматиен пример с противопоставянето между Иран и Израел. Вярно е, че за Сърбия (а юридически и за Русия) с Косово няма \"външен конфликт\", той е вътрешносръбски. Но ако Белград иска по някакъв начин да си осигури по-голяма подкрепа от Москва, освен сегашното военно-техническо сътрудничество, ще трябва доста сериозно да се постарае.  Известна е позицията „заедно с руснаците сме двеста милиона“. И тя, разбира се, е приятна, но трябва да бъде подкрепена с още нещо.  Правителството на Вучич смята, че отказът да се присъедини към антируските санкции е едва ли не проява на личен героизъм, а това, погледнато в исторически план, изглежда странно – липсата на подлост все още не означава героизъм. В Белград са уверени, че Русия просто по дефиниция е длъжна да се застъпва за Сърбия, докато самите сърби водят задкулисни преговори с Брюксел. Това е изведено едва ли не като държавна стратегия, която отчасти повтаря поведението на Тито от времето на неговото „движение за неприсъединяване“.  В Москва на дипломатическо равнище е прието да се съгласяват с Белград и неговата „балансирана позиция“, като изтъкват суверенното право на сръбския народ да направи европейски избор. Това, разбира се, е правилно. Но къде по-симпатично е поведението на Република Сръбска, което е много по-еднозначно по отношение и на Русия, и на Запада.  Министърът на външните работи на Руската федерация Сергей Лавров неведнъж е подчертавал, че Москва е против правилото да се чертаят „разделителни линии“ на Балканите по принципа „който не е с нас е против нас“. По-скоро НАТО и ЕС тласкат балканските народи и държави към декларации за еднозначен прозападен избор. Има и още едно заиграване в това поле – на албанците, които успешно манипулират не само сърбите, но и европейците, и американците.  В Прищина вече отхвърлиха плана за размяна на територии. Там обаче има персонажи, далеч по-радикални от Змея (прякорът на Тачи – б.р.). Докато той се возел във водите на езерото, няколко хиляди под ръководството на местния радикал Албин Курти митингували в косовската столица с единственото обвинение, че съществува план за размяна на територии със Сърбия. Те искат нещо повече.  Преговорите между Путин и Вучич никога не са лесни, въпреки видимото приятелско настроение. В момента те са заплашени да станат най- сложните в цялата история на взаимоотношенията. Трябва да се помни, че търпението на сърбите действително е на края си, а албанците твърде умело нагряват атмосферата.  На практика Вучич във всяко свое публично изявление говори за мир и спокойствие, да не го принуждават да издава заповеди за повишаване на бойната готовност на армията. Едното не пречи на другото, но има всички основания да се мисли, че октомври ще се превърне в месец, когато ще се реши ситуацията около Косово.  ", "date": "2018.10.01", "title": "„Взгляд“: Опитват се да въвлекат Москва в косовската криза"}
{"url": "http://epicenter.bg/article/PetkonSimeonov/164768/11/0", "text": "  Има македонци, които се подиграват с нашите \"пасоши\". В техните медии дори доминира присмеха. Освен това се раздават български паспорти на албанци, които вършат безобразия по Европа. Не че наши потомствени граждани не вършат подобни неща. Паспортната мафия е български проблем и той не е от снощи! Македония след този референдум, потвърди, че е маала, в най-добрия случай катун. До държава я стигнат, я не. Те още нямат име. След вчера си остават БЮРМ. Съчувствам на тези, които правят точно обратни изводи. С шарен байрак и пъчене, държава не става, с лъжи хептем.  Македония си е проблем на македонците - сърбомани и шиптари... Там има и хора с българско самосъзнание, както има такива и в други държави. Да се регистрират като малцинство в БЮРМ, нашата Агенция за българите в чужбина да поддържа контакти с тях, както с българското малцинство в Унгария, примерно. Нищо друго! Да не губим време с тези хора. Парламентът да прекрати действието на договора с тях. Да се спрат всякакви преговори с тях по исторически въпроси. Никакъв ЕС! Тарикати и ментарджии не ни трябват в Съюза. В НАТО - да! Да ги подкрепим, тази територия трябва да е натовска. Да се строи магистрала 8 - тя е геостратегически проект. Да се поддържат добри отношения с тази протодържава, все пак са ни съседи, там има и българско малцинство. Ние сме ларж. Но все пак да се обмисли въпроса за Струмица. Тя е откъсната от България с Ньой и подарена на бивша Югославия. Такъв държавен субект не съществува. Струмица не е откъсната от България и дадена на БЮРМ. А БЮРМ не е наследник на Югославия. Не бива да се заблуждаваме, че формално неуредените въпроси могат да се подминават. По този въпрос да се подпише хартия. Виж това си струва.", "date": "2018.10.01", "title": "Петко Симеонов: Македония след този референдум потвърди, че е маала"}
{"url": "http://epicenter.bg/article/VMRO-DPMNE--Referendumat-e-proval--Zaev-da-se-gotvi-za-pensiya--/164728/7/0", "text": "Над 90% са гласували \"за\" в референдума днес в Македония, показват предварителните резултати, цитирани от БНТ.   Ниската избирателна активност - 34.9% - обаче не позволява той да бъде обявен за успешно проведен. За целта беше необходимо волята си да изразят минимум 50% плюс един от гласоподавателите - общо 1 806 334 души.   Според данните към момента 6% са били против.   Гражданите на Македония отговаряха на въпроса \"Подкрепяте ли членството в НАТО и ЕС чрез приемане на договора с Гърция?\". Договорът от 12 юни променя името на бившата югославска държава на Република Северна Македония.   При  , съгласно данните на,  Държавната избирателна комисия на Македония (ДИК) избирателната активност на референдума за името е била  .  . Недействителните бюлетини са 2,99%, пише Агенция \"Фокус\".   На последната пресконференция на ДИК за тази нощ председателят ѝ Оливер Дерковски увери, че първите официални данни ще бъдат представени по-късно днес (1 октомври), съгласно определените от закона срокове.   За да бъдат легитимни резултатите от референдума и коалиционното правителство на министър-председателя Зоран Заев да получи обществена подкрепа в намеренията си страната да получи международно признание под името Република Северна Македония, беше необходима избирателна активност от над 50%. Това означава, че референдумът можеше да бъде валиден само в случай че правото си на глас бяха упражнили 903 168 гласоподаватели, но и при условие, че повече от половината от тях са гласували \"за\" евроатлантическата ориентация на Македония, т.е. одобрят Преспанския договор и промяната на името на страната им. Референдумът обаче се проведе под условието, че е консултативен.   Оттук-нататък решава македонският парламент - ако там има две трети мнозинство (81 депутати от 120), ще бъдат прокарани поправки в конституцията на страната, узаконяващи Преспанския договор.   В момента най-много места в македонския парламент има ВМРО-ДПМНЕ – 51, като партията не приема Преспанския договор.   На второ място е Социалдемократичният съюз на Зоран Заев, с 49 депутати, с 49 народни представители. Той управлява заедно с Демократичния съюз за интеграция (ДСИ беше сформиран от бивши членове на Армия за национално освобождение (АНО) т.е. отново албанска формация), който има 10 депутати и с Алианса за албанците, с 3 места. Освен това, Заев има подкрепа и от Движение Беса – третата албанска партия в македонския парламент, което има 5 депутати и е считано за формация, прокарваща турските интереси.   Очаквано, премиерите на Македония и Гърция Зоран Заев и Алексис Ципрас проведоха телефонен разговор след края на гласуването, предаде БГНЕС. Ципрас е похвалил Заев за \"решителността и смелостта да продължим изпълнението на Договора от Преспа. Коалиционният партньор на Ципрас - Панос Каменос, който е военен министър на Гърция, обаче изрази задоволство от ниската избирателна активност в пост в Twitter и обяви референдума за невалиден. А основната опозиционна политическа сила в Гърция \"Нова демокрация\" обяви, че ще положи всички усилия, за да не влезе в сила Договора от Преспа.   В изявление на лидера на партията Кирякос Мицотакис се казва, че още от първия момент консерваторите от \"Нова демокрация\" са заявили, че договорът е вреден за Гърция и по тази причина са внесли дори вот на недоверие на правителството на Алексис Ципрас.   Според \"Нова демокрация\" управляващата коалиция е равнодушна към националните интереси и единственото, което я интересува, е оставането ѝ във властта.   Същата позиция масово се тиражира и в сръбските медии, като популярното сръбско електронно издание Blic най-добре сумира настроенията - противниците на плебисцита в Скопие празнуват, а в Солун имаше протест срещу промяната на името на Македония.   Броят на гласувалите \"за\" на днешния референдум в Македония са много и с това се дава подкрепа на Договора от преспа. Това заяви еврокомисарят по разширяването Йоханес Хан от Брюксел.   \"Поздравявам онези, които днес гласуваха на консултативния референдум и използваха демократичните си свободи. Мнозинството гласува с „да“, с което даде широка подкрепа за Договора от Преспа и евроатлантическото бъдеще на страната“, написа Хан в Twitter.     Същевременно се оказа, че председателят на македонския парламент Талал Джафери не е могъл да упражни правото си на глас. Причината - името му липсвало в списъка на избирателната секция, където гласувал по принцип на избори.    Премиерът Зоран Заев поздрави сънародниците си и обяви, че \"днес имаме успех за демокрацията\". Опозицията от ВМРО-ДПМНЕ пък обяви референдума за провал за договора с Гърция, защото \"тези, които са се въздържали от гласуване, са изпратили най-важното послание\", по думите на лидера Християн Мицкоски. Посланието им било, че \"това е Македония, тук живеят македонци, идентичността и езикът им са македонски\".   \"Това днес е поражение не само за Договора, но и за престъпленията на властта, за разрушената икономика, пропуснатите обещания... Заев е делегитимиран... Хората са за ЕС и НАТО, но те са против съгласието на Заев и Ципрас\", казва Мицкоски и предупреди Заев да се готви за политическя пенсия.   Веднага след края на изборния ден бойкотиращите референдума започнаха да се събират на протест в центъра на Скопие.   Референдумът е консултативен и резултатите от него не задължават парламента да се съобрази с вота на гражданите, но допитването беше ключово и има изключително голяма политическа тежест.  ", "date": "2018.10.01", "title": "ВМРО-ДПМНЕ: Референдумът е провал. Заев да се готви за пенсия! Той: Отиваме на избори!"}
{"url": "http://epicenter.bg/article/Sreden-prast-na-fotos-s-Makron-razpali-Frantsiya--prezidentat-zashtiti-deystviyata-si--Snimka-/164743/7/0", "text": "Еманюел Макрон си навлече гнева на френската общественост, след като се снима с двама жители на Сен Мартен, единият от които показа среден по време на сесията. Кадрите бяха направени при посещението на Макрон на карибския остров, опустошен от урагана Ирма миналата година.     Въпреки дъждовното време обиколката на Макрон продължи 5 часа и включи гостувания в различни домове и разговори с хората за живота им след трагедията. Възстановяването в Сент Мартен изглежда далеч не е свършило, като много от къщите остават полуразрушени или се нуждаят от ремонт.   Придружаващите президента френски кореспонденти предават, че пиар тактиката на Макрон се объркала, когато той попаднал на двама голи до кръста мъже. Единият от тях му казал, че е крадец и наскоро е освободен от затвора. Президентът изобщо не се смутил и му отговорил със съвет да остави криминалното си минало и да вземе участие във възстановителните дейности и ремонти на острова. След това започнал да прегръща мъжете и да се си прави снимки с тях, докато един от тях, без предупреждение, започнал да размахва среден пръст.   Опозицията във Франция моментално вкара в политическа употреба снимката и използва смущаващия момент като възможност за сериозни критики срещу Макрон. Стигна се до твърдения, че президентът срами страната и към катастрофалната афера \"Бенала\" добавя нова - \"Аферата с пръста\".   \"Ние дори не намираме думи, за да изразяваме възмущението си. Франция със сигурност не заслужава това. Това е непростимо!\", написа в профила си в Марин Льо Пен, лидер на френския Национален фронт. Недоволните подчертаха също, че хората в опустошените от Ирма карибски владения на Франция очакват по-скоро помощ, отколкото серия от противоречиви селфита.   По-късно Еманюел Макрон защити действията си, като казва, че целта му е да помогне на младите от Сент Мартен. \"Обичам всяко дете на Републиката, без значение колко е глупаво\", коментира президентът.   Източник: дир.бг", "date": "2018.10.01", "title": "Среден пръст на фотос с Макрон разпали Франция, президентът защити действията си (Снимка)"}
{"url": "http://epicenter.bg/article/Aziya-Ardzhento-prizna-otkrito-za-seksualniya-kontakt-sas-17-godishen/164745/10/99", "text": "Италианската актриса и режисьорка Азия Ардженто призна открито, че е имала сексулен контакт с актьор Джими Бенет, предадоха световните агенции. Тя бе сред най-изявените лидери в движението \"Аз също\" (Me Too) и бе сред първите обвинили продуцента Харви Уайнстийн в изнасилване. Сега обаче и тя оказа сексуален хищник. Бенет обвини Ардженто преди време в сексуално посегателство, което тя извършила над него, когато той бил на 17 години. После Ардженто му платила няколкостотин хиляди долара, за да уреди въпроса, твърдеше актьорът. Ардженто отрече тези обвинения, но в частен телефонен разговор тя сподели пред събеседника си, че Бенет й налетял в хотелска стая.   Сега в интервю за италианската телевизия \"Ла Сетте\" Ардженто сподели, че е имала сексуален контакт с Бенет. Тя разказа, че го познавала от времето, когато той бил все още дете. Тя възприемала отношенията им като между майка и син. Двамата се видели отново през 2013 г., когато тя била на 37 години, а той на 17 години. Бенет я помолил да му помогне да се подготви за прослушване. Когато тя отишла в хотела при него, той  , но не както дете майка си, както тя го възприемала, а като момче с бушуващи хормони, заяви актрисата.   , сподели Ардженто -    допълни тя. \r\n \r\n \r\n \r\n Последвали месеци, в които Бенет пращал на актрисата интимни видеокадри чрез платформата Снапчат. Тя  . Но през миналата зима той й поискал 3,5 милиона долара, за да не започне да разказва за сексуалния им контакт. Тогава Ардженто се обърнала към приятеля си  , кулинарен експерт и телевизионен водещ, който се самоуби през юни. Бурдейн се съгласил да плати част от сумата, за да се отърве Ардженто от младежа. Той  долара. След самоубийството му обаче Азия спряла плащанията, защото не била съгласна с тях.    допълни дълбоко разстроената актриса. Тя показа в предаването и съобщенията, които била разменила с Бурдейн относно шантажа на Бенет.   Ардженто потвърди, че срещата й с Бенет била в хотел в щата Калифорния, където   е възрастта за секс по взаимно съгласие. Тя каза, че  , че през 2013 г. Бенет не бил навършил тази възраст, защото не го била виждала от 10 години. Освен това тя не се замислила изобщо за законите на Калифорния, когато отивала за срещата с Бенет, тъй като не я възприемала като любовна или секс среща.   Говорейки за  , Ардженто сподели, че е изпитвала отчаяние и е била буквално в бездна след това. Тя сподели, че се чувства виновна, че не е видяла болката му, тласнала го към самоубийството.   Заради скандала Ардженто беше изхвърлена от състава на журито на италианския X Factor. В края на телевизионното интервю тя поиска да бъде върната във формата.   Ардженто бе една от първите актриси обвинили холивудския продуцент Харви Уайнстийн в сексуално посегателство, извършено през 1997 г., когато тя била на 21 години. Миналата седмица Бенет даде интервю за същия телевизионен канал, в което повтори обвиненията си срещу Ардженто.   Източник: Дир.бг", "date": "2018.10.01", "title": "Видна активистка на #MeToo призна открито за сексуалния контакт със 17-годишен"}
{"url": "http://epicenter.bg/article/Spornata--quot-Mis-Balgariya-quot--Tamara-Georgieva-zavoyuva-priza-Miss-Planet-2018-v-Gruziya--Snimki-/164747/10/99", "text": "\r\n Носителката на титлата \"Мис България\" за 2017 г. Тамара Георгиева представи страната ни на конкурса Miss&Mister Planet в грузинската столица Тбилиси и спечели високото отличие. \r\n   \r\n Това стана ясно от пост, който Миглена Ангелова публикува в профила си във Фейсбук:  \r\n   \r\n Тя допълни, че надпреварата е била \"доста оспорвана\". Конкуренцията била много силна. А представителката на Русия също била много красива. Ангелова допълни, че е много щастлива за победата на Георгиева. \r\n   \r\n Георгиева също съобщи за победата си в социалните мрежи, като публикува снимки с корената и с купата. \r\n \r\n \r\n \r\n Тамара Георгиева е първата българка спечелила първо място на международния конкурс за красота Miss Planet. \"Мис България\" 2017 е спечелила короната, съревновавайки се с още 34 претендентки. \r\n   \r\n Конкурсната програма е: бански, национален костюм, и гала вечер. Най-красивите момичета на планетата са се срещали с държавни лица, участвали са във фотосесии и благотворителни мероприятия. \r\n Тамара Георгиева стана \"Мис България\" през 2017 г. Изборът ѝ предизвика сериозен обществен дебат. Нейната визия предизвика масово недоволство у българите, които изляха гнева си в интернет с хиляди коментари, както стана през 2009 г. с Антония Петрова. Ирина Папазова - организаторката на конкурса, който по никакъв начин вече не е свързан с престижния \"Мис Свят\", но носи името на страната ни и се свързва с красотата на българките, побърза да обвини за неуспеха фотограф, който снимал събитието, но умишлено загрозил кадрите. \r\n   \r\n После имахме възможност да видим Тамара и по няколко телевизии, но визията ѝ не изглеждаше по-различна. Георгиева не можа да извлече полза от негативния си имидж, а бе обвинена и че е надменна. \r\n   \r\n Източник: Дир.бг \r\n", "date": "2018.10.01", "title": "Спорната \"Мис България\" Тамара Георгиева завоюва приза Miss Planet 2018 в Грузия (Снимки)"}
{"url": "http://epicenter.bg/article/Emiliya-sled-zagubata-na-dovedeniya-si-sin--Tragediyata-ni-smachka--Tova--che-sme-zhivi-i-zaedno--ni-krepi/164749/10/99", "text": "Певицата  и съпругът й  застанаха за първи път заедно в телевизионно интервю след голямата трагедия, която беляза живота им преди четири месеца. Тогава те претърпяха тежка катастрофа, в която загина 19-годишният син на Жорж Башур - Феди Башур. Разказ за  смъртта, мъката, но и любовта в живота на двамата пред Мариян Станков - Мон Дьо.   “Ако имах избор, щях да предпочета да мълча. Имаше много спекулации с една наша трагедия и затова предпочитам да говоря, за да изясня много неща. Преживяхме наистина тъжни моменти, замърсени с много лъжи“, сподели Жорж Башур. “Трагедията ни смачка. Единствено това, че останахме живи и заедно, ни крепи“, допълни певицата Емилия.   “Това трябваше да бъде един уникален ден. Моят племенник имаше бал. Тръгнахме нормално на път. Феди караше. Държа да отбележа, че всичко, което се изписа, че той е карал с някаква зверска скорост, не е вярно. Просто се случи за един миг“, каза  още певицата.   “Смеехме се и изведнъж чух, че синът ми извика и от там колата поднесе. Попаднахме в аквапланинг. Всичко стана за две секунди и той не успя да увладее волана“, разказа Жорж.   Бащата на загиналия Феди сподели, че от този ден помни, че за пръв път се е чувствал толкова безсилен.   “Още отказвам да приема какво се случи. Липсата на най-скъпото ти същество е много тежка, но това е божията воля. Тогава не усещах никаква физическа болка от раните. Мислех единствено за сина си“, сподели Жорж.   “Лекарите бяха много сурови и още от началото ни казаха, че няма надежда“, разказа Емилия.   В ефира на “Събуди се“ тя се извини и на майката на Феди за всичко негативно, което се изписа по повод трагедията на семейството заради публичността на певицата.   “Любовта ме спаси. Стегнах се заради Емилия и дъщеря ми. Стегнах се заради родителите ми. Болката е като нож в сърцето ми“, сподели още Жорж.   “Аз ще направя всичко да притъпя болката му. Тя обаче няма как да спре. След такава трагедия на човек не му е до нищо“, Емилия.   Двамата споделиха, че са се оженили скоро след трагедията, защото са имали нужда от нещо позитивно, което да им се случи и да ги вдигне отново на крака.   Източник: Дарик", "date": "2018.10.01", "title": "Емилия след загубата на доведения си син: Трагедията ни смачка. Това, че сме живи и заедно, ни крепи"}
{"url": "http://epicenter.bg/article/Mihail-Mikov--Brigo-Asparuhov-nalaga-tsenzura-v-BSP--za-da-upravlyava-ednolichno-Ninova-v-partiyata-/164732/2/0", "text": "\"БСП решава вътрешните си проблеми. Водим спор за вестник \"Дума\", който се опитват да превърнат в придворен бюлетин\". Това заяви в предаването \"Тази сутрин\" по БТВ Михаил Миков по повод скандалите в \"столетницата\". \"Има членове, които не искат хора от Националния съвет да се изказват. Говоря за Бриго Аспарухов, който заяви, че едва ли не, само Корнелия Нинова може да бъде изслушвана. Факт е, че тя еднолично управлява партията. Не бива така да се взимат решенията. Предложих вот на недоверие на Националния съвет на тема \"здравеопазване\". Идеята дойде на областен съвет на БСП във Видин обсъждано, но не беше предложено на \"Позитано\" 20\", каза още Миков.    Той допълни, че моделът в здравеопазването ни е сгрешен и е като пробита кофа. \"Парите се увеличават, но изтичат. Отиват за частни лечебни заведения\", каза още бившият председател на НС. По думите му, проблемите в МВР не могат да се решат от един министър, тъй като и там трябва общ политически разговор. Миков отрече да се подготвя коалиция между ГЕРБ и БСП. Бившият лидер на социалистите допълни, че няма да става водещ в телевизията им.    ", "date": "2018.10.01", "title": "Михаил Миков: Бриго Аспарухов налага цензура в БСП, за да управлява еднолично Нинова в партията!"}
{"url": "http://epicenter.bg/article/Lyubcho-Neshkov--Referendumat-v-Makedoniya-ima-konsultativen-harakter/164734/2/0", "text": "Референдумът в Македония има консултативен характер, договорът за членство в Европейския съюз и НАТО трябва да бъде одобрен от Народното събрание. Това обяви в предаването „Тази сутрин” по БТВ журналистът Любчо Нешков относно резултатите от допитването при нашите съседи за името на страната, от което зависи членството ѝ в Европейския съюз и НАТО.   Според Нешков, както и според повечето анализатори, до голяма степен ниската избирателна активност се дължи на нереалния брой на избирателите по списъците. „Питах добре запознат човек колко души живеят в Македония и той отговори: „Един Бог знае колко сме?”, уточни журналистът.   Любчо Нешков предупреди, че предсрочни избори, с които заплаши премиерът Зоран Заев, ако опозицията бойкотира промяната на името в парламента, ще са фатални за ВМРО-ДПМНЕ.    ", "date": "2018.10.01", "title": "Любчо Нешков: Предсрочни избори в Македония ще са фатални за ВМРО-ДПМНЕ"}
{"url": "http://epicenter.bg/article/Tsvetan-Tsvetanov-shte-uchastva-v-konferentsiya--Badeshteto-na-ikonomicheskiya-i-parichen-sayuz--/164744/2/0", "text": "Председателят на ПГ на ГЕРБ и зам.-председател на партията Цветан Цветанов ще участва в конференция „Бъдещето на икономическия и паричен съюз“. Това съобщиха от пресцентъра на ПП ГЕРБ.  Форумът ще се проведе в зала „Триадица“ на Гранд хотел София. Събитието се организира от Сдружение „Граждани за европейско развитие на България“, Фондация „Конрад Аденауер“ и „Вилфрид Мартенс“ център.  Откриването на конференцията ще бъде в 10.00 часа, като в него ще участват и председателят на Сдружение „Граждани за европейско развитие на България“ и кмет на София Йорданка Фандъкова, старши изследователят към „Вилфрид Мартенс“ център Еоин Дреа и ръководителят на Бюрото на Фондация „Конрад Аденауер“ в София Торстен Гайслер.  Модератор на дискусията е председателят на Комисията по енергетика и бивш енергиен министър Делян Добрев, а гост-лектори на форума ще бъдат заместник-министърът на финансите Маринела Петрова, подуправителят на Българската Народна Банка Калин Христов, заместник-председателят на Комисията за финансов надзор Бойко Атанасов, заместник-министърът на икономиката Лъчезар Борисов, както и изпълнителният директор на Българската фондова борса Иван Такев.", "date": "2018.10.01", "title": "Цветан Цветанов ще участва в конференция „Бъдещето на икономическия и паричен съюз“ "}
{"url": "http://epicenter.bg/article/Shalamanov--V-krayna-smetka-izborat-shte-bade-mezhdu-novi-f-16-i-novi-Gripen/164746/2/0", "text": "Днес изтича крайният срок за подаване на оферти за нови изтребители за военновъздушните сили на българската армия. Очаква се офертите да бъдат отворени още днес, а до две седмици комисия от Министерството на отбраната да направи оценка на предложенията и да подреди кандидатите. Одобреният инвестиционен разход предвижда придобиване на 16 самолети за 1,8 милиарда лева на разсрочено плащане за 10 години.   Бившият служебен министър на отбраната Велизар Шаламанов коментира  пред БНР,  че България вече на три пъти е била пред придобиване на нов боен самолет: „Успешен опит означава да имаме договор преди срещата на върха по случай 70-годишнината на НАТО. Предполагам всички си дават сметка, че важността на това решение означава, че то ще бъде взето от премиера. Всички комисии и процедури досега са само, за да подготвят опции. Това е решение, което обвързва България за следващите 40-50 години с една или друга страна по отношение на българската авиация“.   Министърът на отбраната и ВВС нееднократно са се обявявали в подкрепа на новопроизведени изтребители, но въпреки това запитвания са отправени и за самолети втора ръка. Според Шаламанов, след посещението на Борисов в САЩ е станало ясно, че в крайна сметка изборът ще бъде между нови f-16 и Gripen.   „Вече имаме доста добро предложение от Съединените Щати за нов самолет f-16, а предложението от Швеция варвам, че днес ще бъде потвърдено и то с добра оферта“.   „Министър Каракачанов каза, че ако до края на годината няма договор по един от трите големи проекти той става, сдава и се уволнява, така че премиерът  има и още едно предизвикателство - да мисли за заместник на господин Каракачанов, който всъщност трябва да подготви вариантите за решение на премиера в началото на следващата година. Невъзможно е да има договор до края на годината. По този въпрос няма две мнения сред експертната общност“.   След закупуването на нов изтребител предстои в кратко време и неговата интеграция в нашите въоръжени сили. Не бива да се бави и подготовката на 16 до 24 пилота, която трябва да започне веднага, след като бъде избран новият самолет. Според Шаламанов е от изключителна важност и решението дали това ще бъдат млади кадри или стари асове на МиГ.  ", "date": "2018.10.01", "title": "Шаламанов: В крайна сметка изборът ще бъде между нови F-16 и нови Gripen"}
{"url": "http://epicenter.bg/article/Svetlozar-Lazarov--Mladen-Marinov-ima-kachestvata--ako-ima-i-politicheska-podkrepa--shte-se-spravi-/164748/2/0", "text": "Нямаше разговор с мен за поста главен секретар на МВР. Не знам от къде излязоха тези публикация. В МВР има достатъчно подготвени хора. С малки изключения, сегашното ръководство на министерството аз съм ги издигнал. Това заяви в сутрешният блок на БНТ националният координатор на партия \"Атака\" и бивш главен секретар на МВР Светлозар Лазаров.  \"В този момент оставките бяха най-доброто решение. В настоящата ситуация така се балансира системата\", каза още той.  \"Младен Маринов има качествата, ако има и политическа подкрепа, ще се справи. От МВР показват, че работят добре\", допълни Лазаров.  \"В Комисията за енергийно и водно регулиране има пропуски. Отново нямаме договорени по-ниски цени. Обезпокоен съм как е защитен държавният интерес\", коментира Лазаров.  \"Балканите не са в такава тежка ситуация с въздуха и въглеродните емисии, както много други държави. Ще слеят АЕЦ \"Козлодуй\" и 'ТЕЦ Марица 2\", а причината са дълговете на АЕЦ-а, но това не би трябвало да се решава така. Това трябва Брюксел да го реши\", завърши Светлозар Лазаров.", "date": "2018.10.01", "title": "Светлозар Лазаров: Младен Маринов има качествата, ако има и политическа подкрепа, ще се справи "}
{"url": "http://epicenter.bg/article/Avariya-sprya-toplata-voda-v-stolichniya-kvartal--Mladost-/164751/2/0", "text": "Поради авария временно е прекъснато подаването на топла вода в кв. \"Младост\" 4 и \"Младост\" 3 с изключение на блокове от от 364 до 376, \"Военно окръжие\", ОДЗ номер 178 и \"КРИТ\".   Без наличе на топла вода ще са сградите в карето между бул. \"Александър Малинов\", ул. \"Проф. Александър Теодоров-Балан\", парк \"Въртопо\", \"Американски колеж\" и \"Академия на МВР\", съобщиха от \"Топлофикация-София\" ЕАД.   Заради друга авария без топла вода в момента са в части от кв. \"Западен парк\" - блокове с номера 31, 32, 33, 33 А, ЦДГ - 128/Феникс/, 88, 89, 90, 91, 98 Б, 99, 100, 101, 102, 103, 104, 105 и 17 ОУ, посочиха от топлофикационното дружество.   От \"Топлофикация-София\" уверяват, че незабавно е създадена необходимата организация, като ще се работи до пълното отстраняване на авариите.", "date": "2018.10.01", "title": "Авария спря топлата вода в столичния квартал „Младост“"}
{"url": "http://epicenter.bg/article/Fandakova--220-mln--evro-sa-prekite-investitsii-v-Sofiya-za-parvite-7-mesetsa-na-godinata/164753/2/0", "text": "Само за първите 7 месеца на тази година преките инвестиции в София са 220 млн. евро. Това каза председателят на Сдружение „Граждани за европейско развитие на България“ и кмет на София Йорданка Фандъкова на конференция за бъдещето на Икономическия и паричен съюз, предаде агенция „Фокус“.   „Публичните инвестиции са важен фактор за привличане на инвеститори. В периода 2007-2013 година Столичната община само чрез европейската солидарност инвестира около 1,5 млрд. евро публични средства в ключови транспортни, инфраструктурни и екологични проекти, а в новия програмен период от 2014 година насам вече сме осигурили финансиране за проекти на обща стойност 744 млн. евро“, обобщи Фандъкова. По думите ѝ това са средства, които реално променят града и данните от всички международни доклади го доказват.   „Публичните инвестиции привличат и частни. Това е начинът да се постига икономически растеж. По данни на БНБ само за първите 7 месеца на тази година преките инвестиции в София са 220 млн. евро. Това означава нови работни места и по-високи доходи за хората“, съобщи още столичният кмет. Тя отбеляза, че София и регионът са привлекателна дестинация за много компании, благодарение на високоскоростния интернет, добре подготвените млади хора и конкурентното заплащане.   „Вярвам, че Общината и държавата ще продължат да работят така, че да създават добре подредена и достойна среда за развитие на сектора на високите технологии, защото това е секторът, който наистина помага за повишаване на стандарта в нашия град. Само за 5 години софтуерният сектор бележи ръст от 120% в България и категорично е сред най-бързо развиващите се у нас, като създава нови и високо платени места“, коментира Фандъкова, като отчете, че само в София в сектора работят над 40 хиляди души и 90% от технологичните компании в страната.   „Вярвам, че когато говорим за бъдещото на паричния съюз, трябва да отчитаме реалните данни за развитието на всяка страна и регион, така че решенията, които взимаме да са в полза на гражданите и в края на краищата да вървим към една обща цел – по-висок икономически растеж“, каза още тя.  ", "date": "2018.10.01", "title": "Фандъкова: 220 млн. евро са преките инвестиции в София за първите 7 месеца на годината"}
{"url": "http://epicenter.bg/article/Vanshno-ministerstvo--Gubeneto-na-vreme-ne-e-v-polza-na-Makedoniya-/164754/2/0", "text": "Вярваме, че демокрацията има корени в обществото в Република Македония. Референдумът е най-висша демократична практика - с изразената воля на участвалите в него и с отчитане на онези, които не гласуваха. Това заявиха от Министерство на външните работи в позиция по повод провелия се референдум в Македония.   Гражданите имаха свободен избор и над 90 процента от гласувалите на този консултативен референдум заявиха по категоричен начин желание страната да бъде част от европейската и евроатлантическата общност. Техният глас е видим и ясен, поради което не може да бъде пренебрегнат.   Време е целият политически елит на нашата съседка да покаже зрялост и да намери път към решението на трудните проблеми. Залогът е голям – бъдещето на държавата и бъдещето на всички нейни граждани. Голямото мнозинство от гражданите са „за“ членство в ЕС и НАТО.   Губенето на време не е от полза нито за страната, нито за региона. България ще продължи подкрепата си за нашите братя и сестри от Република Македония и интеграцията на страната в ЕС и НАТО.", "date": "2018.10.01", "title": "Външно министерство: Губенето на време не е в полза на Македония "}
{"url": "http://epicenter.bg/article/Boyan-Chukov--Referendumat-v-Makedoniya-pretarpya-tezhak-proval--Zaev-i-Tsipras-sa--momcheta-na--Soros-/164755/2/0", "text": " Македонците масово го бойкотираха. Едва около 37% отидоха до урните. От гласувалите над 90% гласуваха \"за\". Референдумът няма юридически последствия.      Премиерът Еди Рама от Тирана им даде шумно такива указания един ден преди вота. Френският вестник „Фигаро“ оцени въпроса на македонския референдум като „анекдотичен“. Естествено. Той съдържаше три отделни въпроса!     . А той имаше за македонския премиер стойност на вот на доверие.   Процедурата за ратифициране на Преспанското споразумение предстои. Битката ще бъде в парламента в Скопие. Възможно е преди това да има предсрочни избори. По-ясно казано, не желаят да правят компромис със своята национална култура и идентичност. Нещо, което неистово желаят либералните глобалисти.   Македонците им се противопоставиха много ясно! Няколко дни преди референдума испанският вестник „Ел Паис“ написа с едър шрифт, че  Не е ясно дали нашите съседи въобще подкрепят влизането на Македония в НАТО. Не ги питат в социологическите изследвания. Алексис Ципрас незабавно подкрепи в тежкия момент своя македонски колега. Естествено.    В случая те са като „скачени съдове“. И двамата играят в една и съща чужда стратегия на Балканите. Не е лесно да си водещ геополитик и политик по нашите земи. Винаги и навсякъде за да оцелееш трябва да си носиш тубичка BENGAY за кръста и много вазелин. Абсолютно е противопоказно да ползваш Ginko Biloba за укрепване на паметта.   Май се оказва, че те са по-българи от нас...  ", "date": "2018.10.01", "title": "Боян Чуков: Референдумът в Македония претърпя тежък провал, Заев и Ципрас са “момчета на „Сорос“"}
{"url": "http://epicenter.bg/article/Tsvetanov--Pravitelstvoto-e-stabilno-i-tova-e-garantsiya-za-angazhimentite--koito-Balgariya-izpalnyava/164756/2/0", "text": "Правителството е стабилно и това е гаранция за Икономическия и паричен съюз и ангажиментите, които изпълнява България. Това каза председателят на ПГ на ГЕРБ и зам.-председател на партията Цветан Цветанов на конференция за бъдещето на Икономическия и паричен съюз, предаде  „Фокус“.   „Когато говорим за Икономическия и паричен съюз, ние винаги го обвързваме и с политическата стабилност. Понеже само преди минути излязох от Коалиционен съвет, който все още продължава, мога да ви кажа, че в политически план коалиционното правителство е стабилно, така че това ще е допълнителна гаранция за Икономическия и паричен съюз и ангажиментите, които изпълнява България“, увери Цветанов.   „Във всички процеси, ние знаем, че всичко е обвързано с вътрешно-политическия аспект, но когато говорим за Икономическия и паричен съюз, той винаги е свързан и с външните процеси, на които на моменти ние или не обръщаме внимание или подценяваме“, коментира Цветанов.   „От 10 години България е в един политическия съюз заедно с още 27 държави, което означава, че ние сме взаимно свързани и трябва да имаме съвместни действия в икономически и финансов план“, допълни той. По думите му тежката икономическа и финансова криза е провокирала доста проблеми и е показала, че процесът трябва да се регулира надпартийно.   „Много от националните парламенти и правителства казаха, че този политически ангажимент не е много правилен и не е много обвързващ, за да има наднационално регулиране“, отбеляза той.   Според него ЕС успя да извлече и своите поуки икономическата криза. „Всички ние станахме свидетели, че през последните 10 години се направиха нови регулации и институции, за да може действително да има този контрол, който смятаме, че е необходими, за да се стабилизира и да не се допускат кризи, както в банковия, така и в икономическия сектор“, посочи още Цветанов.", "date": "2018.10.01", "title": "Цветанов: Правителството е стабилно и това е гаранция за ангажиментите, които България изпълнява"}
{"url": "http://epicenter.bg/article/Vlastta-pazi-v-tayna-pregovori-s--quot-Gazprom-quot--v-Sofiya/164762/2/0", "text": "Вицепрезидентът на \"Газпром\" Александър Медведев и генералният директор на дъщерното му дружество \"Газпром Експорт\" Елена Бурмистрова са водили преговори в София миналия петък, пише  “.   Те се разговаряли с ръководството на държавния газов оператор Булгартрансгаз, а освен това са се срещнали с министъра на енергетиката Теменужка Петкова, както и с вицепремиера Томислав Дончев.   Въпреки че срещите са били на високо ниво, те не са обявявани официално от българските власти. Не е ясно защо визитата на Медведев е била скрита от родната общественост. И то в момент когато темата за цената на газа и поскъпването на редица основни стоки вълнува всички българи.   Преговорите са били инициирани от руската страна. От \"Газпром\" са поставили важните за Кремъл теми за т. нар. газов хъб \"Балкан\" и тръбата на Турски поток, която ще минава през българска територия. Не е ясно обаче дали страната ни е поискала промяна на доставната цена на природния газ.   На запитване на медията ни до пресслужбата на Министерството на енергетиката потвърдиха за срещата. Оттам обясниха, че Русия е поискала да има участие в газовия хъб. \"Цената на газа не е била тема на разговорите\", добавиха от ведомството на Теменужка Петкова.   Според пресслужбата визитата Медведев и Бурмистрова не била обявена, тъй като все още нямало конкретика по преговорите.   В процедурата на ЕК срещу „Газпром“ се създаде възможност, България да поиска възстановяване на надплатени суми за минал период, които да се превърнат в основание за значително намаляване цената на природния газ в бъдеще. Досега обаче от българското правителство не посмяха да заявят искане за компенсация на надплатени сметки за стотици милиони. В края на процедурата на ЕК, „Газпром“ пое ангажимент за коригиране на цените според референтните пазарни стойности. Вместо да инициира разговори с руската страна за намаляване на цените, българското правителство продължи да не се възползва от постигнатата възможност от ЕК за по-добри условия.", "date": "2018.10.01", "title": "Властта пази в тайна преговори с \"Газпром\" в София"}
{"url": "http://epicenter.bg/article/Tsvetan-Tsvetanov--Votat-na-nedoverie-ne-ni-pritesnyava/164764/2/0", "text": "Вотът на недоверие не ни притеснява в никакъв случай. Това каза пред журналисти председателят на ПГ на ГЕРБ и зам.-председател на партията Цветан Цветанов по повод готвения от БСП вот на недоверие срещу кабинета на тема „Здравеопазване“, предаде репортер на Агенция „Фокус“. „Всички сме наясно, че трябва да има реформа в здравеопазването. Когато министър Ананиев заедно с неговия екип започнаха да водят дебати по темата с всички заинтересовани, ние казваме, че тази реформа е обричане на геноцид. Аз искам да ги успокоя, че реформата не е внесена в Министерски съвет“, коментира Цветанов. По думите му силната страна на министър Кирил Ананиев е, че първо е започнал диалог с всички заинтересовани.   „Има предложения и обсъждания, които в момента вървят с Лекарския съюз, с болниците, с пациентските организации. Това е силната страна на днешното Министерство на здравеопазването - че не обсъждаме законопроект, който е внесен в Министерски съвет, а вариантите и ще бъде взето предвид абсолютно всичко, което би могло да оптимизира модела и окончателното предложение, което се внесе в Министерски съвет. Тогава също ще имаме възможност за обсъждане, както в Министерски съвет при съгласувателните процедури, така също и в българския парламент, когато имаме възможност да водим дебата и сред политическите партии“, заяви още Цветанов.   Цветан Цветанов отговори и на въпроси за заседанието на Консултативния съвет на управляващата коалиция. Днешният Коалиционен съвет беше доста конструктивен - няма теми, които да ни разделят, бе категоричен той.  „Коалиционният съвет през днешния ден беше рутинен. Няма нещо, което да провокира теми, които да ни разделят. Премиерът ни запозна с посещението, което направи в Ню Йорк, разговорите, които са проведени и усещането къде стои Европа, както и къде се намираме ние като държава в този цялостен геополитически план“, уточни Цветанов. „Коалиционният съвет беше доста приятен и доста конструктивен. Обсъждахме актуалните въпроси и най-голямото предизвикателство за управляващата коалиция – приемането на бюджета за 2019 година“, отбеляза той. Цветанов обясни, че все още не може да се говори за конкретните параметри на бюджета за догодина. „Знаете, че първо трябва да бъде приет в Министерски съвет, след това да бъде в парламента. Ние сме в готовност в съответните комисии, които ще имат отношение по него, да може да се свърши работата по първо и второ четене и в края на ноември месец бюджетът да бъде приет“, посочи той.   По думите му докато бюджетът не бъде представен от финансовото министерство, може да се говори само за хипотези. „За мен е важно, че БВП ще бъде по-висок от 105 млрд. лв. както беше до сега, което означава, че се движим в изпълнение на ангажимента си за изпълнение на управленската си програма“, коментира Цветанов, като припомни, че управляващите са заложили до края на управленския мандат БВП да достигне 120 млрд. лева, а средната работна заплата да стане 1500 лева. „Убеден съм, че всички тези параметри ще бъдат изпълнение. Надявам се, че с увеличението на бюджетните заплати с 10% ще може действително за затвърдим всички тези, които говорим до момента“, допълни той.  ", "date": "2018.10.01", "title": "Цветан Цветанов: Вотът на недоверие не ни притеснява"}
{"url": "http://epicenter.bg/article/Vitseprezidentat-Yotova-i-vitsepremierat-Donchev-otkriha-uchebna-godina-v-SU/164765/2/0", "text": "Нуждаем се от много по-големи инвестиции в знанието, образованието и науката. За мъдростта на един държавник се съди по отношението му към училището – от най-малкото до най-голямото, каза вицепрезидентът Илияна Йотова, предаде БГНЕС. Йотова взе участие в официалната церемония по откриването на новата учебна година в Софийския университет „Св. Климент Охридски“, на която произнесе слово пред студентите и преподавателите. Тя им пожела ползотворна работа през новата 2018/2019 академична учебна година, а като възпитаник на Алма матер Йотова изтъкна националния и международен престиж на университета като образователна институция.   „Искам да ви поздравя за решението да останете и да учите в България. Не сте сгрешили! Мечтайте смело и свободно! На вас разчитаме да преведете страната през кризи, да я утвърдите като модерна и развита държава“, обърна се тя към студентите.   Според нея ролята на образованието в съвременния свят е изключително важна, защото редом със здравето, той е един от основните приоритети. Преди церемонията, заедно с ръководството на университета, тя поднесе цветя пред фигурите на братята Христо и Евлоги Георгиеви, най-големите дарители за построяването му.   „Най-голямата почит за тях ще бъде да видят завършено завещанието си – желание за образование, просветено общество, буден народ, който помни дългата си история и иска да строи бъдеще“, смята вицепрезидентът.   Гост на церемонията бе и вицепремиерът Томислав Дончев, който пожела на преподавателите и студентите мъдрост, търпение и сила, за да предават и овладяват знанията. „Овладявайте професията, вие трябва да станете професионалисти. България има нужда от вас! Финансисти, юристи, учители и т.н. Освен да станете професионалисти, имате и друга, по голяма задача – да станете граждани. България има нужда от критично мислещи умове и лидери“, подчерта той пред първокурсниците.   Новата академична година е по-специална за Алма матер, защото с нея се отбелязва 130 години от създаването на университета. „Софийският университет продължава да поддържа високо качество на образованието, да въвежда новите технологии и нови методи на преподаване и да разкрива нови перспективни специални и програми“, отбеляза в словото си ректорът проф. Анастас Герджиков.   Според него разнообразието на културни събития, обществените обсъждания по ключови теми и разнообразните обсъждания затвърждават ролята на СУ в духовния живот на страната. В СУ „Св. Климент Охридски“ се обучават над 20 хил. студенти, от които около 1000 са чуждестранни.   „В годината на 130-годишния си юбилей, първият български университет полага още по-големи усилия да надгради постиженията си. Продължаваме да привличаме най-добрите преподаватели и изследователи, да обновяваме учебните планове и програми, да развиваме сътрудничество с близо 1000 партньорски университети по цял свят, да повишаваме качеството и да подготвяме младите за предизвикателствата на променящия се пазар на труда“, увери проф. Герджиков.", "date": "2018.10.01", "title": "Вицепрезидентът Йотова и вицепремиерът Дончев откриха учебна година в СУ"}
{"url": "http://epicenter.bg/article/Rumen-Radev--Zastaryavaneto-na-naselenieto-iziskva-adekvatni-upravlenski-resheniya/164769/2/0", "text": "Възрастните хора с право настояват за дългосрочна държавна политика, която да подобри качеството на живот в България. Това казва държавният глава Румен Радев в поздравителен адрес към хората от третата възраст по случай Международния ден на възрастните хора, съобщиха от прессекретариата на държавния глава.   Президентът е патрон на честванията по повод празника. В писмото си държавният глава подчертава, че съществуването в бедност, лишения и изолация е участ за голяма част от възрастните хора в България и те с право настояват за дългосрочна държавна политика, която да подобри качеството на живота у нас.   „Моментните прояви на загриженост могат да бъдат временно решение на затрудненията, но не са в състояние да Ви гарантират сигурността, която заслужавате. Убеден съм, че е необходима промяна в нагласите за мястото на възрастните хора в обществото. Съхраняването на Вашата активност трябва да се превърне в приоритет при формирането на социалната и здравната политика в бъдеще“, посочва в адреса си Румен Радев. Според президента тенденцията на застаряване на населението изисква адекватни управленски решения днес.   Румен Радев отбелязва, че доверието помежду ни и споделянето на общи ценности изграждат единението, от което се нуждаем, за да чувстваме опората на цялото общество. „Следването на принципа за солидарност не се изчерпва с начина, по който се акумулират средствата за пенсионноосигурителната система в България. Взаимното разбиране и подкрепа не се изчисляват в месечни вноски, те са знак за осъзнаването ни като общност. Оздравяването и укрепването на социалната тъкан започва с грижата за децата и възрастните хора“, пише в поздравлението си президентът.   „Международният ден на възрастните хора ни подсеща още нещо - благата дума и сърдечният жест на внимание са всичко, което очаквате от най-близките си хора. Бъдете здрави и се радвайте на достойни старини!“, се оказва още в поздравлението на президента Румен Радев по случай Международния ден на възрастните хора.", "date": "2018.10.01", "title": "Румен Радев: Застаряването на населението изисква адекватни управленски решения"}
{"url": "http://epicenter.bg/article/VMRO--Polititsite-v-Makedoniya-stanaha-zhertva-na-sobstvenite-si-kompleksi/164772/2/0", "text": "Това, което се случи на референдума в Македония вчера, е еманация на водената десетилетия грешна политика. Няколко десетилетия след излизането на страната от Югославия и обявяването на независимостта ѝ всички управляващи се опитваха да налагат измислена нова национална идентичност. За разлика от други държави в региона в Скопие уж прокламираха демокрация, а всъщност агресивно и открито продължаваха да налагат измислената от Коминтерна и налаганата с кървави репресии от Тито теза за македонизма.   Това се казва в позиция на ВМРО по повод проваления референдум за новото име на Македония.     Повече от 30 години същите тези политици водеха антибългарска политика и насаждаха омраза между един и същи народ от двете страни на границата. Политиката на налагане на изкуствена македонска антична идентичност и антибългаризма бяха в основата на създаване на напрежение и със съседните държави. Поради тази причина беше пореден и конфликтът с Гърция, който прерасна в претенции за географското име Македония.   Един от факторите за провала на референдума беше и говоренето на албанските партии, които отдавна настояват за федерализация на Македония и признаването на албанския като втори официален език в страната. Али Ахмети се заигра със страховете на македонците и в поредица изказвания отново заяви, че ще настоява това да се случи. Това накара избирателите да не гласуват вчера или да гласуват против. Те не са против влизане в НАТО и ЕС. Те просто не искат Македония да се федерализира. Не искат и признаването на албанския като втори официален език, а заявките за конституционни промени, които бяха изкарани по време на кампанията, подсилиха допълнително страховете им.   Причина за провала беше и кампанията на правителството в Скопие. Тя беше изградена напълно погрешно през удобните медии и водена през изваждане на тези, лансирани от редица западни лидери. Тази кампания не беше проведа от човек на човек, както хората в Македония заслужаваха да се случи. Защото това е тяхното бъдеще, не измислената реалност на либералите в Брюксел.   Представете си, ако в тази нестабилна ситуация в Македония, албанците изпълнят своите закани и започнат да провеждат миниреферендуми за влизане в НАТО и ЕС в албанските общини. Какво би станало в съседните държави? Това би довело до засилване на сепаратизма и до ескалиране на етническото напрежение. Заиграването със страховете на хората винаги е изигравало лоша шега на политиците. Особено в специфичен регион като Балканите.   Цялата тази ситуация в Македония на фона на напрежението по оста Косово-Сърбия и междуетническото напрежение в Босна и Херцеговина въобще не вещае добро бъдеще на Балканите и за България в частност като непосредствен съсед. Затова е нужно България ясно да заяви на всички фактори в региона, че използването на междуетническата карта на Балканите и използването на референдума за дестабилизирането на Македония е недопустимо. Това е категоричната позиция на ВМРО - БНД. Надяваме се, че политиците от всички цветове и разцветки в съседната страна са си взели необходимата поука и няма да правят гражданите в Македония и техните съседи заложници на личните си комплекси и нереализирани блянове.   Ние, Патриотите от ВМРО, няма да спрем да се борим за европейското бъдеще на събратята ни и ще продължим да отстояваме твърдата политическа линия на България като балансиращ, водещ фактор на Балканите.", "date": "2018.10.01", "title": "ВМРО: Политиците в Македония станаха жертва на собствените си комплекси"}
{"url": "http://epicenter.bg/article/Predlagat-Ivaylo-Moskovski-za-vitseprezident-v-Chernomorskata-banka/164773/2/0", "text": "Министърът на финансите Владислав Горанов оцени високо ролята на Черноморската банка за търговия и развитие (ЧБТР) за страните от региона и по-специално стратегическите цели на Банката за увеличаване на финансирането за инвестиционни проекти в инфраструктурата. Той коментира това в контекста на подготовката на новата средносрочна стратегия на ЧБТР на днешната си среща в Министерството на финансите с президента на Банката Дмитрий Панкин, която e първата за двамата, след като руският финансист зае поста през лятото на тази година.   Финансовият министър представи Ивайло Московски, чиято кандидатура за вицепрезидент „Операции“ на ЧБТР беше одобрена с решение от българското правителство на 20 септември и ще бъде разгледана от Борда на директорите на Банката през ноември 2018 година. Министър Горанов изрази убедеността си, че със своите умения, знания и професионален опит Ивайло Московски ще има положителен принос за развитието на регионалното сътрудничество. Това съобщиха от пресцентъра на министерството на финансите.   Черноморската банка за търговия и развитие е международна финансова институция на страните-участнички в Черноморското икономическо сътрудничество. Основана е от Албания, Армения, Азербайджан, България, Грузия, Гърция, Молдова, Румъния, Русия, Турция и Украйна с цел да подпомага икономическото развитие на страните от региона.   Оперативното ръководство на ЧБТР се осъществява от президент, главен секретар и трима вицепрезиденти с четиригодишен мандат. Позициите се заемат на ротационен принцип между представители на страните-членки. Дейността й е насочена към финансиране и насърчаване на регионални проекти от публичния и частния сектор, както и към поощряване на търговската активност между страните-акционери. Членството ни в Банката дава възможност за участие при разпределянето на финансовия й ресурс, както и при избора на конкретните проекти и тяхната реализация.   Проектите в България, финансирани от ЧБТР от основаването й, са в размер на над 341 млн. евро, като през последните години има нарастване на активността на банката в страната с финансиране на проекти в частния сектор.  ", "date": "2018.10.01", "title": "България предлага Ивайло Московски за вицепрезидент в Черноморската банка"}
{"url": "http://epicenter.bg/article/Maya-Manolova-shte-prisastva-na-tarzhestvenoto-chestvane-na-Mezhdunarodniya-den-na-vazrastnite-hora/164729/2/0", "text": "По покана на Българската асоциация на пенсионерите омбудсманът Мая Манолова ще присъства на тържественото честване на 1 октомври – Международен ден на възрастните хора. Това съобщиха от пресофиса на омбудсмана. Събитието ще се проведе от 11.00 часа в зала 11 на Националния дворец на културата - кино „Люмиер“. 1 октомври е обявен за Международен ден на възрастните хора на 14 декември 1990 г. с решение на Общото събрание на ООН.", "date": "2018.10.01", "title": "Мая Манолова ще присъства на тържественото честване на Международния ден на възрастните хора"}
{"url": "http://epicenter.bg/article/Pravoslavnata-tsarkva-pochita-praznika-Pokrov-na-presveta-Bogoroditsa/164731/2/0", "text": "В повечето славянски езици думата „покров“ означава едновременно „покривало“ и „защита“. Празникът възникнал през X век, за да се почете явяването на Божията Майка в Константинопол. Това необикновено знамение е станало в първата половина на Х век, в края на живота на св. Андрей Юродиви (около 936 г.). Във Влахернската църква в Константинопол, близо до градските порти по време на нощно бдение, няколко души видели Богородица, съпровождана от св. Йоан Кръстител, св. Йоан Богослов и други светци. Тя тръгнала към центъра на храма, коленичила и дълго време останала в молитва с лице обляно в сълзи. После свалила покривалото (покрова) си и го простряла над хората в знак на защита. По това време жителите на града били заплашени от варварско нашествие; след явяването опасността отминала и градът бил спасен от кръвопролития и страдания.   Празникът Покров на Божията Майка се извършва само в славянските страни - вероятно защото св. Андрей бил славянин по произход. В Руската църква празникът е установен около XII век. В Константинопол макар и да не празнували този празник, но възпоменавали видението на св. Андрей. Във Влахернската църква в града имало икона на Божията Майка в този вид, както Тя се явила на св. Андрей.  ", "date": "2018.10.01", "title": "Православната църква почита празника Покров на пресвета Богородица"}
{"url": "http://epicenter.bg/article/Kakvo-vreme-ni-ochakva-do-sredata-na-oktomvri-/164735/2/0", "text": "Октомври започва с облачно и дъждовно време, съобщи БТВ.  На 1 октомври ще има значителна облачност – ще вали на много места в Централна и Източна България. На отделни места ще има и гръмотевични бури. Ще духа предимно слаб, в Източна България умерен и силен североизточен вятър. Максималните температури ще бъдат между 16 и 21 градуса. Още от утре времето ще се успокои. Преди обяд в източните райони все още ще вали, но вече по-слабо. Облачността от запад ще се разкъса и временно ще намалее.  От сряда нататък вероятността за валежи е малка. Облачността ще е разкъсана. Слънцето ще бъде щедро и дневните температури в сряда ще се повишат – максималните ще бъдат между 20° и 25°.   И през новата седмица дневните стойности ще бъдат близки до 20 градуса, приятна температури за началото на есента. Ще има и много слънчеви часове през следващата седмица, особено около и след обяд. Около 15 октомври очакванията са за валежи и понижение на температурите.    ", "date": "2018.10.01", "title": "Какво време ни очаква до средата на октомври?"}
{"url": "http://epicenter.bg/article/Kiril-Ananiev--/164737/2/0", "text": "\"Узаконява се определено доплащане, но то е значително по-малко от това, което българинът е плащал досега” – така министърът на здравеопазването Кирил Ананиев коментира в предаването \"Тази сутрин\" по БТВ един от предложените варианти за ново здравно осигуряване. Преди седмица здравният министър представи двата варианта за реформа в здравното осигуряване. Първият предвижда демонополизация на осигуряването – НЗОК и застрахователите ще работят в конкуренция, като пациентът ще решава къде да отиде 8-процентната му осигуровка. При вторият вариант, който търпи и най-много критики от БСП, задължителната здравна застраховка от 8% ще отива в НЗОК, а пациентите ще имат и задължителна застраховка към застраховател. Според разчетите на Министерство на здравеопазването тя ще бъде 12 лв. на месечна база. Ананиев е категоричен, че въпреки тези допълнителни 12 лв., българинът ще плаща два пъти и половина по-малко отколкото дава сега „под масата”. От БСП заявиха, че ще внесат трети пореден вот на недоверие срещу правителството, този път на тема здравеопазване, защото предложенията изключвали социално уязвимите групи. Лидерът на социалистите Корнелия Нинова нарече този модел на реформите „държавен геноцид”.   „Възрастните хора нито до този момент са давали задължителни здравни осигуровки, нито в бъдеще ще дават. Техните внуци и правнуци – децата, няма да дадат нито един лев за тази задължителна застраховка. Хората, които са изпаднали в състояние на безработица или са социално слаби също няма да платят и един лев”, категоричен е Ананиев. Той допълни, че въпросните 12 лв., които ще бъдат „спестени” на уязвимите групи, ще бъдат платени от държавния бюджет. Ананиев уточни, че тези 12 лв., които всички останали ще плащат на месечна база, ще отиват в лична партида. Всеки пациент сам ще може да избира как да се разплаща с тези пари. Здравният министър уточни, че ще бъде създадена и нова комисия, която да следи как се разходват парите. „Предвиждаме нов контрол, който ще събере финансовия контрол и медицинския, защото практиката показва, че ако няма интегриран контрол на системата, резултатите не са добри”, поясни Ананиев. Той уточни, че новият орган ще се избира от Министерски съвет.    ", "date": "2018.10.01", "title": "Кирил Ананиев: Доплащането за здраве ще бъде значително по-малко от сега"}
{"url": "http://epicenter.bg/article/Muravey-Radev--Ideite-na-Karakachanov-shte-ni-varnat-vav-vremeto-na-Videnovata-kriza/164738/2/0", "text": "Ако се въведе социална кошница за най-уязвимите граждани, ще стане много голяма беля, защото ще се ликвидира конкуренцията. Ако авторите на предложението наистина искат да помогнат, им напомням, че пътят към ада е постлан с добри намерения. Намаляването на цените с 5% събаря бюджета,а държавата изпада в криза\". Това заяви пред БТВ бившият финансов министър от правителството на Иван Костов Муравей Радев.   „Предложението на министър Порожанов за това големите вериги да работят без печалба е нереално. Печалбата става ясна в края на годината. Тези 30 ст., за които се говори, са разходите на търговеца, която става ясна в края на годината. Каракачанов иска да фиксира печалбата. Не е това начинът, няма да постигне нищо. В стопанската дейност има поне 300 начина да раздуеш разходите и да смачкаш печалбата. Никога, когато държавата е правила подобни експерименти, не е свършвало добре“, предупреди той. Радев припомни, че са били в парламента с Красимир Каракачанов по времето на Жан Виденов, когато цените са били фиксирани и това е довело до голямата криза. Според него по-добре би било, държавата да разчисти пътя пред конкуренцията. „Има ли жестока конкуренция цените заспиват и не шават“, подчерта експертът.   „На борсата е пулсът на цените на храните. Цените могат да се увеличат при други условия, но не и заради повишаването на цените на природния газ. На стоковия пазар конкуренцията е жестока и не може да се повиши, освен ако няма картел“, каза Муравей Радев.   По думите на бившия финансов министър единственият начин българите да обеднеят е, ако са мързеливи, ако чакат на социални помощи или са безработни.", "date": "2018.10.01", "title": "Муравей Радев: Идеите на Каракачанов ще ни върнат във времето на Виденовата криза"}
{"url": "http://epicenter.bg/article/Tsvetanov/164742/2/0", "text": "Председателят на парламентарната комисия по сигурност и шеф на депутатите от ГЕРБ Цветан Цветанов стана първият човек, избран да координира комуникацията между Европейския парламент (ЕП), националните парламенти на страните членки и Европол. Като такъв той влиза в управителния съвет на службата, пише \"24 часа\". До момента такава длъжност не е имало, обясниха от Брюксел. Впечатлени от дипломатичността, с която Цветанов осигури единна позиция на всички държави членки по правилата за парламентарен контрол над Европол по време на форум в рамките на българското председателство на Съвета на ЕС, в агенцията преценили, че ще е от полза да ангажират за постоянно лидера на парламентарната група на ГЕРБ и бивш вътрешен министър от първия кабинет на Бойко Борисов. Преди събранието на най-високо равнище в НДК резерви към проекта имаха 9 страни членки. Никой от гостите участници във форума, не възлагал надежди, че правилата за съвместен парламентарен контрол над дейността на Европол въобще може да бъдат приети. Цветанов обаче не се отказал да преговаря - държава по държава, включително до късно вечерта преди срещата, когато участниците вече кацали и се отправяли към хотелите си за форума рано на следващия ден. И съвсем неочаквано още с откриването му сутринта на 19 март в залата се разнесе мълвата, че консенсус е бил постигнат.   Впечатлен остана дори председателят на ресорната комисия ЛИБЕ на Европарламента (по граждански свободи, правосъдие и вътрешни работи) - англичанинът Клод Мораес. А участниците в срещата на върха на Европол нарекоха компромиса “исторически”. Тогава на шефа на вътрешната комисия на българския парламент благодариха и вече бившият директор на Европол Роб Уейнрайт, и действащият Катрин де Бол, която пое поста на 1 май. Дейността на Цветанов към Европол, макар и структурирана като постоянна позиция, ще е безвъзмездна. На него ще се разчита за координацията и връзките между националните парламенти и ЕП по всички ключови теми, засягащи сигурността на общността. Цветан Цветанов и шефът на комисия ЛИБЕ в ЕП Клод Мораес по време на форума на върха на Европол на 19 март в София, на който бе постигнат компромис, определен като исторически.", "date": "2018.10.01", "title": "Цветанов с функция във всички парламенти на ЕС"}
{"url": "http://epicenter.bg/article/Tri-darzhavi-sa-otgovorili-na-zapitvaneto-za-nov-boen-samolet/164775/2/0", "text": "Днес, 1 октомври, в 12:00 ч. – предварително обявения срок, Министерството на отбраната получи отговори на запитването за предоставяне на предложения за доставка на нов тип боен самолет. Отговорили са три държави за четири типа бойни самолети. Това съобщиха от пресслужбата на военното министерство. Официалното отваряне на предложенията ще бъде извършено днес от 15:00 ч. в Министерството на отбраната в присъствието на официални лица, представители на държавите, отговорили на запитването, и медии.", "date": "2018.10.01", "title": "Три държави са отговорили на запитването за нов боен самолет"}
{"url": "http://epicenter.bg/article/Ninova-kam-vazrastnite-hora--Garantiram--vi-che-shte-imate-preizchisleni-pensii-/164783/2/0", "text": "\"   Това каза председателят на НС на БСП Корнелия Нинова на тържественото честване на 1 октомври – Международен ден на възрастните хора. Тя добави, че близо милион и половина пенсионери живеят  на прага на бедността.     \"Знаем, от какво имате нужда - от Закон за възрастните хора, преизчисляване на всички пенсии, увеличаване на вдовишката добавка и отпадане на тавана на пенсиите\", каза още лидерът на левицата.   Тя добави, че преизчисляването на пенсиите и Законът за възрастните хора са внесени от БСП в Народното събрание, но те са отхвърлени от мнозинството.   \"  категорична бе Корнелия Нинова.   Тя допълни, че средства има, както е имало и през 2008 г., когато са преизчислени всички пенсии. \"Воля и желание са необходими, както и  всички ние да прогледнем за това поколение, което живее на прага на бедността и мизерства, а ни даде живота си\", заяви още лидерът на левицата.    Тя каза, че нито е солидарно, нито е справедливо - заплатите на всички  народни представители и представители на държавните институции да се увеличават автоматично с ръста на средните заплати, а пенсиите да бъдат забравени. \"С това, което правим, губим не само майките и бащите си, а нанасяме сериозен удар по това - да имаме солидарно и справедливо общество\", изтъкна Нинова.    , както и всички ние да прогледнем за това поколение, което живее на прага на бедността и мизерства, а ни даде живота си. Всички институции да дадат пример що е солидарност и справедливост.   с ръста на средните заплати, а пенсиите да бъдат забравени. С това, което правим, губим не само майките и бащите си, а нанасяме сериозен удар по това - да имаме солидарно и справедливо общество\", каза още Нинова и припомни, че не са върнати 1,5 милиарда лева, които Симеон Дянков е взел от НЗОК и е вкарал в бюджета.   Тя обяви, че от днес БСП започва работа по мотивите за вота на недоверие срещу правителството. Както бе решено на пленума на партията в събота той ще е за готвената здравна реформа.   За да тръгнем да събираме подписи, трябва да предоставим нашите аргументи за мотиви за такъв вот. Мотиви има достатъчно и хората го знаят, но здравеопазването е може би системата в най-тежко положение”, каза лидерът на левицата.   , която гражданите трябва да плащат. \"От хората ще се изисква да внасят допълнително пари под формата на здравна застраховка, а ще получат същата услуга с ниско качество и няма да имат достъп до болници. Досега доплащането се предоставяше под масата, а сега това става узаконено престъпление. В здравеопазването има достатъчно пари, просто се източват, крадат и няма контрол\", каза Нинова и изтъкна, че всички аргументи на БСП ще бъдат изложени в мотивите за вота на недоверие.   По думите на Нинова \"Има множеството закрити общински болници- в големи райони хората в страната нямат достъп до здравеопазване и пътуват по 80 километра за раждане, което е абсурдно\", каза още Нинова.   Според нея не може и всяка болница да си прави търгове, от което се качват цените на лекарствата. Нашето предложение е държавата в лицето на МЗ да направи централен търг за всички болници , като така ще се намалят цените, защото се поръчва по-голямо количество, каза Нинова. От БСП предлагат и ресурса от здравната каса да се ползва от държавните и от общинските болници, а частните, ако искат да са търговски дружества и да развиват търговска дейност, да си създадат частни фондове. Вотът е срещу правителството и цялостната им политика в областта на здравеопазването, каза Корнелия Нинова в отговор на въпрос дали този вот е насочен само към министър Ананиев, който е от шест месеца на поста. \"Но господин Ананиев беше и зам.-министър на финансите, интересно е, че неговият екип тогава прибра парите от Здравната каса, а сега очакваме като здравен министър да поиска от финансовия да ги върне\", допълни Нинова.", "date": "2018.10.01", "title": "Нинова към възрастните хора: Гарантирам, ви че ще имате преизчислени пенсии!"}
{"url": "http://epicenter.bg/article/Opitaha-se-da-razbiyat-vratata-na-kashtata-na-srabskata-zvezda-Tsetsa/164757/10/100", "text": "Сръбската полиция издирва лица, които с три автомобила удряли вратата на къщата на сръбската попфолк певица Светлана Цеца Ражнатович, съобщиха сръбските медии. Около 7 часа сутринта те удряли с автомобилите вратата на къщата, след което избягали.  Цеца Ражнатович, която е в шок, изрази пред сръбския вестник \"Блиц\" очакване извършителите да бъдат арестувани още днес.  \"Полицията има записи. Това е умишлено вандалско нападение срещу частна собственост\", каза тя.   Източник: Новини.бг", "date": "2018.10.01", "title": "Опитаха се да разбият вратата на къщата на сръбската звезда Цеца"}
{"url": "http://epicenter.bg/article/Lyubovta-se-otrazyava-dobre-na-Masha-Sharapova--zvezdata-vpechatli-mrezhata-sas-stegnato-tyalo/164763/10/100", "text": "Мария Шарапова не е от звездите, които често показват тялото си, пък било то и по бански. Тези дни обаче тенисистката публикува кадър, с който взриви феновете си в Инстаграм.     Снимката, която вече има над 300 000 харесвания, показва Шарапова по черен бански, като току-що е излязла от океана. Бившата приятелка на Григор Димитров демонстрира стегнато и тонизирано тяло, а към кадъра е написа на английски:    Под поста си Мария е засипана с положителни коментари.   Явно новата любов се отразява чудесно на Шарапова. В началото на годината стана ясно, че тенис звездата е започнала връзка със сексапилния британец Александър Джилкис, който се занимава с продажба на произведения на изкуството. Джилкис е личен приятел на принцовете Уилям и Хари, и е бившо гадже на Пипа Мидълтън. През 2016 г. той се разведе с дизайнерката Миша Нону, която е приятелка на Меган Маркъл.   Източник: Дир.бг", "date": "2018.10.01", "title": "Любовта се отразява добре на Маша Шарапова, звездата впечатли мрежата със стегнато тяло (Снимка)"}
{"url": "http://epicenter.bg/article/Kompaniyata--darzhashta-litsenza-za--Big-Bradar--po-sveta--iska-obyasnenie-ot-Nova-zaradi-kazusa--quot-Vanko-1-quot-/164771/10/88", "text": "Международната компания Endemol Shine Group, която държи лиценза за излъчването на „Биг Брадър“ по света, ще поиска обяснение от българските си партньори - Нова тв, заради участието на Ванко 1 в родната версия на шоуто.   Всички продуценти на локално ниво трябва да потърсят оторизация за всеки потенциален участник, който има нечисто съдебно досие. Подобно разрешение не е търсено в конкретния случай и към момента работим с българската продукция, за да разберем защо и да гарантираме, че такава ситуация няма да се повтори в бъдеще, коментира казуса пред „Монитор“ говорител на Endemol Shine Group.   Влизането на бивш затворник в Къщата не е прецедент в историята на „Биг Брадър“ на световно ниво, допълва още той. „Всеки случай е различен и се разглежда от нас като такъв. Като собственици на формата ние не толерираме никаква форма на обидно поведение на база възраст, инвалидност, пол, раса, религия, вярвания или сексуална ориентация“, категорични са още от Endemol Shine Group.   Припомняме, че влизането в предаването на осъдения за трафик на хора и незаконно притежание на оръжие рапър предизвика недоволство у зрителите на Нова тв. След като бе сезиран от организацията „Не си сама“, Съветът за електронни медии постанови, че няма нарушение на медийното законодателство.   Казусът стигна и до страниците на британското издание The Guardian, пред които собствениците на Нова тв Modern Times Group изразиха намерението си да затегнат критериите за подбор на участниците.   Междувременно Иван Главчев, както е истинското име на Ванко 1, напусна шоуто по лични и здравословни причини. От екипа на „Вип Брадър“ потвърдиха, че участникът на няколко пъти е бил преглеждан от медицинско лице по време на престоя му при Големия брат.   Решението за кастинга е взето на местно ниво и в съответствие с изискванията. В момента с Endemol Shine разглеждаме това решение и критериите за процеса на подбор на участници за в бъдеще, коментираха от Нова тв.", "date": "2018.10.01", "title": "Компанията, държаща лиценза за „Биг Брадър“ по света, иска обяснение от Нова заради казуса \"Ванко 1\""}
{"url": "http://epicenter.bg/article/Desi-Banova-rodi-momchentse/164789/10/99", "text": "Десислава Банова роди момченце. Бебето се казва Йоан и се е появило на бял свят днес в 13.44 часа.    Момченцето тежи 3,6 кг и е високо 53 см. Това е второ дете за синоптичката.   \"Благодарим на екипа в Болница \"Лозенец\" под ръководството на проф. Спасов и доц. Асенова, както и на д-р Шаламанов, д-р Костурска и д-р Чайковская за изключителния професионализъм\", заявиха Банова и съпругът й Росен Плевнелиев.   Преди няколко месеца щастливата двойка обяви, че бъдещият татко Плевнелиев ще бъде неотлъчно до Банова и ще присъства на раждането.   Бившият държавен глава и синоптичката са заедно от 2017-та. Двамата сключиха брак през юни тази година. На церемонията присъстваха и децата на младоженците - синовете на Росен Плевнелиев от втория му брак - Асен и Павел, както и дъщерята на Деси Банова - Йоанна.   Блондинката има дете от предишна своя връзка, но никога преди сватбата си с президента не беше минавала под венчило.", "date": "2018.10.01", "title": "Деси Банова дари със син Росен Плевнелиев"}
{"url": "http://epicenter.bg/article/Protivorechie-v-Skopie--I-opozitsiyata-i-Zaev-obyaviha-pobeda-na-referenduma/164750/7/0", "text": "Според първите резултати на македонската избирателна комисия, 34% е избирателната активност на вота в Македония. Лидерът на опозиционната партия ВМРО-ДПМНЕ Кристиян Мицоски заяви, че народът е спрял договора.   Мицоски коментира, че не иска предсрочни избори, както предложи премиерът и застъпник на референдума Зоран Заев. Заев пък коментира, че референдумът е успешен и ако ВМРО-ДПМНЕ не приеме резултати, ще свика нови избори.   След 20 процента обработени протоколи резултатите вече са красноречиви. На този етап 91,03% от гласувалите са били \"за\", а 6,03% - \"против\" За да бъде валиден референдумът, трябваше на него да гласуват 50 процента +1 глас. Избирателната активност обаче остана далеч от тази стойност и половин час преди приключването на изборния ден бяха гласували едва 34,09 процента.   Република Македония произведе исторически референдум, на който гражданите й са призовани да дадат отговор на въпроса дали приемат договора с Гърция за преименуване на страната на Република Северна Македония, съобщиха световните агенции.   Всенародното допитване идва след постигнатото през юни Преспанско споразумение между Атина и Скопие за промяна на името на бившата югорепублика. Договорът би следвало да премахне дългогодишните възражения на Гърция, която претендира, че името Македония принадлежи на една от нейните области, пред присъединяването на Македония към ЕС и НАТО. На избирателите бе поставен въпросът: \"Подкрепяте ли членство в НАТО и ЕС чрез приемането на споразумение между Македония и Гърция?\". Това ще бъде третият референдум в историята на страната. Той не е с обвързващ характер и дори ако мнозинството от отговорите се окажат отрицателни или участието не е достатъчно, за да бъде обявен за валиден, македонският премиер Зоран Заев може да премине към изменение на конституцията и утвърждаване на промяната на името.   По данни на македонската Централна избирателна комисия малко над 1,8 милиона гласоподаватели имат право да участват в допитването. За да бъде сметнат за валиден референдумът, трябва да гласуват над половината, т.е. около 903 хиляди души. След плебисцита ще е нужна подкрепата на две трети или 81 от общо 120 депутати в македонския парламент, за да бъдат одобрени конституционните промени в споразумението между Скопие и Атина. Когато тези процеси завършат в Македония, споразумението следва да бъде одобрено и от гръцкия парламент.   Докато правителството и международната общност описаха вота като исторически шанс за Македония, националистическата опозиция възразява срещу смяната на името, смятайки я за отказ от националната идентичност.", "date": "2018.10.01", "title": "Противоречие в Скопие: И опозицията, и Заев обявиха победа на референдума"}
{"url": "http://epicenter.bg/article/Zapochva-Nobelovata-sedmitsa--Obyavyavat-nagradata-za-meditsina-dnes/164761/7/0", "text": "С обявяването на Нобеловата награда за физиология и медицина днес в Стокхолм започва Нобеловата седмица.   Носителят или носителите на Нобеловата награда за физика ще бъдат огласени на 2 октомври, за химия – на 3 октомври, за мир – на 5 октомври, за икономика – на 8 октомври.   Нобелова награда за литература тази година няма да бъде присъдена заради намалелия поради скандали състав на Шведската академия. Догодина ще бъдат връчени две награди за литература – за 2018 г. и 2019 г.   Няма да има и концерт в чест на Нобеловия лауреат за мир, за да бъдат преосмислени форматът и съдържанието му, предаде  bTV .   По желание на Алфред Нобел наградите, носещи неговото име, са за най-важните открития в областта на физиката, химията, физиологията или медицината, за забележителни литературни постижения, за дейност в интерес на световния мир.   Всяка награда може да бъде присъдена най-много на трима номинирани. Тя се състои от златен медал, диплом и парична сума. Тази година паричната равностойност на Нобеловата награда е 9 млн. крони (873 хил. евро).  ", "date": "2018.10.01", "title": "Започва Нобеловата седмица: Обявяват наградата за медицина днес"}
{"url": "http://epicenter.bg/article/Dvete-Korei-otstranyavat-minite-v-demilitariziranata-zona-na-Koreyskiya-poluostrov/164767/7/0", "text": "Северна Корея и Южна Корея започнаха да отстраняват мините в демилитаризираната зона на Корейския полуостров. Това предаде ДПА, като се позова на местни медии, цитирани от БНР.  В работата по премахването на мините участват военни и от двете страни. Планирано е работата да продължи 20 дни.", "date": "2018.10.01", "title": "Двете Кореи отстраняват мините в демилитаризираната зона на Корейския полуостров"}
{"url": "http://epicenter.bg/article/Rusiya-izpitva-elektromagnitni-orazhiya-na-poligon/164770/7/0", "text": "Русия започна изпитания на електромагнитни оръжия на полигони, предаде ТАСС, като се позова на концерна \"Радиоелектронни технологии\".   Заместник-генералният директор на концерна Владимир Михеев каза, че електромагнитните оръжейни системи \"съществуват и се развиват много ефективно\". \"Изпитанията се провеждат постоянни както в лабораторни условия, така и на полигони\", заяви той.  По думите му също така активно се работи по системи за защита от електромагнитни оръжия.  Централният аерохидродинамически институт заяви, че до две-три години ще подготви за изпитания демонстратори на свръхзвуков пътнически самолет.   Генералният директор на института Кирил Сипало каза, че до 2030-2031 г. може да бъде готов сериен свръхзвуков пътнически самолет, пише БТА.", "date": "2018.10.01", "title": "Русия изпитва електромагнитни оръжия на полигон"}
{"url": "http://epicenter.bg/article/Sharl-Aznavur-pochina-na-94-godini/164785/7/0", "text": "\r\n Световноизвестният изпълнител на шансони Шарл Азнавур почина на 94-годишна възраст, предадоха световните агенции, цитирани от БГНЕС. „Френският Франк Синатра“ е издъхнал в дома си в Мурис, в югоизточната част на страната. \r\n   Изпълнител, поет и композитор,  . В света са продадени   Азнавур е изиграл над \r\n   \r\n В края на миналата година Шарл Азнавур бе в нашата страна. Изпълнителят пя на френски, руски, испански и английски на концерта си в зала \"Арена Армеец\" в столицата. 94-годишният френски изпълнител от арменски произход танцува сред атмосферата на автентичен френски театър и изправи на крака публиката си. На последния си концерт в България през декември 2017-та певецът представи най-доброто от 70-годишната си кариера. Почитателите му пееха заедно с него, особено когато прозвучаха най-популярните \"Две китари\", \"Бохеми\" , \"Тя\", \"Аве Мария\". Азнавур сам представяше песните си и чувството му за хумор пролича още в началото на концерта, когато шеговито се обърна към публиката с думите, че ще говори на френски, защото, макар, че може да говори и английски, руски и италиански, френският му е най-добър. Той също така заяви, че вече е време да научи и някоя песен на български. Тогава Шарл беше в прекрасна форма и аплодисментите на феновете му не стихнаха дълго след края на спектакъла, продължил повече от час и половина. \r\n   \r\n Очаквайте подробности! \r\n", "date": "2018.10.01", "title": "Шарл Азнавур почина на 94 години"}
{"url": "http://epicenter.bg/article/In-memoriam--Sharl-Aznavur--Nikoga--nikoga-ne-sam-proiznasyal-dumata-sbogom/164787/7/0", "text": "Световноизвестният изпълнител на шансони Шарл Азнавур почина на 94-годишна възраст. Изпълнител, поет и композитор, Азнавур е съавтор на над 1300 песни. В света са продадени 180 милиона копия от неговите записи. Певецът е изиграл над 60 роли в киното.   Азнавур е роден в Париж на 22 май 1924 г. в семейството на арменски имигранти. Рожденото му име е Шанур Вахинаг Азнавурян. Докато е още в ранна възраст, неговите артистични родители го въвеждат в света на театъра.  Той започва да пее на 9 години и скоро приема артистичното име Азнавур. За неговия пробив помага Едит Пиаф, която го чува да пее и го взема със себе си на турне във Франция и САЩ. Често наричан „френският Франк Синатра“, Азнавур създава песни преди всичко за любовта. Той е написал над 1000 песни и мюзикъли, направил е над 100 записа и е играл в 70 филма.   Азнавур пее на 5 езика и е един от най-известните френски певци зад граница, като е изпълнявал песни в Карнеги Хол и на други известни места по света.  На 90-годишна възраст, през октомври 2014 г., Шарл Азнавур изнася с изключителен успех двучасов концерт в Москва.  През 1996 г. на Шарл Азнавур е отредено място в американската Зала на славата за автори на песни.  През 2009 г. певецът се съгласява да стане посланик на Армения в Швейцария (Азнавур живее от 1976 г. в Женева).   Преди две години той получава и почетна плоча със звезда на Алеята на славата в Холивуд.  Изпълнителят се е женил три пъти: през 1946 г. – за Мишелин Рюгел, през 1955 г. – за Евелин Плесис, и през 1967 г. – за шведката Уле Торсел. Има 6 деца: Седа (Патриция, р. 1946), Шарл (р. 1952), Патрик (1956—1981), и от последния брак – Катя (р. 1969), Миша (р. 1971) и Никола̀ (р. 1977).  Той често обича да се шегува с физиката си, по-специално с ниския си ръст. Висок е само 160 cm, и за него това е постоянен източник на шеги.  На 30 ноември 2017 година Шарл Азнавур в съпровод на оркестъра си изнася 100-минутен концерт без антракт в зала Арена Армеец София, който се оказва и лебедовата му песен на родна сцена.", "date": "2018.10.01", "title": "IN MEMORIAM Шарл Азнавур: Никога, никога не съм произнасял думата сбогом"}
{"url": "http://epicenter.bg/article/Nobelova-nagrada-za-meditsina-otide-pri-Dzheyms-Alisan-i-Tasuku-Hondzho/164788/7/0", "text": "  Джеймс Алисън и Тасуку Хонджо получават тазгодишната награда за медицина, съобщи Нобеловият комитет при Каролинския медицински институт, предаде БНР.   Двамата са удостоени за разработването на нов метод за лечение на рака, основан на имунотерапия.   Церемонията по връчването на наградата по традиция е на 10 декември. Четири от наградите се връчват в шведската столица Стокхолм, а петата – тази за мир – в столицата на Норвегия Осло.   Лауреатите тази година получават по 9 милиона шведски крони (около 940 000 долара).  ", "date": "2018.10.01", "title": "Нобелова награда за медицина отиде при Джеймс Алисън и Тасуку Хонджо"}
{"url": "http://epicenter.bg/article/Kremal-se-podigra-na-London-za--okazana-pomosht--na-Putin/164791/7/0", "text": "„Честно казано, не знаехме, че МИ-6 дава разрешенията на британския премиер къде да ходи и с кого да се среща. Това за нас е новина. Иначе какво да коментирам…“ Думите са на секретаря на президента Путин – Дмитрий Песков по повод изявлението на бившия шеф на британското раузнаване Ричард Диърлов.   По-рано днес Диърлов сподели пред лондонския „Таймс“: „Ние много съжаляваме, че помогнахме на Владимир Путин“.   Диърлов, който ръководеше службата от 1999 до 2004 година, припомни как преди 18 години към него се е обърнал важен човек от Федералната служба за сигурност в Москва. \"Мъжът ме помоли да предам, че новият руски президент кани тогавашния наш министър-председател Тони Блеър на премиерното балетно представление \"Война и мир\" на композитора Сергей Прокофиев в Маринския театър в родния му град Санкт Петербург\", разказва Диърлов.   \"Ние дълго спорехме дали стопанинът на \"Даунинг стрийт\" 10 да приеме поканата или не. Най-накрая решихме да отговорим положително. Това бе рядка възможност и тогава отношенията между Обединеното кралство и Русия бяха добри. С посещението на Блеър ние, макар и неофициално, дадохме рамо на бившия агент на КГБ да укрепи международните си позиции. Сега обаче съжаляваме за това решение\", каза още бившият шеф на МИ-6.   Около час след коментара на Песков, от Кремъл пуснаха още едно съобщение до медиите. В него се казва че на Москва и е омръзнало да се занимава с историята около опита за убийство на бившия руски агент Скрипал. Несериозно е, имаме по-важни неща за вършене, пише в съобщението. ", "date": "2018.10.01", "title": "Кремъл се подигра на Лондон за „оказана помощ“ на Путин"}
{"url": "http://epicenter.bg/article/Tramp--Tri-veliki-darzhavi-se-obediniha/164794/7/0", "text": "САЩ и Канада се договориха за обновяване на Северноамериканското споразумение за свободна търговия – НАФТА, и запазването му като тристранен пакт с Мексико.   Новият вариант предвижда засилване на американския достъп до канадския пазар на млечни продукти, както и защита на Канада от евентуални американски мита върху автомобилите.   Три велики държави се обединиха, заяви Доналд Тръмп, цитиран от Би Би Си.   Американският президент одобри споразумението между САЩ, Канада и Мексико за създаване на зона за свободна търговия между трите държави.   \"Поздравявам Мексико и Канада. Този документ поправи много грешки на предишното обединение и ще отвори пазарите за стоките на нашите фермери. Тази сделка е историческа, защото обединява три велики страни. Новото обединение ще се казва USMCA (United States, Mexico, Canada)\", допълни той в Twitter.", "date": "2018.10.01", "title": "Тръмп: Три велики държави се обединиха"}
{"url": "http://epicenter.bg/article/Melaniya-Tramp-s-parva-samostoyatelna-obikolka-v-Afrika/164795/7/0", "text": "Първата дама на  заминава за Африка на първата  с намерение да постави благополучието на децата в центъра на петдневната си визита в четири страни - в четирите края на огромния, тънещ в бедност континент. Мелания заминава на 1 октомври, започвайки първото посещение в живота си в  която се намира в западната част на континента. Оттам тя заминава за на изток и накрая ще посети   в североизточната част на континента.   Първата й продължителна международна обиколка извън сянката на президента  обаче може да бъде помрачена от нейния съпруг, който преди време направи н  коментари за континента. Това натоварва първата дама до известна степен със задачата да изглади, доколкото може, отношенията. Броени дни преди първата дама да се качи в американския правителствен самолет, за да прекоси Атлантическия океан, президентът Тръмп заяви в ООН, че той и съпругата му  Петдневната обиколка на г-жа Тръмп включва посещения в   тъй като е фокусирана върху благополучието на децата. Грижата за децата е ключов въпрос за Мелания,  . В САЩ тя се съсредоточи върху темата чрез подетата от нея инициатива \"Би бест\" (\"Бъди най-добрият\"). Тази седмица бележи най-продължителното популяризиране на програмата и нейните цели в чужбина, като се изключи събитието, организирано от г-жа Тръмп посещението в Лондон заедно със съпруга й през юли.   Четиридесет и осем годишната Мелания Тръмп, родена в Словения бивша манекенка, днес натурализирана американска гражданка, пътува доста, придружавайки президента, включително до  Тя беше във Финландия за срещата на върха на съпруга й с руския му колега Владимир Путин, но не замина с него за Сингапур за срещата му със севернокорейския лидер Ким Чен-ун през юни. Единствената й друга визита в чужбина беше кратка - еднодневно посещение в  за да се присъедини към британския принц Хари на спортно състезание за ранени в бойни действия военнослужещи. Мнозина смятат г-жа Тръмп за първа дама, която изпълнява задълженията си с неохота, тъй като тя се пренесе изцяло в Белия дом почти шест месеца след като Доналд Тръмп встъпи в длъжност, защото синът им учеше в Ню Йорк.  Тя отсъстваше от публичното пространство в продължение на няколко седмици след бъбречна операция през май. Предшественичките й  пътуваха многократно в чужбина без съпрузите си по време на управлението им. Подобни визити се превърнаха в нещо подразбиращо се при първите дами и подобни очаквания имаше и за Мелания като следваща стъпка от издигането й на една от най-зорко следените позиции в света.   Бившите първи дами  пътуваха неведнъж самостоятелно до Африка. \"Когато посещава чужда страна,  и да съдейства значително за пораждането на положителни чувства към Съединените щати. Надявам се тя да успее да направи това\", каза за г-жа Тръмп изследователката на първите дами Майра Гътин от университета \"Райдър\" в Ню Джърси. По-рано тази година президентът Тръмп предизвика възмущение в цяла Африка, след като до журналистите стигна негово изказване от частен разговор, в което нарече африканските страни \" По-късно той публично отрече частично думите си, но неофициално ги защитил, както съобщи през януари АП. Президентът не отрече коментара си и когато беше запитан за него при посещението в Белия дом на нигерийския президент Мухамаду Бухари през април.   Източник: Дир.бг", "date": "2018.10.01", "title": "Мелания Тръмп заминава на първа самостоятелна обиколка в Африка"}
{"url": "http://epicenter.bg/article/Svetovni-znamenitosti-izkazaha-saboleznovaniya-na-blizkite-na-Sharl-Aznavur/164792/7/0", "text": "Световни знаменитости изказаха съболезнования на близките на легендарният Шарл Азнавур. По-рано днес стана ясно, че  94-годишният певец е починал в дома си в Мурас, югоизточна Франция.   „Френският Франк Синатра“ бе  света са продадени      Множество политици, сред които френският президент Макрон, лидерът на опозиционната партия Льо Пен, председателят на ЕК Юнкер изказаха съболезнования на семейството и близките на певеца. Включиха се и известни личности и колеги на Азнавур чрез личните си профили в социалните мрежи.    Френският президент  , който не веднъж е признавал, че е почитател на Азнавур, написа в Туитър:    Председателят на Европейската комисия  също изказа съболезнования, давайки висока оценка за изпълнителя: \"   \r\n \r\n \r\n \r\n  също публикува прочувствено съобщение:   Певецът  пусна няколко кадъра на колегата си, към които написа:   Журналистът   нарече Азнавур \"един от най-великите певци, които светът е виждал и интелигентен, красноречив, грациозен и очарователен човек\".   Писателят   пък пише в профила си: \"Просто феноменално голям художник и един от малкото, ако не и последният ляв от моето поколение.\"   Преподобният музикант   изказа мнение, че \"френският Синатра\" дори е \"по-добър певец\" от самия Синатра.   Хиляди фенове на легендарният изпълнител публикуваха негови песни и цитати в личните си профили.    ", "date": "2018.10.01", "title": "Френският президент и световни знаменитости изказаха съболезнования на близките на Шарл Азнавур"}
{"url": "http://epicenter.bg/article/sahara/164804/7/0", "text": "          Cлънчeвитe и вятъpни eлeĸтpoцeнтpaли, paзпoлoжeни в пycтинятa Caxapa в Ceвepнa Aфpиĸa и paзчитaщи eдинcтвeнo нa cъщecтвyвaщи тexнoлoгии, мoгaт дa пpoизвeждaт дocтaтъчнo eлeĸтpoeнepгия, зa дa oтгoвopят нa нyждитe нa цeлия cвят. Toвa ĸoличecтвo eлeĸтpoeнepгия e oĸoлo 21 тepaвaтчaca. Kaтo дoпълнитeлнo пpeдимcтвo тeзи BEИ цeнтpaли щe yвeличaт и ĸoличecтвoтo нa вaлeжитe в cyxия paйoн нa Caxeл, ĸaтo пo тoзи нaчин зaбaвят пocтoяннoтo нacтъплeниe нa пycтинятa нa юг. Дo тoвa зaĸлючeниe yчeнитe ca дoшли c пoмoщтa нa cyпepĸoмпютpитe, пишe ОіlРrісе.соm. Eĸипи oт yнивepcитeтитe в Mepилeнд и Илинoйc ca пpoвeли пpoyчвaнeтo, чacтичнo финaнcиpaнo oт ĸитaйcĸи дъpжaвни aгeнции. Peзyлтaтитe бяxa пyблиĸyвaни в cпиcaниeтo Ѕсіеnсе пo-paнo тoзи мeceц. Tpyднocтитe, ocвeн ecтecтвeнo мaщaбa нa финaнcиpaнeтo, щe бъдaт cвъpзaни c пpaĸтичecĸoтo изгpaждaнe нa cъopъжeниятa. Гoлeмитe cтpoитeлни пpoeĸти в мecтa c нeблaгoпpиятeн ĸлимaт пoчти винaги пpeдcтaвлявaт пpoблeм. Гepмaнcĸият ĸoнcopциyм DЕЅЕRТЕС пpeз 2009 г. пpeдлoжи пpoeĸт зa изгpaждaнe нa cиcтeмa oт cлънчeви eлeĸтpoцeнтpaли в Caxapa въз ocнoвa нa paзpaбoтĸи oт 80-тe гoдини нa минaлия вeĸ. Bъз ocнoвa нa cвoитe пpoyчвaния ĸoнcopциyмът пpeдcтaви oбeщaвaщи финaнcoви пpoгнoзи. Heгoвитe aĸциoнepи бяxa нaй-гoлeмитe cpeдизeмнoмopcĸи инфpacтpyĸтypни и eлeĸтpoeнepгийни ĸoмпaнии, ĸaĸтo Ѕtаtе Grіd Соrроrаtіоn оf Сhіnа. Ho ĸъм пpoлeттa нa 2013 г. oбaчe пpoeĸтът ce cмятaшe зa близъĸ дo нeycпexa. Πo пpинцип пpoeĸтитe зa вятъpнa и cлънчeвa eнepгия мoгaт дa дoвeдaт дo \"нeпpeдвидeни пocлeдици\" зa oĸoлнaтa cpeдa, ĸaзaxa изcлeдoвaтeлитe oт Илинoйc и Mepилeнд. B cлyчaя нa Caxapa oбaчe пocлeдcтвиятa пoд фopмaтa нa пoвeчe вaлeжи мoжe дa бъдaт пoлeзни. Aвтopитe нa изcлeдвaнeтo oбaчe нe зacягaт peдицa пpoблeми: coциaлни, пoлитичecĸи, бизнec и тexнoлoгични. Изгpaждaнeтo нa cлънчeви и вятъpни eлeĸтpoцeнтpaли в пycтинятa Caxapa, a cлeд тoвa и дocтaвĸaтa нa eлeĸтpoeнepгия нa тeзи, ĸoитo ce нyждaят oт нeя, e cлoжнa зaдaчa и гoлямo пpeдизвиĸaтeлcтвo. He e яcнo, щe мoгaт ли oтнocитeлнo мaлĸи eвpoпeйcĸи и aмepиĸaнcĸи eнepгийни ĸoмпaнии дa ce cпpaвят c пpoблeмитe нa тaĸъв гигaнтcĸи пpoeĸт. Или paзpaбoтчицитe нa Caxapcĸия пpoeĸт, aĸo paзбиpa ce имa тaĸивa, щe гo пpeдлoжaт нa ĸитaйцитe ĸaтo чacт oт тяxнaтa aмбициoзнa инициaтивa \"Eдин пoяc - eдин път\". Oт пoлитичecĸa глeднa тoчĸa Kитaй нe ĸpиe интepeca cи ĸъм Aфpиĸa.   Превод:  Money.bg", "date": "2018.10.01", "title": "Сахара може да осигури енергия за целия свят"}
{"url": "http://epicenter.bg/article/Erdogan-obeshtava-tvardost-sreshtu--teroristite-/164805/7/0", "text": "Турция не може просто да наблюдава случващото се в Сирия и целта ѝ е напълно да прочисти планините Кандил и Синджар в Северен Ирак от терористите от ПКК. Това заяви днес в изказването си по повод началото на работата на есенната сесия на турския парламент президентът на страната Реджеп Тайип Ердоган, предаде БНР.   Той изтъкна успехите в борбата с тероризма и „разбиването на парчета на терористичния коридор“ край турската граница. Той допълни, че следващите цели на Анкара са прочистване на Манбидж и зоната, източно от р. Ефрат от кюрдските сили.     По отношение на икономиката турският държавен глава посочи, че са взети мерки и е започнало нейното балансиране. Той посочи, че Турция не иска пари от никого и че са предприети стъпки тя да привлича чужди инвестиции.   „Със среднощни операции те работят да потопят икономиката ни. С Божието позволение, ние преодоляваме тези атаки по пътя си“, каза Ердоган.   Той направи и преглед на международните отношения на страната. По думите му Турция продължава напред за превръщането си в истинска съвременна сила.     Ердоган заяви, че бавно трудностите в отношенията с Европа остават назад, но страната не е безгласна при прилагането на двойни стандарти спрямо нея в процеса на евроинтеграция. Според него Турция не може да обърне гръб на региона, който е неин най-голям търговски партньор.   Ердоган изрази надежда, че отношенията със САЩ ще се развиват в дух на стратегическо партньорство. Но не спести критики заради присъствието на проповедника Фетхуллах Гюлен на американска територия, заради случая със задържания в Турция американски пастор, както и за различията по отношение статута на Йерусалим.   Според Ердоган заплахите, използвани от Вашингтон, са погрешен път и Съединените щати губят доверието на другите страни при започване на глобални търговски войни. Той изрази надежда американското правителство да „коригира погрешния си възглед“ по отношение на Турция.   Никой не може да предприеме стъпки в Кипър без Турция, категоричен бе Ердоган, а по отношение на България и Гърция заяви желание за развиване на добросъседските отношения.     След края речта си турският президент проведе кратка с председателя на парламента Бинали Йълдъръм и лидера на Партията на националистическото действие Девлет Бахчели.   Програмата на Меджлиса през есента ще бъде натоварена - предстои разглеждането на промени във вътрешния правилник, както и на внесеното от президента и Министерския съвет искане за удължаване на мандата на турските части в Сирия и Ирак с още 1 година.   Сред най-противоречивите идеи, които бележат този парламентарен сезон, е предложението на Партията на националистическото действие за амнистия. То предвижда намаляване на наказанията затвор с 5 години за множество криминални престъпления, но няма да се отнася за хора, осъдени за тероризъм или неговата пропаганда (т.е. всички, осъдени за връзки с движението на проповедника Гюлен, кюрдски или крайнолеви организации), престъпления против жени или непълнолетни.   Вчера лидерът на националистите Девлет Бахчели обаче посочи, че въпросът за амнистията и въпросът за коалицията с Партията на справедливостта и развитието са различни.   Малко след като обяви идеята си за амнистия в края на май т.г. Бахчели се срещна в затвора с Алаатин Чакъджъ, сочен за един от босовете на турската мафия.   Лидерът на религиозно-националистическата Партия на великия съюз Мустафа Дестиджи, който е депутат от управляващата Партия на справедливостта и развитието, пък внесе предложение за възстановяване на смъртното наказание. Той обяви, че ще проведе срещи с всички парламентарни групи с изключение на прокюрдската Демократична партия на народите в търсене на подкрепа за идеята.   На най-тежката присъда бе наложен мораториум във връзка с преговорите на Анкара за евроинтеграция и нейното повторно въвеждане би означавало край на амбициите на Турция за членство в Европейския съюз.   След като влязоха в сила промените в Конституцията, одобрени на референдум през миналата година, съставът на турския парламент беше увеличен от 550 на 600 депутати.  ", "date": "2018.10.01", "title": "Ердоган обещава твърдост срещу „терористите“"}
{"url": "http://epicenter.bg/article/Zhena-platila-70-000-evro-za-ubiystvoto-na-slovashkiya-zhurnalist-Yan-Kutsiak/164810/7/0", "text": "Заподозряна жена е платила десетки хиляди евро за убийството на разследващия словашки журналист Ян Куциак, чиято смърт предизвика масови протести и сваляне на премиера Роберт Фицо по-рано тази година, предаде  агенция „Франс прес“.   Жената, посочена като Алена Ж., наредила убийството, Томаш С. бил един от хората, които го извършили, Милослав М. бил техен шофьор, а Золтан А. – посредник, заяви днес прокурор, пожелал анонимност, пред журналисти в Братислава.   Четиримата са задържани и срещу тях е повдигнато обвинение.   Журналистът Ян Куциак, който разследваше връзки между политици и италианската мафия, бе открит застрелян с годеницата си в дома им край Братислава през февруари.   Прокурорът каза, че Алена Ж. платила 50 000 евро и опростила дълг за 20 000 евро в замяна на убийството.   „Поръчано било само убийството на Ян Куциак. Годеницата му Мартина Кушнирова е станала невинна жертва, оказала се на неподходящо място в неподходящ момент“, каза прокурорът.   Според местни медии Алена Ж. работела като преводачка на словашкия предприемач Мариан Кочнер, чиято бизнес дейност се проучвала от Куциак. Бизнесменът бил кръстник на дъщерята на 44-годишната заподозряна.   Запитан дали Кочнер е заподозрян за участие в престъплението, главният прокурор Яромир Чижнар заяви пред репортери в понеделник: „Не възнамерявам да ви кажа това точно сега“.", "date": "2018.10.01", "title": "Жена платила 70 000 евро за убийството на словашкия журналист Ян Куциак"}
{"url": "http://epicenter.bg/article/Aleksandar-Vuchich-za-referenduma-v-Makedoniya--Evropa-tryabva-da-bade-po-otgovorna/164813/7/0", "text": "Президентът на Сърбия Александър Вучич заяви по отношение на референдума за името в Македония, че не е негова работа да се бърка във вътрешните работи на друга страна, но отбеляза, че Европа трябва да бъде по-отговорна, предава македонското електронно издание Радио „Свободна Европа“, цитирано от агенция „Фокус“.   „Не е моя работа да се бъркам във вътрешните работи на друга страна. Страхувам се и ми се струва, че някои хора по света подценяват нас, балканските народи и си мислят: ще видим ако може с народа, а ако не, тогава без народа. Ще се опитаме чрез натиск над депутатите, а ако и това не стане, не е важно, просто трябва да стане така“, заяви Вучич, цитиран от сръбските медии.   Сръбският президент подчерта, че уважава договора за името между Македония и Гърция, но също така поиска от Европа и света да покажат повече уважение към малките народи. „Европа трябва да се държи по-отговорно“, подчерта Вучич.", "date": "2018.10.01", "title": "Александър Вучич за референдума в Македония: Европа трябва да бъде по-отговорна"}
{"url": "http://epicenter.bg/article/Mladen-Milushev-/164741/11/0", "text": "  И какво стана сега - югозападните българи, преформатирани на македонци чрез политически инжинеринг, излязоха по-читавата част от разбитата българска нация. Провалиха референдума за евроаталнтическата ориентация на Македония с мижавата активност от 36 процента. Бойкотът победи.   Тези 91 процента ЗА от гласувалите са главно от албанското малцинство. Т. нар. македонци се проявяват като по-рационални, по-борбени и с по-сериозно национално самосъзнание въпреки че са ГМО- нация /което всъщност е удивителното/!.  Повечето македонци си дават сметка, че ЕС и НАТО за тях означават дуалистична държава с два езика и стъпка към края на сегашната им държавна структура. Американска окупация, гейбракове, прочие ценности и главното, разбира се, фронтова линия за война с Русия.  Естествено, че проваленият референдум ще бъде лансиран като успешен. Това е механизмът на евроинтеграцията - ако не си съгласен, те правят съгласен без да те питат повече.   Нали така възникна Лисабонският договор, чрез който се завладява европейското пространство. Проваля се опитът за евроконституция през 2001 г., който да регламентира общността, и хоп, прави се Лисабонски договор години по-късно, който не пита нациите за нищо, налага чуждата си воля и толкоз...  Нас така ни приеха в ЕС и НАТО- без референдуми, без информиран избор, чрез обикновено подкупване на политическата класа- сини, червени, царисти, републиканци, наред...На всички по кокалче, а на българската нация един голям кокал, само че...отзад....с извинение.  Бон апети!  Апропо, явно големият кокал отзад не им е достатъчен. Затова сега искат да ни набутат американски боен самолет Ф16, за да бъде завършен обликът ни на пушечно месо. Ще бием братята руснаци, за да не си цапат ръцете братята американци.", "date": "2018.10.01", "title": "Милен Милушев: Бойкотът победи в Македония! Югозападните българи излязоха по-читави от нас"}
{"url": "http://epicenter.bg/article/Martin-Karbovski--Poglednete-Makedoniya--ES-veche-ne-e-predpochitanata-ideya/164777/11/0", "text": "  Погледнете Македония.  И се попитайте - ако у нас се проведе референдум за НАТО и Европейски съюз - какво ще стане? Какви ще са резултатите?  . Така ще е, ако попитате и в Сърбия, и в Унгария, дори в цветуща Полша. В Британия вече питаха. В Италия също ще питат. Още примери?     Заради много причини, надолу можем да изредим само някои от тях.   Всичко, което противоречи на идеите на Меркел и Хилъри за ЕС се мачка. Тихо, внимателно, но се мачка. Няма да се обосноваваме.   - всичко, което противоречи на очакванията на либерали и прогресивисти не е новина. Не се обсъжда. Дори ни е неудобно и в този момент да коментираме проваления референдум в Македония. Ще ги преглътнем и отново ще се опитаме да се налагаме с идиотските си послания - подобни на интернационалните и комунистическите. Референдумите и изборите в Европа имат значение само ако резултатите им съвпадат с очакванията на Дебелата Немкиня и нейните фондации.   В много страни, заради едни или други влияния (от Сорос до Клинтън) емисарите на САЩ не допускат примерно леви и национални правителства. Като у нас - ако не дай, боже, левите спечелят на избори, едни платени протестъри излизат на улицата. Реално многопартийност няма - и у нас, и в Унгария. По различни причини, но започва да прави впечатление. И нашето правителство, и унгарското са различни резултати от един и същ натиск.   Зад Меркел, хванати за шлифера й, са правителства, които се издържат от плутокрация, вярна на линията на Меркел. Която е нетърпима вече. Феодите се издържат с пари на европейските данъкоплатци. Абсурдно, но така стана у нас.   ЕС не реши нито един проблем на България - от демографията, през икономиката, до личните свободи. Въпреки пропагандата на човешки права ЕС е провал именно там. Покрай религията на човешките права просперират мошеници и техните организации. Но те не правят политики. Те са фасада на зловеща бюрокрация, прилична на комунистическата. Бюрокрация, която убива и съди.   Всеки, който иска да изрази мнения отвъд официалната Меркелова идея за ЕС е наричан “популист”. Как да преведем тази дума? Подигравателно казано “народняк”. Откога да говориш от името на народа си е подигравка? Не е, но се опитват да ни го внушават.   Така обикновеният човек на Балканите усеща демонстрацията на разпада на човешките отношения и на отношенията мъж-жена. Кресливите викове на прайда станаха знаме на ЕС. Непонятно защо. Ако “различните” наистина търсеха разбиране, те нямаше да се държат така. Агресията срещу традиционното е добре платена и именно заради това - отхвърлена.   Не беше - докато Меркел не покани бежанците, а после Сорос не се опита да ги разселва. Няма такива пари, които глупавите народи на Европа да вземат, а после да настанят при себе си невнятни, дори опасни чужди култури. И никой не предупреди, че днес ще се говори за “еврофондове срещу подслон на бежанци”. В този смисъл ЕС е измама.   Величието на ЕС не се състоя. И руската заплаха не се състоя. Но пък се говори за нея. И нациите разбират, че тя е лъжа. Или поне разбират, че Русия е нападната. На собствена територия.  . Малките страни като моята, заради покварените от ЕС правителства стават донор на големите икономики. Пари, мозъци, работна ръка, неродени деца текат от моята страна към европейския рай. Тук остава загубата и унинието. И обидата, че източноевропейците са втора класа хора след арабите и племената пущу. Загубата не е колонка от цифри. Тя е вече гняв от високомерието и неразбирането на “елитите”. Но ЕС вече е загуба и на значения - кои са тия елити, започваме да ги търсим. Защото не искаме да случват политики, които не искаме. Това се наричаше доскоро с думата тоталитаризъм. Розовият цвят на новия тоталитаризъм не е модерен вече.  . Няма да повярвате, но ЕС е мечта и на Орбан, и на Салвини, и на Кавано (в опита да бъде убит от Хилъри и феминистките).    - в своите граници, със своите интереси и със своя политика.    Той е истинска идея за житейска логика и ред.    и либералите. Те имат алтернатива, въпреки че това не го пише никъде.   И ние знаем как да стане това.  Ние не се плашим, че всеки глас срещу ЕС се смята за про-руски и бива пращан в Сибир. Това е най-глупавата спекула на либералите.   Не е задължително да сте единствени. Напротив - именно, защото сте единствени и незаменими, ние вече не ви искаме.  А вие - още резултати от референдуми ще искате ли? Или ще ги забраните?!", "date": "2018.10.01", "title": "Мартин Карбовски: Погледнете Македония! ЕС вече не е предпочитаната идея"}
{"url": "http://epicenter.bg/article/Aleksandar-Marinov---quot-Partiyata-na-Radev-quot----ne-dali--a-koga-i-kak/164778/11/0", "text": "Предвид обществените очаквания - реални и умишлено раздухвани - кавичките в горното заглавие могат да изглеждат странни. Но те са необходими - защото нито това, което (по всяка вероятност) ще се появи, ще бъде като познатите ни партии, нито ще бъде на Румен Радев в буквалния смисъл.   Президентът Радев просто е подходящият човек в точното време, за да реализира една назряла обществена потребност. Въпреки че звучи вече банално, тази потребност е отхвърляне на статуквото, смяна на модела на правене на политика и главно - на упражняване на публичната власт. Можем да направим и по-смело предположение: и да не е по инициатива на Радев, такава формация (или, по-скоро, формации) ще се появи. Дори той по някаква причина да не пожелае да я оглави по един или друг начин, тази нова партия ще го припознае като символ на промяната. Защото победата и дейността на днешния президент показаха, че същинска промяна е възможна. Между другото  това е основната причина за нападките към Радев и за животинския страх от него - той не само разпердушини еманацията на системата, а непрекъснато демонстрира, че не е задължително да се играе по нейните правила. Системата (досега) не успява нито да го сплаши, нито да го купи.   Тъй като през годините на прехода има само един случай на (бивш) президент, оглавил партия - Георги Първанов, някои наблюдатели се изкушават да правят аналогии. Това би било напълно неоснователно. Не само защото Радев е различен във всяко отношение от Първанов, а най-вече - защото обществената ситуация е коренно променена. Първанов блажено изконсумира двата си мандата, след което реши да намери начин да остане в орбитата на властта. Това бе поведение, напълно отразяващо неговата същност, но по-важното е, че времето го позволяваше. През първите десет години на века системата имаше още неизтекъл срок на годност и можеше да бъде поддържана с козметични ремонти. Глобалните и регионалните условия също бяха благоприятни, независимо от финансово-икономическата криза.   Днес светът, регионът и България клонят към хаос, или най-малкото - към частично контролируеми драматични промени. Налагат се много сложни и тежки решения, които могат да бъдат взети и реализирани само от умни и смели хора. Заплахите пред нашето общество нарастват и самото общество все по-ясно ги разпознава. Усещането за драматизма на ситуацията става все по-масово, все повече хора разбират, че спасяването поединично е илюзорен изход. Можем да се спасим (или да загинем) само заедно - като общност, като нация. А за да се обедини, разделеното по всички възможни параметри българско общество има нужда от две неща: ясна, голяма цел и силен лидер. Където и да потърсим полезен урок на историята, стигаме до тази формула, независимо дали говорим за Германия и Конрад Аденауер, Южна Корея и Пак Чжонхи, или за Китай и Дън Сяопин. Голямото усилие за изход от кризата и изкачване на нова орбита не може да бъде водено от политически пигмеи или трагикомични недоразумения, каквото ни сполетя в предишния президентски мандат.   Иска или не иска Румен Радев, той трябва да действа в тези условия, при това -  да действа сега. След година или две ще бъде късно. Няма кой да даде отсрочка - нито на него, нито на България. Нито пък е възможно бавно и търпеливо да се чака някакъв проект да узрее по еволюционно-просветителски път. Предстои поредната тежка политическа криза  не защото управляващата класа е разлюбила властта, а защото вече ясно личи пълната й неспособност да управлява, както трябва, и да решава проблемите на обществото. Цената на продължаване на статуквото става непоносима.   Българските партии  както парламентарно представени, така и извънпарламентарни  дори не правят опит да покажат, че могат да правят нещо друго от втръсналите скандали и афери. Единственото изключение е БСП, но изминалите три месеца след обявяването на проекта \"Визия за България\" не вдъхват оптимизъм. Все по-ясни са неблагоприятните тенденции. Проектът се представя като нещо готово, а не като основа за истинска дискусия и по-нататъшно интелектуално-политическо усилие. Видимо е изкушението да бъде използван като предизборен инструмент, което не е предназначението му. Добрата (всъщност  единствена по рода си) инициатива е напът да бъде бламирана.   Едно важно обстоятелство, което едновременно създава възможности за президента и усложнява задачата му, е видимо нарастващата обществена активност в търсенето на алтернатива. Една група от авторитетни личности вече го призоваха да оглави инициатива за единение на нацията, въпреки че така формулирана тя е полезна, но недостатъчна. (Историческата памет и помирението около миналото са  нужни, но истинско единение може да се получи само на основата на голяма цел и общи усилия за изграждане на по-добро бъдеще.) Може да се предполага, че с изострянето на политическата криза и радикализирането на обществото подобни акции - както искрено-добронамерени, така и обслужващи частни интереси, ще се множат.   В този смисъл голямото предизвикателство пред Румен Радев не е заниманието с традиционно партийно строителство, в каквото първо тайно, а после явно се впусна Георги Първанов. Пред президента стоят две трудни задачи. Първо, да анализира внимателно бързо нарастващата обществено-политическа и гражданска активност и да отсее ценните от безсмислените и користните инициативи. Второ, да предложи своята стратегическа идея за бъдещето на България, която представлява общ ценностен знаменател и може да обедини и канализира склонното да клони към хаос спонтанно желание за промяна.   Иначе казано, Радев няма нужда да \"гради\" политическа организация, а трябва да борави със стойностни политически идеи. Без да е необходимо негово участие - пряко, още по-малко прикрито, той може да направи тази стъпка към най-важната предпоставка за промяна. А тя е създаване на идейно споена обществена сила, водена от общи ценности и персонифицирана с хора, които искат да служат на нацията, а не да се обогатяват за нейна сметка.   Предизвикателството да се формулира такава обща ценностна основа и мотивация не е никак просто. Радев вече пропусна достатъчно време да осъществи някои от най-впечатляващите визионерски предложения от своята победна кампания. Сега ще трябва да действа в условия на дефицит на време, а и тази задача едва ли е по силите само на пряко работещия с него екип. Нещо повече, дори се създава впечатлението, че този екип (или част от него) го разубеждава да поеме в тази - трудна, но единствено печеливша за България и лично за него - посока.   Задачата е неотложна и по още една причина. Много вероятно е в скоро време президентът отново да е задължен да назначи служебно правителство. Това правителство трябва да покаже някакви ясни ориентири  не толкова в собствени политики, колкото в пълната и точна диагноза на завареното положение. Повторението на - меко казано - странния кабинет \"Герджиков\" може да се окаже фатално.          Александър Маринов, в. \"Банкер\"      ", "date": "2018.10.01", "title": "Александър Маринов: \"Партията на Радев\" – не дали, а кога и как"}
{"url": "http://epicenter.bg/article/Vladimir-Kostov--Sadbata-na-Balgariya--Zalogat-e-badeshteto-/164780/11/0", "text": " В последните няколко месеца на обществената сцена се манифестираха две инициативи. БСП предложи за обсъждане визия за България. По-късно група общественици призоваха президента Радев да се присъедини и в някакъв смисъл да застане начело на обществено движение за национално единение.  Формално двете инициативи са самостоятелни - по времето на обявяване, по лицата в първата редица, по заявените намерения.   Две неща обаче ги обединяват. И едната и другата инициатива са предизвикателства към съвременното българско общество. Огромни предизвикателства! Защото от десетилетия, споделям оценката - повече от век, и визията за бъдещето, и националното единение, недостигат на България, или са подменяни с фалшиви стойности. Не е лесно подобни празноти да бъдат компенсирани с усилията само на съвременниците.  Освен от величината на предизвикателството двете инициативи са обединени и от залога им. Той е един - съдбата на България!   Защото може ли някой да живее с илюзията, че има визия за България, ако тя не се споделя от една силна в единението си нация? Може ли някой да си въобрази, че нацията е в единение, ако то не се опира на споделяна визия за бъдещето на България?  Знак на надежда е самото извеждане на българската обществена сцена на тези две идеи - визия и единение - като предизвикателства със съдбоносен залог.   Защото в същината си то отговаря на процеси, протичащи с небивал драматизъм в света като цяло.   Имам предвид критичната оценка на пътищата, по които досега се налагаше така наричаната глобализация, и намирането на нови разбирания и средства за изграждане на нужния ни общ свят.   Преутвърждаването на стойността на проверени ценности като националния интерес, националното единение, споделената визия за бъдещето на едно общество, не са прояви на някакъв реакционен консерватизъм, а реалистична, следователно - разумна политика.   Изключителен по значението си знак е, че на този терен се срещат толкова различни световни политически фигури като президентите Тръмп, Путин, Ердоган, Си, Ким, като Рохани, Нетаняху, Орбан и толкова други.   Инициативите за визия и за единение предлагат на обществото ни един възможен път за приобщаване на България към промените в света, различен от изчакването да се види накъде духа вятъра, заменяло нужната национална политика и в близкото и в по-далечното ни минало.   Няколко са условията, за да стане тази възможност реалност и съвременното поколение да спечели единния залог на двете предизвикателства - съдбата българска.  На първо място - никой политик, никоя политическа партия, да не си позволява да принизява визията за България и единението на българската нация до нивото на предизборни аргументи и политикански пазарлъци.   Всеки избор е за един мандат, или дори за още по-кратко.   Визията и единението са стойности от които зависят десетилетия, а може би и самото ни съществуване като народ и държава. Трудно е, но политиците и всички, които са готови да отстояват позиции в тази област, трябва да го направят.  По-нататък. Ако има решимост да се поеме пътя и отговори на призива за визия и за единение, трябва най-сетне да прочетем и признаем историята българска от средата на 19-ия век насам такава, каквато е била, а не както ни я представят \"десни и леви, партийни митове и легенди\".   Защото ако е имало и няколко истински български политици народни дейци, то голямото мнозинство от всички политически цветове, е предпочитало да залага собствената си и на Отечеството съдба, при една или друга \"велика сила\", с всички произтичащи от това последици.   И тези от династията, управлявали известно време \"царство България\", не са отстъпвали на министрите си в търсенето и преклонението пред \"големите\" - били те във Виена, Берлин, Лондон, Париж и т.н.  И още. Не само да погледнем и признаем историята ни такава, каквато е изживяна, но и да съберем кураж и по примерите на достойнство, каквито не липсват, да започнем да говорим за света, какъвто е, и за нашите интереси и амбиции в този свят.   Като граждани на България, като наследници на всичко от миналото ни, но и като народ и общество с амбиции и мечти за бъдещето.   Това надали ще стане, ако актуалната политическа система не бъде освободена поне в някаква степен от наследения партиен бюрократизъм и не се дадат истински възможности за по-категорично навлизане в реалната политика на млади хора, представители на днешното и утрешното българско общество.   Все с мисъл за залога - съдбата българска.", "date": "2018.10.01", "title": "Владимир Костов: Съдбата на България. Залогът е бъдещето!"}
{"url": "http://epicenter.bg/article/Avdulah-Hoti--Demokratichniyat-sayuz-na-Kosovo-kategorichno-othvarlya-vsyakakva-razmyana-na-teritorii-/164781/11/0", "text": "Демократичният съюз на Косово категорично отхвърля всякаква размяна на територии    най-голямата партията в страната. Бивш министър на финансите.    -    - Демократичният съюз на Косово проследява с голямо внимание дебата и позициите във връзка с финалната фаза на процеса на диалога за нормализация на отношенията със Сърбия. Ние оценяваме, че отворените въпроси между Косово и Сърбия може да се разрешат само посредством диалога. Непремерените декларации от страна на президента Тачи са в пълно противоречие с Конституцията на Република Косово и с неговия конституционен мандат. Президентът Тачи се провали във функцията си на обединител и гарант на конституционния ред на страната. Той наруши именно този ред посредством своите позиции. Следователно, президентът не може да представлява Косово в този процес, като добавим тук и факта, че той не е натоварен с мандат от парламента на Република Косово. Демократичният съюз на Косово отново заявява, че границите и държавната субектност на Косово са определени с Декларацията на независимостта, Мнението на Международния съд на справедливостта и подчертава факта, че Косово е признато от повечето свободни нации в света. Затова, окончателното споразумение със Сърбия трябва да се постигне като не се засяга под никаква форма териториалната цялост на Косово, запазвайки унитарния характер на държавата Косово и спазвайки Конституцията на Косово.    - Както подчертах, за Демократичния съюз на Косово разделянето или размяната на територии са изцяло неприемливи възможности, и не само за нас, а и за останалата част от опозицията те са неприемливи. Това ще рече, че 60% от гражданите на страната са срещу. Когато добавим тук и последната декларация срещу тези възможности на две от основните държави в ЕС, Германия и Франция, вярваме и оценяваме, че тези опасни планове за страната не могат да се реализират. Също така, когато имаме предвид и голямата инвестиция на Европейския съюз в различните процеси, през които преминава Косово, не вярваме че ще се позволи една такава промяна. Освен това, подобна промяна може да дестабилизира района и това със сигурност не е политика, която допада на ЕС. С Плана на Ахтисаари е замислено и работено за създаването на едно мултиетническо общество в една единна територия и никога не е разговаряно за разделяне или за размяна на територии. Въз основа на всички тези факти, ми позволете да подчертая, че сега опозицията координира действията си и се ангажира в своя дневен ред да спре тези опасни авантюри, започнати от президента на страната.    - За да се спаси страната от кризата, която продължава да се задълбочава от ден на ден, трябва да отидем на предсрочни избори. Институциите на страната от доста време са загубили легитимност. Ако разгледате само работата на парламента, ще се убедите в това. От близо 4 месеца не се успява да се приключи даже едно единствено заседание, защото мнозинството няма нужните гласове. Диалога със Сърбия настояват да го ръководят тези, които нямат мандат да направят това нещо и, които със своите необмислени декларации, направиха така, че Косово да загуби позиции на международната арена. Нови признавания няма от доста време. Различните международни структури спряха своята работа по задълбочаване на отношенията или по оказването на помощ на Косово за членство в тях. Правителството всеки ден е съпътствано от най-различни скандали. Затова предсрочните избори са неизбежни като единствения начин тази деградация, която се извършва срещу страната, да се спре и тя да се ръководи от легитимни институции, произлезли от свободния вот на народа.    - Още от обявяването на независимостта на страната не си спомням да е имало такова правителство, което що се отнася до икономическите политики, да няма никаква визия, нито смисъл. Още от началото, това правителство в икономическата област е съпътствано от скандали. Когато казвам това, имам предвид решенията едно след друго за отделяне на средства от бюджета на държавата без никаква обоснованост и в противоречие със закона. По този начин това правителство взе решение за увеличаването на заплатите на правителствения кабинет с близо 100%, натоварвайки така бюджета на държавата, който и без това е претоварен. Държавните резерви се харчат без никакъв критерий. Освен това, последните статистики говорят за ръст на безработицата и за увеличаване на сивата икономика. Подкрепата за частния сектор отсъства и също така и фискалните реформи, които ги бяхме предприели в правителството на Иса Мустафа, са напълно спрели. За съжаление е фактът как това правителство, формирано въз основа на тесните кланови интереси, деградира икономиката на страната. Затова, изборите са неизбежни, за да се спре тази деградация.    - ДСК е единствената партия в Косово, която е член на Европейската народна партия. Това е късмет за страната, тъй като ни дава възможност да се чува гласът на гражданите на Косово на такива форуми. ДСК винаги е оценявала високо ролята на институциите на ЕС в процеса на интеграцията на Косово в ЕС, без тяхната помощ би било почти невъзможно да се постигне прогресът, който е постигнат досега в тази посока. Надяваме се,ч е тази роля ще продължи и сега в процеса на диалога със Сърбия, както и в процеса на либерализация на визите за нашите граждани. Напомням, че сега е моментът институциите на ЕС да гледат на Косово като техен партньор и да подпомогнат излизането на страната от изолацията.  -   - Косово има потенциал да развива икономическите отношения с всички държави в ЕС, по-специално със страните от региона. Има много работа за вършене в тази насока, за да се развие икономиката на Косово, за да бъде конкурентна с икономиките на страните от ЕС. В бъдещето правителство, ръководено от ДСК, ще задълбочим областта на икономическите реформи и ще развием икономическите отношения със страните от ЕС, включително тук България.", "date": "2018.10.01", "title": "Авдулах Хоти: Демократичният съюз на Косово категорично отхвърля всякаква размяна на територии "}
{"url": "http://epicenter.bg/article/Koy-kara-vlaka-/164782/11/0", "text": "Този въпрос зададе ректорът на УниБИТ проф. д.ик.н. Стоян Денчев в академичното си слово по случай откриването на академичната wé/kd година.   И сам си отговори: \"   \"В УниБИТ се ръководим от житейската максима на Апостола на свободата - днес трябва да свършиш това, което си писал и говорил вчера, за да можеш да свършиш утре онова, което пишеш и говориш днес. \", каза още проф. Денчев на тържествената церемония в УниБИТ.   Да уважат празника на Университета, който за разлика от много други ВУЗ-ове, попълни бройката си новоприети студенти още в края на юли, бяха дошли много гости, приятели, бивши и настоящи възпитаници.  С топли думи думи към първокурсниците се обърна бившият министър на културата Вежди Рашидов, благослов отправи и епископ Тихон, приветствия прозвучаха от името на президента Радев, премиера Борисов, председателя на парламента Караянчева, главния прокурор цацаров, директора на НСО. Сред гостите бяха още шефове на ДАНС и на разузнаването, зам.кмета на София Тодор Чобанов, директори на библиотечни институти, депутати.   Ето пълният текст на академичното слово на проф. Стоян Денчев:    Спомням си, че при откриването на учебната 2017-2018 година с гордост заявих пред всички, че като Ректор на най-българското висше училище – УНИВЕРСИТЕТА ПО БИБЛИОТЕКОЗНАНИЕ И ИНФОРМАЦИОННИ ТЕХНОЛОГИИ чувствам удовлетворение от всичко, което постигнахме и създадохме заедно за една не малка част от младите хора на България – нашите студенти.   Днес, само една година по-късно ситуацията не е по-различна, изправям се за пореден, но в същото време и за последен път пред вас в качеството ми на Ректор на това изключително и уникално по своята същност и предназначение висше училище. Заставам пред всички вас: студенти, докторанти, преподаватели, служители и гости с гордо вдигната глава, без притеснение, без колебание, единствено и само с искрена молба това, което създадохме да продължи да се развива по същия начин и със същите темпове, ЗАЩОТО ИМА СМИСЪЛ! НАЛИ!!!     Така както има смисъл и значение посоката, в която ще тръгне бурята и разбира се силата, с която ще задуха вятърът. Аз не съм метеоролог. Не съм нито Емо Чолаков, нито Минчо Празников. Не ме разбирайте погрешно, но по човешки начин се вълнувам от всички възможни човешки „катаклизми“, които биха могли да разрушат направеното досега от мен и моите колеги-съмишленици.   Равносметката от извървяния дълъг път до момента категорично потвърждава тезата, че проблемите не намаляват, но в съответствие с естествената логика на нещата всяко развитие започва с разбирането за неговата същност, с потребността от неговата насоченост, и с умението да сравняваме и разбираме възгледите на другите около нас (и не само на нашите съмишленици).   Затова днес можем да се похвалим с отлична материална база и с високо равнище на интелектуалното развитие на нашите преподаватели. И това е в основата на факта, че обучението в УниБИТ се базира не само на количествени, но и най вече на качествени показатели!!!   С чувство на задоволство и гордост съобщавам, че ние и тази година не почувствахме демографската криза, защото в Университета по библиотекознание и информационни технологии – ПЛАНИРАНИЯ ОТ ДЪРЖАВАТА ПРИЕМ БЕШЕ ИЗПЪЛНЕН И ДОРИ ПРЕИЗПЪЛНЕН, което за пореден път изненада и най-подготвените в това отношение държавни служители (какво ли си казват помежду си – „аман от този УниБИТ – нямат спиране“).   А нашата инвестиция от предходната година в младите хора затвърди представата за нашите възпитаници, че са интелигентни и способни! Защото в УниБИТ се ръководим от житейската максима на личности като АПОСТОЛА НА СВОБОДАТА, а именно, че днес трябва да свършиш това, което си писал и говорил вчера, за да можеш да свършиш утре онова, което пишеш и говориш днес. Защото всички сме отговорни „ПРЕД БОГА И ПРЕД НАРОДА”…   И не само поради това кредо всички вие ще се съгласите с мен, че е грешно когато не си постигнал желаното, да даваш вид, че си желал постигнатото.   С радост и гордост мога да заявя пред вас, че на базата на подписан договор с един от световните гиганти в областта на информационните технологии – компанията IBM, нашите студенти получиха 1400 часа лекции и упражнения във високотехнологична база и под ръководството на доказани в практиката авторитети и специалисти в областта на информационните технологии преминаха обучение, което днес се оценява на много високо ниво от различни държавни институции и други чужди и български компании.   Разбира се това се дължи и на факта, че Ръководството на Университета винаги се е придържало към съвременните образователни модели, и не на последно място към модерните идеи въплътени в образователната парадигма на американския философ Джон Дюи „Learning by Doing“. ЕТО, ЗАТОВА УСПЯВАТ НАШИТЕ СТУДЕНТИ!!!   Всичко това е видимо и то показва, че тази „добре смазана машина“ работи трудно, но успешно, защото има кой „да я подкара“, затова има и кой да се вози на нея. Или казано по-друг начин влакът върви, защото има правилният машинист. И в този случай основният въпрос е „Кой кара влака?“. Отговорът е логичен – ами машинистът.   Тук е моментът да кажа, че „в нашия влак има достатъчно пътници. През последните последните 15 години той се движи в синхрон с обществените очаквания. Документите му са изрядни (минал е всички възможни проверки) и тези които го карат си знаят работата. Следващата гара е „ВАШЕТО БЪДЕЩЕ, СКЪПИ СТУДЕНТИ И ДОКТОРАНТИ“.   Но отново стигаме до най-важния въпрос? „Кой кара влака?“. От пръв поглед може да звучи нескромно, ама както знаете… влака го карам аз. А по принцип влаковете се карат от тези, които имат свидетелства за правоуправление, от тези, които имат опит и умения да управляват сложни системи, и не на последно място от тези, които могат да носят отговорност.   Отговорността за движението на влака е най-важната работа – това в нашия случай е „държавната работа“. Тя съчетава в себе си отговорност за материалния състав, и най-вече отговорност за неговите пътници, т.е. за вас скъпи студенти, докторанти, преподаватели и служители на УниБИТ.   А между впрочем този въпрос поражда нови въпроси, като например „Какъв е влакът?“ - пътнически, бърз, експрес, или стрела. Е, ние не сме влака - стрела, въпреки че се стремим към това, но твърдо заявявам че вече сме влезли в коловозите на експреса и от следващото ръководство на университета ще зависи движението и посоката на този експрес.   Но, ... (какво ще кажете) да се върнем към главното действащо лице - машинистът на влака, който управлява образователната институция УниБИТ. Разбира се аз имам самочувствието на човек, който е направил много за тази образователна институция. От една страна аз нямаше да постигна нищо, ако нямах вашата подкрепа скъпи, преподаватели и служители. Заедно ние извървяхме един дълъг път, който от гарата с име „НАСТОЯЩЕ“ ни води към очакваната от всички гара с наименование „БЪДЕЩЕ“.   От друга страна обаче, ако ви дам един житейски пример, всички вие ще се убедите още веднъж в моята персонална отговорност. Когато стана трагичната катастрофа с влака в Хитрино се изтъкнаха хиляди причини за реализацията на тази неблагополучна ситуация, но в крайна сметка основаната вина падна върху тези, които караха влака. Това е разликата между ректора на едно висше училище избран по демократичен законен и прозрачен начин и тези, които неоснователно искат да споделят неговата власт.   Това може да стане само и единствено ако те могат да споделят неговите отговорности, а законът тук е категоричен - ОСНОВНАТА ОТГОВОРНОСТ СЕ НОСИ ОТ РЕКТОРА. Затова той има адекватни на това права, съобразени с тежестта на тази отговорност.   Драги приятели, тук държа да ви припомня, че през последните два мандата на ръководството на Университета, имаше колеги (един, двама - не повече), които по заобиколен начин, а и пряко се опитваха съвсем съзнателно да вредят на нашата кауза. По този начин те вредяха и на себе си. Аз не им се сърдя и им прощавам, защото се опитвам да правя разлика между грешките които произтичат от слабост и грешките направени от зла умисъл.   Казвам ви това не заради себе си, защото след още няколко месеца аз като ректор ще отида в историята (Дай Боже!) Казвам го защото искам всички вие да наследите всичко положително, което заедно сме реализирали в израстването на нашия университет и да дадете доверието си за нов ректор, на този от вас, който наистина ще докара нашия експрес до гарата наречена „бъдеще“.   Между впрочем за да върви нашият влак в исканата от всички нас посока, е важно да си зададем въпроса „Кой кара влака на България?. През последните години, особено след т.нар. демократични промени не един и двама машинисти се сменяха да го управляват. Със сигурност обаче ще ме подкрепите в твърдението, че с тяхната смяна всички ние не се возим във влака - стрела, а по-скоро в ориент екпсрес. Независимо, че пътниците на този влак, т.е. народа са читави, защото той - българският народ премина през много и всякакъв вид трудности, но не загуби чувството си за национален дълг и принадлежност към МАЙКА БЪЛГАРИЯ, то основната вина и отговорност за това неравномерно движение пада върху машинистите на влака. Вие сте наясно, че в исторически аспект всяко поколение съди предходното. И тази ситуация не се наблюдава само у нас. Тук на Балканите машинистите на националните влакове се сменят постоянно. Сега това са Бойко Борисов, Реджеп Ердоган, Зоран Заев, Алексис Ципрас, Александър Вучич, Рамуш Харадинай, Хашим Тачи и други и за разлика от колегите им, които в „онази по-добрата Европа“ карат влаковете си плавно и на смени, както и когато по закон се разберат с техните общества, то в Югоизточния край на континента Европа всичко като че ли върви под някакво вътрешно напрежение.   Скъпи приятели, Както вече разбрахте, аз ще карам влака наречен УниБИТ точно още 2 месеца и 27 дни. Това в никакъв случай не значи че ще допусна някои в оставащото време, а и след това да „си веят байраците“. Напротив, държа да ви кажа обаче, че докато не достигна набелязаната по закон заветна гара (краят на моя последен мандат) няма да има никакво отпускане, а напротив ще има мобилизация на всички сили и ресурси в името на просперитета на Университета по библиотекознание и информационни технологии – една от най-добрите образователни институции на България, която е намерила своето достойно място в образователната и научна инфраструктура на Европа и е с ясен поглед в бъдещето!!!   На добър час!    ", "date": "2018.10.01", "title": "Проф. Стоян Денчев: Кой кара влака на България?"}
{"url": "http://epicenter.bg/article/Akad--Georgi-Markov--/164790/11/0", "text": "   - Не, не! Ние говорим за единение, а самата дума \"партия\" означава част от нещо. В България има достатъчно много партии. Целта на нашия комитет е национална, не партийна.     - Защото това е в психологията на българските политици – да не би да се получи някаква конкурентна президентска партии. Те треперят над своите привилегии. Те не могат да повярват, че когато правим инициативен комитет за национално единение, ние добре знаем, че партиите разделят и противопоставят народа и се възползват от това в борбата за власт.     - Доста от хората, които срещам, твърдят, че това е една утопична идея. Но ние трябва да опитаме. Твърде много време мина в едно противопоставяне, в омраза. Дори и днес избухва периодично не къде да е, а в Народното събрание. Има един бивш кмет на Пловдив – Спас Гърневски, който ме връща в началото на 90-те години, като се изправи на парламентарната трибуна. Не знам защо от ГЕРБ го взеха. Може би, за да опонира на Корнелия Нинова. Или пък имаше един зам.-председател на Народното събрание, който оправда извънредния трибунал, наречен Народен съд и трябваше да подаде оставка  . Политиците се ровят в раните на гражданската война, а ние отбелязваме началото на стогодишнината гражданска война – това, което някога наричаха Войнишко въстание, бунтовете в края на Първата световна война. Тогава българи започват масово да избиват българи. Оттогава имаме гореща и студена война: 1923 г. - 1925 г., 1941 – 1944 г. Омразата още не е уталожена и политиците злоупотребяват. Ние казваме - „Стига!“ Стига сме пилели национална енергия, стига сме губили историческо време, трябва да работим за една благоденстваща България, трябва да се върнат младите българи, защото те са бъдещето на нацията!     - Еднопосочни са! Трябва да преодолеем тази българска поговорка \"На чужд гроб не плачи!\" Трябва да има разбиране и състрадание и за чуждата болка. Защото и от двете страни има виновни, има и невинни. Сега как е - няма разбиране, едните си плачат на 9 септември на Братската могила, другите - на 1 февруари на Параклиса до НДК. И няма разбиране! И продължават обвиненията – кой започнал пръв и кой убивал повече. А що се отнася до 9 септември, този ден затова не е вече национален празник. Това е дата от гражданската война в България. БСП трябва да разберат, че няма победители в гражданската война, всички сме победени. 45 години те честваха победата в гражданската война. Затова върнахме 6 септември като официален празник – ден, който обединява българския народ.     - Аз очаквах този референдум да се провали, защото често ходя там и познавам обстановката. Желаното не трябва да се взима за действително! И Бойко Борисов, и Екатерина Захариева се увлякоха. Онзи ден щяха да се сбият Сърбия и Косово. Във Вардарска Македония има няколко поколения промити мозъци, които си въобразяват, че са пъпа на света с Александър Велики и строят арки. Кич! Затова не трябва да се изхвърляме със Западните Балкани. Има толкова исторически наследени противоречия в тези Западни Балкани, те няма да се разрешат в влизането на тези държави в НАТО и в Европейския съюз. Напротив, те отвътре ще взривят и НАТО, и ЕС! Как ще помирят сърбите и албанците! Във Вардарска Македония албанците са 25%, те са за европейско бъдеще, защото виждат, че това ще отвори границите към Албания и към Косово. Албанците са млад народ, те настъпват, те заселват.  Изсилиха се нашите политици да се хвалят, че вече са постигнали мира в Западните Балкани.     - С парад не става! За съжаление, има криза за лидери – не само в България, но и по света. Като гледам кои са заместили Конрад Аденауер и ген. Дьо Гол! Меркел отиде в Скопие и какво постигна – само една трета от гласоподавателите отидоха до урните. Нямат авторитет! Те идват с една нагласа, приемат желаното за действително, лее се едно празнословие. Нали и ние се надявахме на европейското сияйно бъдеще? Не доживяхме светлото бъдеще на комунизма, но не знам как ще достигнем и европейското сияйно бъдеще, особено сред Брекзит. Пак сме най-бедните.  Напрежението и омразата на Балканите остават. Много говорим за наследството на Османската империя. Вижте Турция и Гърция, а и двете страни са в НАТО от толкова години. Противоречията не се преодоляват с магическа пръчка, както мислят европейските политици. Слушах Бойко Борисов как ги очароваше колегите си от Западните Балкани. Прекалените очаквания раждат голяма разочарование, когато не се сбъднат.     - Като историк мога да кажа, че „Врана“ не е на държавата. В навечерието на Балканската война България и Сърбия преговарят, Николай II е поканен за височайши арбитър. Руският цар държи на всяка цена да има Балкански съюз. По същото време Фердинанд започва да строи двореца и задлъжнява на централната банка. Оттам през седмица започват да го бомбардират със заплашителни писма. Той извиква финансовия министър Теодор Теодоров и му казва, че трябва да вземе заем от Русия, но не държавен, а частен, за да не минава пред Думата, където царят е притиснат до стената. И Фердинанд подписва полица, че дължи на императора 3 милиона златни франка! Той не връща заема, престава да го плаща по време на Първата световна война, а по-късно Ленин заявява, че болшевиките нямат нищо общо с царизма – нито плащат да френските и английски банки, нито търсят царските заеми. Има документи за това, защото болшевиките започват да издават Крассный архив – поредица от архивите на руската тайна дипломация. Те излизат през 1918 г., когато Фердинанд още е съюзник на германския канцлер Вилхелм II. Канцлерът се ядосва, защото Фердинанд, за да сключи съюза с Германия, е взел 5 милиона марки от него и пожизнено възнаграждение, което му се изплаща. Това не означава, че Фердиданд е бил нечий агент – руски или германски, просто е взимал пари, откъдето е било възможно. Така че „Врана“ не е на държавата, за другите имоти не мога да кажа.  А Фердинанд иска петте милиона от кайзера по време на Първата световна война, защото англичаните слагат ръка на неговото наследство от майка му Клементина, което той държи в английски банки.  ", "date": "2018.10.01", "title": "Акад. Георги Марков: Очаквах провала на референдума в Македония с това леене на празнословие!"}
{"url": "http://epicenter.bg/article/Makedonskata-apatiya-shte-sabudi-balkanska-burya/164797/11/33", "text": "На Балканите емоциите винаги са по-силни от разума. Затова и бурето с барут толкова лесно се пали. Показа го и референдумът в Македония. Напук на всички апели да не профукат шанса за европейско бъдеще, западните ни съседи масово загърбиха урните. Оказа се, че едва на половин милион македонци им пука дали страната ще отвори вратата си към ЕС. Явно името Северна Македония не се приема от обществото и премиерът Зоран Заев ще трябва да плати цената за това. Отсега е ясно, че в Македония пак ще се хванат за гушите и сигурно ще го докарат до нови извънредни избори. Въпросът е защо съседите ни така категорично пратиха по дяволите референдума. Най-лесно е да обясним всичко с дебелите македонски глави, в които кипналата кръв заглушава разума.   Истината е обаче, че допитването в неделя завари повечето македонци сериозно объркани. Оставяме настрана напълно противоречивите призиви на местните политици. Ако Заев и правителството си късаха ризите да обясняват какъв шанс е подписаният Преспански договор с Гърция, то президентът Георге Иванов от трибуната на ООН призова своите сънародници да бойкотират референдума. Опозицията начело с ВМРО-ДПМНЕ също     За капак македонците в неделя трябваше с една бюлетина и един въпрос да гласуват за две различни неща едновременно. От една страна за договора с Гърция, който повечето не искат, а в същото време за членство в НАТО и преговори с ЕС, което се харесва на мнозинството. Затова и повечето македонци така и не се решиха да отидат до урните. На практика неделният вот беше предимно на етническите албанци в страната. При тях повод за колебание няма. А и лично албанският премиер Еди Рама отправи горещ апел \"да отиват и гласуват за европейска Македония\". Което пък със сигурност наля вода в мелницата на противниците на референдума. Защото кой македонец ще повярва, че нещо е добро за него, щом е твърде хубаво за албанците. Най-лошото е, че освен вътрешно-политическа криза в Македония, апатията за референдума ще отвори кутията на Пандора за целите Балкани. Първи ще го отнесе гръцкият премиер Алексис Ципрас, който направи партията и правителството си заложници на договора със Скопие. Досега той получаваше потупване по рамото от Брюксел и Вашингтон за \"смелия си проевропейски ход\". Сега обаче едва ли ще се размине с извънредни парламентарни избори, които най-вероятно ще го свалят от власт. В България също няма как да не сме разочаровани от вота на съседите. Добър или лош като политик, но Заев сложи парафа под историческия договор за добросъседство. И в Скопие спряха поне на държавно ниво да ругаят \"бугарите\" и да ни наричат фашисти. Сега     под натиска на разпалените патриотари македонци. Неделният референдум беше и пореден епизод от мача между САЩ и Русия. Американците направиха всичко възможно и невъзможно Скопие и Атина да подпишат Преспанския договор. И вече виждаха как Македония става поредната брънка на НАТО в размирните Балкани, където сръбският президент Вучич не спира да плаши своите врагове с приятеля си Путин. Сега обаче покрай помръкналата европерспектива пред Македония, се отлага и влизането на бившата югорепублика в алианса. Изобщо фитилът на балканското буре отново дими с пълна сила. За кой ли път.  ", "date": "2018.10.01", "title": "Македонската апатия ще събуди балканска буря"}
{"url": "http://epicenter.bg/article/Ognyan-Minchev--Sbarkahme-v-predvaritelnata-si-otsenka-i-ochakvaniyata-ot-referenduma-v-Makedoniya-/164802/11/0", "text": "Сбъркахме в предварителната оценка и очакванията от реферeндума в Македония - за повечето наблюдатели говоря.   Тази грешка беше комбинация от добронамереност и увлечение по факта, че референдумът има жизнено важно значение за бъдещето на Македония. Пропуснахме да съобразим, че ако ние разбираме това жизнено важно значение, не е задължително и всички македонски граждани да го разбират. Македонците гласуваха по класически балкански посткомунистически маниер. Гласуваха - или не гласуваха по партийна принадлежност и симпатия. Гласувалите, очевидно подкрепящи управляващата СДСМ и по-голямата албанса партия ДУИ, подкрепиха почти единодушно с \"да\" Преспанския договор и произтичащите от него промени.   Поддръжниците на опозиционната ВМРО-ДПМНЕ нарочно не отидоха да гласуват. Техните лидери изчислиха, че участието в референдума, дори с гласуване \"не\", ще го легитимира от гледна точка на изискването 50 на сто плюс един глас. А да наклонят везните в полза на гласуване \"не\", те нямаха шанс. Затова - бойкот, изкуствена засада.  За съжаление, както подчертава и наблюдателят на македонската сцена Сашо Орданоски, резултатите от референдума бяха определени не толкова от привържениците на правителството и Преспанския договор, нито от де факто бойкотиралите го фенове на ВМРО-ДПМНЕ.   Недостигащият брой гласове до 50 на сто плюс един бяха \"осигурени\" от ... кибиците, от сеирджиите. От тази неунищожима балканска порода на дебелоглавия примат, който не вярва на никого и на нищо и гледа с подозрение на всяка работа, която изисква сътрудничество, убеждение, вяра в общия успех, отказ от подозрението, че някой се готви \"да те прекара\". Тези хора не разбраха - за пореден път - залогът, който крие референдумът за бъдещето на тяхната страна, и оттам - за техния живот, за семействата и децата им. Мощната кампания на враждебни външни сили срещу договореностите от Преспа допълнително засилиха недоверието, подозренията и пасивността на решилите да гледат сеир, вместо да заемат позиция.  Оттам нататък всичко останало бе предвидимо. Опиянени от \"победата\" си да гледат сеир отстрани, активистите и феновете на ВМРО-ДПМНЕ се изсипаха на улицата за да \"празнуват\". Какво празнуват по-точно не е ясно, но се видя, че размахват знамена със ... знака на Вергина, който бе променен като официален флаг на Македония още в началото на конфликта с Гърция през 90-те години. С това те дадоха добър стимул на опиянения национализъм на юг от македонската граница също да излезе на улицата и отново да се \"защитава\".  Това, което следва е коректно разписано от Орданоски. ВМРО-ДПМНЕ отказаха да признаят легитимност на референдума и да гласуват в полза на конституционни промени, легитимиращи договора от Преспа. На управляващото мнозинство му липсват 9 гласа за да наложи промените с квалифицирано мнозинство от 80 депутати. Тогава на дневен ред идват предсрочните парламентарни избори. ВМРО-ДПМНЕ е в тежка криза и едва ли може да играе за победа на тези избори. Самото ръководство на партията гледа всячески да ги избегне. Ключът към изборите се държи от основната албанска партия ДУИ на Али Ахмети. Ахмети бе част както от мнозинството на Груевски между 2006-2016 г., така и на Заев след последните парламентарни избори. Засега не е напълно известно какъв дневен ред преследват македонските албански лидери в процеса на промяна на малката република.  От една страна, всички албанци заявяват принадлежността си към европейската и атлантическа интеграция на страната. От друга - макар и средно малко по-висока от македонските секции, активността на гласоводаване в албанските секции бе умерена и също колеблива. Позицията на Албанските лидери ще кристализира и ще стане очевидна в отношението им към призива на Зоран Заев за бързи предсрочни парламентарни избори. Ако подкрепят това искане, албанските лидери ще допринесат за излизане на Македония от задънената улица. Ако поставят условия и бавят подготовката за изборите, ще сигнализират за един променящ се албански дневен ред в развитието на македонската драма.", "date": "2018.10.01", "title": "Огнян Минчев: Сбъркахме в предварителната си оценка и очакванията от реферeндума в Македония "}
{"url": "http://epicenter.bg/article/-Galap-interneshanal--Balgariya-ima-dobri-pozitsii-v-turizma/164759/4/0", "text": "България се възприема като привлекателна туристическа дестинация и има добри позиции в нашия наситен с туризъм регион. Това показва изследване на „Галъп интернешънъл“ сред представителна извадка в пет ключови за развитието на туризма у нас държави – три големи пазара: Германия, Великобритания, Русия и два съседни пазара: Румъния и Сърбия.   Резултатите представляват добра отправна точка преди края на летния сезон и преди началото на подготовката за зимния сезон.   57% от пълнолетните граждани на петте държави отговарят положително на въпроса дали България е привлекателна туристическа дестинация, а 27% отговарят отрицателно. Останалите се затрудняват да отговорят. Сравнена с останалите туристически страни в нашия регион, България се класира много близо до различни отдавна утвърдени дестинации като Хърватия (62% отговори, че това е атрактивна дестинация) и Турция (63%). Номер едно в нашия регион очаквано остава Гърция (81% положителни отговори), а далеч зад нашия пакет с Хърватия и Турция остават Румъния с 46% и Сърбия с 43%.   Най-високо са оценили страната ни гражданите на Румъния (71% дават положителна оценка за атрактивността на България) и гражданите на Русия (66%), но подчертано положителни оценки дават и жителите на Германия, Англия и Сърбия. Най-разколебани относно атрактивността на България се оказват сърбите – едва 48% казват, че България е атрактивна, а 42% са на обратното мнение. Но и тук положителните оценки – макар и „на кантар“ – все пак преобладават.   Средно, страната ни са посещавали около 22% от интервюираните граждани в 5-те държави, като най-много гости са идвали от Румъния - 47% от запитаните в тази страна (или близо 10 милиона души) са посещавали България. Същото важи и за 24% от запитаните в Сърбия. Сред германските и английските граждани съответно 19% и 18% свидетелстват, че са идвали у нас. След руснаците 9% са били у нас. Средният брой на визитите в рамките на живота досега е от 1.6 при руснаците до 3.9 при румънците.   В 85% от случаите посетилите страната ни отговарят, че основната цел или една от основните цели на визитата или визитите им у нас е била туризъм и почивка.   На въпрос „Как бихте описали общите си впечатления от България?” 80% от посетилите страната ни в 5-те държави отговарят положително. Най-доволни от посещението си у нас са били руснаците, румънците и жителите на Великобритания. Малко по-резервирано отговарят германците, но и там процентът на отговорилите положително (67%), сочи цялостно удовлетворение от посещението у нас.   Фактът, че близо 16 милиона германци, 12 милиона британци и 13 милиона руснаци са посещавали поне веднъж България поставя страната ни в добра позиция в тези ключови за нас туристически пазари. Основните ни конкуренти в района – Гърция, Турция и Хърватия – обаче, водят много по-активна рекламна и маркетингова стратегия и в това отношение България изостава, което задържа утвърдения туристически потенциал на страната ни.      ", "date": "2018.10.01", "title": "„Галъп интернешънъл“: България има добри позиции в туризма"}
{"url": "http://epicenter.bg/article/Dots--Ivan-Ivanov--Nyama-da-ima-promyana-v-tsenata-na-toka-za-poslednoto-trimesechie-na-2018-g-/164793/4/0", "text": "Няма да има промяна в цената на тока за последното тримесечие на 2018 г. Това каза председателят на КЕВР доц. Иван Иванов по време на брифинг след закрито заседание на Комисията по енергийно и водно регулиране, предаде репортер на Агенция „Фокус“.   „Беше прието проекторешение относно цената на електроенергията. КЕВР предлага да не бъде променяна цената на електрическата енергия за регулирания пазар“, заяви доц. Иванов. „Изменението на цената на топлинната и електрическата енергия от високоефективно производство е практически в една и съща зона. Високоефективната електрическа енергия се повишава с 6,85%, а цената на топлинната енергия се повишава с 6,72%. Това е политиката, която сегашното ръководство на КЕВР провежда в продължение на 3 години за премахване на кръстосаното субсидиране между топлинната и електрическата енергия. Тоест премахване на задържането на топлинната енергия и увеличаване на електрическата. Сега и в бъдеще по пропорционален начин ще бъдат променяни цените на топлинната и електрическата енергия от високоефективно производство“, допълни още той.  ", "date": "2018.10.01", "title": "Доц. Иван Иванов: Няма да има промяна в цената на тока за последното тримесечие на 2018 г."}
{"url": "http://epicenter.bg/article/Parnoto-v-Sofiya-sas-7-97--po-skapo--v-Plovdiv---s-8-57-/164800/4/0", "text": "Парното и топлинната енергия от днес поскъпват най-много в София и Пловдив за последното тримесечие на 2018 г.. В столицата новият отоплителен сезон започва със 7.97% скок на услугата, в Пловдив – с 8.57 на сто. Това съобщи председателят на Комисията за енергийно и водно регулиране Иван Иванов.   С 4.66% по-скъпо ще плащат в Плевен, с 4.88% – в Бургас, с 4.39% – във Велико Търново, с 5.35% – в Разград. Във Варна е с малко над 2 процента. Средното увеличение за страната е 6.72%.   Поскъпването на парното и топлинната енергия е в резултат на по-високата цена на природния газ с близо 14 на сто, който България внася от Русия. \"Получихме декларации от неправителствени организации, че в България се повишават цените, а в ЕС остават непроменени. Промяната на цената на природния газ се определя от два фактора - промяна в курса на долара, който спрямо същия период на миналата година е с около 2% по-висок до 1.68956 лв. Другият фактор е цената на петрола тип \"Брент“, която се е променила с почти 44% за една година. Към днешния ден цената на петрола е 82.81 долара“, посочи Иванов.   Промяната засяга топлофикациите, които работят на газ. ТЕЦ-овете на въглища в България остават с непроменени цени. Това са \"Топлофикация Русе“ АД, \"Топлофикация Перник“ ЕАД, \"Топлофикация Сливен“ ЕАД и \"Топлофикация Габрово“ ЕАД“, уточни Иван Иванов.   На свое закрито заседание КЕВР реши да не се увеличава цената на енергията на регулирания пазар – независимо дали става дума за битовите потребители или за бизнеса, съобщи още Иванов.   Според председателя на държавния регулатор цената на газа в България може да се намали едва, когато има резултат от започналите през миналата седмица преговори с руския доставчик \"Газпром експорт“.   Освен това, от следващата година България ще започне да получава газ от Румъния по две входни точки – при Русе и Кардам. Очаква се да получаваме по 1 млрд. кубически метра газ. Доставчик няма да е \"Газпром“, а румънски фирми. По този начин ще се създаде конкуренция на българския пазар, обясни Иванов.", "date": "2018.10.01", "title": "Парното в София със 7,97% по-скъпо, в Пловдив - с 8,57%"}
{"url": "http://epicenter.bg/article/Silno-obgoryalo-tyalo-s-neustanovena-samolichnost-e-otkrito-pri-ogleda-sled-pozhara-v-Bozhurishte/164760/3/0", "text": "Около 22 часа на 27 септември в ОДМВР-София е постъпил сигнал за възникнал пожар в жилищна кооперация в Божурище. Това съобщиха от ОДМВР-София.   След потушаването на пожара е извършен оглед в присъствието на експерти от РСПБЗН-Сливница.   Установено е, че огънят е възникнал в апартамент на втория етаж, като е изгоряло цялото покривно пространство на кооперацията и са засегнати и долните етажи. При огледа на първия етаж е установен силно обгорял човешки труп с неустановена самоличност.   Назначена е съдебно-медицинска експертиза. По случая е образувано досъдебно производство.", "date": "2018.10.01", "title": "Силно обгоряло тяло с неустановена самоличност е открито при огледа след пожара в Божурище"}
{"url": "http://epicenter.bg/article/MVR--quot-vazkresyava-quot--zaginali-v-katastrofi-v-imeto-na-statistikata/164774/3/0", "text": "От Института за пътна безопасност разпратиха информация и доказателствен материал в снимки за манипулация на МВР при отчитането на жертвите при Пътно транспортни произшествия. Ето и текстът на писмото:   Изпращаме Ви информация /вижте приложените снимки/ за начина, по който МВР намалява жертвите от ПТП. На първата снимка се вижда, че на 26.09.2018 година МВР отчита с 25 човека по-малко загинали спрямо същия период на 2017 година. Според приложените снимки става ясно, че жертвите са 15. Дотук установяваме разлика от 10 човека. На втората снимка МВР още по-засилено намалява жертвите, като отчита спад с 44 човека по-малко на 28.09.2018 година спрямо същия период на 2017 година.     Излиза, че МВР е успяло  оперативно да  „възкреси” нови 28 лица само за два дни. И в двата случая е изключено да се твърди , че е техническа грешка, защото е ясно, че това е тенденция в работата на МВР при отчитане на дейност.   През последните дни новият министър на вътрешните работи многократно ни уверява, че жертвите от ПТП намаляват. Това е колкото цинично, толкова и абсурдно.      По действията, а не по думите, на Министъра на вътрешните работи ще разбере дали се ръководи във всичките си действия от интереса на народа /както впрочем се е заклел / или от нечий друг интерес.", "date": "2018.10.01", "title": "МВР \"възкресява\" загинали в катастрофи в името на статистиката"}
{"url": "http://epicenter.bg/article/89-godishen-patsient-opita-da-ubie-saseda-si-po-leglo/164776/3/0", "text": "Лежащо болен пациент опита да убие мъжа, с когото е бил настанен в една болнична стая. Случката е станала във варненската болница „Света Анна“ в 3 часа след полунощ.   Нападателят Димитър е на 89 години. Той е удрял по главата 80-годишния Тодор със стойката за системи. Пострадалият е в клинична смърт след инцидента, съобщи Нова телевизия.   Двамата са лежали в отделението по коремна хирургия, а Димитър се е възстановявал след операция от предния ден.   Окръжната прокуратура разследва опит за убийство. Ще бъде назначена съдебнопсихиатрична експертиза на Димитър Ш. Той ще бъде привлечен като обвиняем. Действията по разследването продължават.", "date": "2018.10.01", "title": "89-годишен пациент опита да убие съседа си по легло"}
{"url": "http://epicenter.bg/article/Tsvetanov--Predi-da-iska-edinenie--Rumen-Radev-parvo-da-se-izvini-za-razedinenieto--koeto-prichini-/164806/2/0", "text": "Председателят на ПГ на ГЕРБ и заместник-председателят на партията Цветан Цветанов обвини президента Румен Радев в опит за противопоставяне на институциите.   Цветанов каза това по повод обръщението на държавния глава към нацията от миналия петък, в което президентът излезе с инициатива за национално единение. Според държавния глава, \"партийни, лобистки и индивидуални облаги закриват хоризонта на националния интерес\". Цветан Цветанов смята, че президентът дължи извинение за свои действия:  “Когато правиш подобно предложение, първо трябва да се извиниш за всичко това, което причини последната една година и половина. Това противопоставяне, което цели президентът при всяко негово появяване, чисто институционално – към българския парламент, към Министерския съвет и персонално към премиера Борисов“, заяви Цветан Цветанов.  Изявлението на президента беше критикувано преди три дни и от премиера Бойко Борисов, който в същото време изрази готовност за намиране на общ език между институциите.", "date": "2018.10.01", "title": "Цветанов: Преди да иска единение, Румен Радев първо да се извини за разединението, което причини "}
{"url": "http://epicenter.bg/article/Silni-valezhi-v-iztochnata-polovina-ot-stranata/164807/2/0", "text": "  Предупрежденията с оранжеви и жълти кодове в източната половина от страната се оправдаха.   За последните 36 часа най-много е измереното количество дъжд в Ахтопол 110 л/кв.м, Малко Търново – 74 л/кв.м, Ивайловград – 64 л/кв.м и Хасково – 62 л/кв.м, съобщи bTV.   Очакванията са през нощта дъждът постепенно да почне да отслабва. Утре прогнозата е за слънчево и доста по-топло време.   „МВР е направило нужната организация на терен, има готовност да реагира при усложнение на обстановката и ще държи населението информирано във всеки един момент”, това увери вътрешният министър Младен Маринов.   „Всички нива на сигурност са задвижени, среща с областните управители, задачите, които имат те както наблюдение – на терен сме, ще държим във всеки един момент населението да е информирано, за да се избегнат щети”, каза още вътрешният министър.  ", "date": "2018.10.01", "title": "Силни валежи в източната половина от страната"}
{"url": "http://epicenter.bg/article/Sofiya-otnovo-e-domakin-na-sreshta--quot-16-plyus-1-quot--na-20-oktomvri/164808/2/0", "text": "Четвъртата среща на местните лидери на страните от Централна и Източна Европа (ЦИЕ) и Китай „16+1“ ще се проведе в Националния дворец на културата в София на 20 октомври 2018 г. Това съобщиха от пресцентъра на Министерството за Българското председателство на Съвета на ЕС 2018. Форумът ще премине под мотото „Глобално мислене, действия на местно ниво“. Събитието се организира от Министерството на Българското председателство на Съвета на ЕС 2018 и Областния управител на област София в партньорство със Столична община, Националното сдружение на общините в Република България и Националния дворец на културата, както и Секретариата за сътрудничество между Китай и страните от ЦИЕ, Асоциацията на областните управители на страните от ЦИЕ и Китай и Китайска народна асоциация за приятелство с чужбина. Четвъртата среща на местните лидери на страните от ЦИЕ и Китай ще се проведе само три месеца след Седмата среща на правителствените ръководители на държавите от формата \"16+1\", състояла се в София на 7 юли 2018 година. Целта на форума е да надгради постигнатите резултати и договорености от Срещата на върха, на която бяха очертани и „Насоките от София“.  Инициативата „16+1“ за сътрудничество между Китай и 16-те страни от ЦИЕ е важен механизъм за стимулиране на политическия диалог, инвестициите, търговските и икономическите отношения и сътрудничеството в широк кръг от области.  През последните години сътрудничеството на местно ниво във формат „16+1“ придоби по-голяма видимост чрез подкрепата за побратимяване на градове, провинции, регионите и общини на страните от ЦИЕ и Китай, и осъществяването на посещения с цел насърчаване на прекия обмен и сътрудничество на местно равнище. Дискусиите в София ще се съсредоточат върху развитието на сътрудничеството в областта на туризма, селското стопанство, индустриалните и демонстрационни зони и паркове, малките и средните предприятия. Програмата ще включва презентации и речи на говорители от България, Китай и страните от ЦИЕ. България вече е била домакин на два форуми на местните лидери в рамките на формата - Третата работна среща на Асоциацията на областните управители на страните от ЦИЕ и Китай, провела се в Пловдив на 19 октомври 2017 г., и на Първата среща на кметовете на столиците на страните от ЦИЕ и Китай в София на 27 септември 2016 г.   ", "date": "2018.10.01", "title": "София отново ще е домакин на среща \"16 плюс 1\" на 20 октомври"}
{"url": "http://epicenter.bg/article/Plamen-Dimitrov--1200-lv--na-chovek-sa-neobhodimi-za-pokrivane-na-osnovnite-nuzhdi/164811/2/0", "text": "Увеличенията на цените на стоките и услугите вече са факт – поскъпна хлябът, от днес се увеличава и цената на парното. Всичко това няма как да не тревожи хората. Това каза в предаването \"Лице в лице\" по БТВ президентът на КНСБ Пламен Димитров.  1,5 милиона пенсионери получават минимални пенсии. Само 1,4 милиона от българите могат да си позволят това, кеото им е нужно. А са им нужни поне по 1200 лева чисто на човек, за да се покрият основните семейни нужди, заяви Димитров.  При тези дадености всяко мръдване на тези разходи влияе негативно, добави той.  Повишаването на цените идва отвън, затова единственият ход, който имаме, е ръст на доходите. Бързо и спешно трябва да се преразгледа подпомагането на най-слабите. Това са около 2 милиона българи – пенсионери и работещи бедни. Пенсиите и енергийните помощи трябва да бъдат увеличени поне с 10% от началото на 2019 година, подчерта синдикалистът.  Той коментира и идеята на вицепремиера и лидер на ВМРО Красимир Каракачанов за социална кошница. Скептичен съм към непазарни мерки. Тази идея не стъпва на никаква методика, заяви Димитров.  Той е категоричен, че таванът за пенсиите трябва да падне. Хората трябва да разберат, че щом са внасяли, имат право да получат, посочи президентът на КНСБ.  По думите му политиците не искат таванът да падне, защото заради хиперинфлацията няколко десетки души ще получат петцифрени пеннсии, което не би изглеждало добре в очите на обществото.  ", "date": "2018.10.01", "title": "Пламен Димитров: 1200 лв. на човек са необходими за покриване на основните нужди"}
{"url": "http://epicenter.bg/article/Rumen-Radev-podpisa-ukaz-za-naznachavaneto-na-Lyudmila-Elkova-za-chlen-na-Upravitelniya-savet-na-BNB/164812/2/0", "text": "Със свой указ президентът Румен Радев назначи Людмила Елкова за член на Управителния съвет на БНБ. Людмила Елкова е доказан професионалист в сферата на финансите и икономиката с дългогодишен стаж в Министерство на финансите, съобщават от прессекретариата на президента.  В периода 2000-2002 г. е главен юрисконсулт в Дирекция \"Данъчна политика\" на Министерство на финансите, а от 2003 до 2009 г. е директор на същата дирекция. Отговаря за прогнозирането на бюджетните приходи и участва в разработването на консолидирания държавен бюджет и управлението на процеса по прогнозиране, анализиране и отчитане на изпълнението на бюджетните приходи, в частност на приходите от данъци и осигуровки, събирани от НАП и Агенция \"Митници\", както и във връзка с работата на международните финансови институции – МВФ и Световната банка.  Ръководител е на работни групи, свързани с хармонизацията на българското данъчно законодателство с европейското право в процеса на подготовка на присъединяването на България към Европейския съюз.  В периода 2003-2010 г. е член и заместник-председател на Съвета на директорите на Българската фондова борса.  Назначена е за заместник-министър на финансите през 2013-2014 г. и отговаря за държавния бюджет, държавните разходи, финансирането на общините, държавното съкровище и Дирекция \"Национален фонд\". В същия период е заместник-председател на Съвета на директорите на Печатницата на БНБ, алтернативен управител на МВФ за България, ръководител на българската делегация в Международната банка за икономическо-развитие-Москва, член на Управителния съвет на Държавен фонд \"Земеделие\", член на Управителния съвет на Националния доверителен екофонд.  От 2015 г. осъществява консултантска дейност в областта на финансите, държавните помощи, разработването, управлението и изпълнението на проекти, финансирани от Европейския съюз.  ", "date": "2018.10.01", "title": "Румен Радев подписа указ за назначаването на Людмила Елкова за член на Управителния съвет на БНБ"}
{"url": "http://epicenter.bg/article/Valya/164809/2/0", "text": " Редица анализатори твърдят, че президентът е на \"полусъединител\", сиреч е готов да се впусне в политиката. Затихва ли борбата между президент и премиер? Готви ли се Радев да замени Борисов?  Тези въпроси бяха отправени към журналиста Валерия Велева в сутрешния блок на тв България он ер.    И доказателство за това са реакциите, които дойдоха от политическите сили на Обръщението на Радев. Такава идея имаше преди години и президентът Георги Първанов - дори се говореше за изграждането на мемориал по испански модел. Тя обаче се сблъсква с крайно враждебната политическа среда у нас, с междуличностното противоборство на водещите политически играчи, с натрупаното разделение след 90-те години на миналия век. , заяви Валерия Велева.   Тя подчерта, че е сторонник на единството на нацията, но е скептична, че това може да стане. \"Обръщението на президента бе облечено в красиви фрази, но нямаше реална подплата\". Уви, според нея, този призив звучи по-скоро популистки, отколкото реално действащ.  . Излезе, че заради една годишнина – на Владайското въстание, чието значение малцина знаят, президентът предлага единение на нацията. Същият призив президентът Радев отправи и на 9 септември миналата година, предлагайки този ден да стане датата на българското помирение. Това няма как да стане, тъй този ден е оплискан с кръв и от едната, и от другата страна. Докато българската история не бъде прочетена правилно и безпристраство – единение няма да има\", категорична бе тя в \"България сутрин\".  заяви Валерия Велева и подчерта:   Тя посочи, че е хубаво президентът да се среща с всякакъв вид кръгове и утвърдени личности в обществото.  \"Глупаво и неполитически е да смятаме, че от тези кръгове може да се роди президентска партия.   Създаването на партия е тежък, къртовски труд, той изисква огромна енергия, хора, сподвижници. В екипа на президента не виждам такива хора, готови за нещо подобно. Ако започне партийна кариера, Радев не може по конституция да остане президент\", каза журналистът пред Bulgaria ON AIR.  \"  Трябва да е ясно, че част от високия рейниг на Радев идва и от анти-ГЕРБ позицията му, от критичня тон, който той има към управляващите и който се харесва на по-голямата част от хората. Радев беше избран като отрицание на партийността у нас. В момента, в който стане част от тази партийност, Радев ще загуби част от ореола си. Да, вероятно някои от екипа му внушават, че той трябва да \"материализира\" високия си рейтинг.  Но сега това би било погубно за него\", подчерта Велева.   Попитана дали Радев се разграничи от БСП , завявявайки, че партията не предлага алтернатива и че в момента едни предсрочни избори няма да решат нищо, Велева отговори, че президентът има пълното право и основание да дава оценката си за политическата ситуация в страната и в този случай той е бил прав. \"Радев не може да бъде брошка на ревера на БСП\", изтъкна още Валерия Велева.", "date": "2018.10.01", "title": "Валeрия Велева: Не вярвам Радев да повтори грешката на предшествениците си и да прави партия"}
{"url": "http://epicenter.bg/article/Prof--Lachezar-Traykov--Bolno-mi-e--kogato-se-govori-za-koruptsiya-mezhdu-lekari-/164814/2/0", "text": "Болно ми е, когато се говори за изключително тежка корупция между лекарите. За съжаление обаче системата така се е напаснала през годините, че язвите да не ни лютят, да не се усещат.  Това сподели в предаването \"Лице в лице\" неврологът проф. Лъчезар Трайков.  ,,Моделът, който имаме досега в здравеопазването, не бива да функционира повече. Ето защо реформа трябва да има, дано само издържи куражът на министъра и неговия екип. От друга страна здравеопазването ще става все по-скъпо, няма как да е другояче. Медикаментите се промениха, изследванията, процедурите... това ще води до оскъпяване. Грешно е да си мислим, че цените ще бъдат както преди 10 години'', посочи той.  ,,Пациентът остава с убеждението, че няма никакъв труд от наша страна. Създава се усещането, че искаме да икономисаме нещо от изследванията, което е ужасно. Между нас и пациентите стои една пропаст. Те изпитват усещането, че нещо им се спестява, че нещо се крие от тях. Тази фрустрация между лекари и пациенти трябва да изчезне'', коментира още професор Трайков.  ,,Много от младите ми казват, че докато завърши настоящата реформа, ще им мине младостта. Затова си взимат дипломите оттук и си заминават'', каза той.  ,,Вторият модел – този с допълнителната застраховка – е много сходен с френския. Уверявам ви, той работи перфектно във Франция. Мисля, че и тук ще бъде доста сполучлив вариант'', завърши по темата за новата визия на здравеопазването ни проф. Лъчезар Трайков.", "date": "2018.10.01", "title": "Проф. Лъчезар Трайков: Болно ми е, когато се говори за корупция между лекари "}
{"url": "http://epicenter.bg/article/Prof--Ivan-Ilchev--Makedonskite-istoritsi-sa-pobeditelyat-na-referenduma-/164815/2/0", "text": "Референдумът за името на Македония беше смазан, защото много македонци не искаха да покажат, че са против Европейския съюз и НАТО. Това каза в предаването \"Още от деня\" по БНТ историкът проф. Иван Илчев.  Ако има категоричен победител на референдума, това са македонските историци. Това, което са писали през последните десетилетия, няма как да не се отрази на нагласите на македонците, заяви проф. Илчев.  Единственият случай на Балканите, в който се създава враждебност към националността, от която си произлязъл, е Македония. От Междусъюзническата война насам там се води активна антибългарска пропаганда. Проблемът е съзнаването на собствената идентичност, посочи историкът.  Не си даваме сметка за албанския фактор. В момента албанската етническа територия е на 60 км от българската граница. Трябва да сме много внимателни и да си даваме сметка какво се случва, каза още проф. Иван Илчев.  От чисто политическа гледна точка опозицията си беше направила сметката, че с тези резултати на референдума бойкотът е масов, заяви Мирослав Ризински от Български културен клуб-Скопие.  По думите му все още не е ясно дали опозицията ще подкрепи премиера Зоран Заев в парламента. Трябва да се проведат преговори с всички политически лидери, добави Ризински.  Той подчерта, че националният интерес на България в случая е да има една стабилна и силна съседка на запад. ", "date": "2018.10.01", "title": "Проф. Иван Илчев: Македонските историци са победителят на референдума "}
{"url": "http://epicenter.bg/article/Plamen-Dimitrov--Nay-bednite-nyama-da-mogat-da-izdarzhat-zimata--a-tova-sa-nad-2-miliona-dushi-/164816/2/0", "text": "  \r\n Мрачната статистика представена от президента на КНСБ Пламен Димитров беше в отговор на въпроса дали пълзящите нагоре цени не водят до ново обедняване на хората в страната. \r\n В предаването \"Лице в лице\" по бТВ Димитров каза още, че през лятото са алармирари правителството за предстоящото увеличение на цените и послествията за хората с ниски доходи. \r\n   \r\n „Само 1,4 милиона от българите могат да си позволят това, кеото им е нужно, а са им нужни поне по 1200 лева на човек”, заяви председателя на КНСБ.  \r\n   \r\n Милион и 500 хиляди са само пенсионерите с пенсия, която ги поставя под прага на бедността. \r\n 75% от домакинствата са под прага на бедност и не могат да осигурят дрехи  и храна за децата си. \r\n Сериозна част от населението не може де си отопли жилището през зимата. \r\n Много голяма част от хората с доходи по 250 лв. за член от семеството дават по 25% от тази сума като разходи за жилището си.  \r\n Най-бедните няма да могат да издържат, а това са над 2 милиона души, българи, коментира още Пламен Димитров. \r\n   \r\n \r\n   \r\n \"Скептичен съм към непазарни мерки, трябват пазарни мерки\", коментира Димитров предложението на Пламен Порожанов хлябът да бъде продаван без надценка. \r\n   \r\n Той е категоричен, че  \r\n   \r\n Димитров коментира още, че трудно търговските вериги ще отговорят на призива за фиксирани цени на стоките от първа необходимост,  каквото е предложението на Красимир Каракачанов.  \r\n   \r\n \"Прага на бедност се определя точно от тази кошница\", допълва той. \"Можем да я мерим и да я гледаме как расте, но трябва да е ясна методиката. Само да я мерим няма смисъл. \r\n Не е нуждо да се мери толкова, защото е ясно колко са бедни хората, трябва да им се помогне да не са бедни\", каза в заключение Димитров. \r\n", "date": "2018.10.01", "title": "Пламен Димитров: Най-бедните няма да могат да издържат зимата, а това са над 2 милиона души!"}
{"url": "http://epicenter.bg/article/Za-parvi-pat-u-nas-shte-ima-obvinenie-na-magisgrat--obyavi-shefat-na-KPKONPI-Plamen-Georgiev/164817/2/0", "text": "  Това заяви председателят на Комисията за противодействие на корупцията и отнемане на незаконно придобитото имущество /КПКОНПИ/ Пламен Георгиев в интервю за БТА.   \"  Ние извършихме проверка и по сигнал за конфликт на интереси срещу премиера. Но сами разбирате, че това, което КПКОНПИ прави, после подлежи на оценка от други органи - ние събираме данни за престъпна дейност, после се произнася прокуратурата; събираме данни за незаконно придобито имущество или за конфликт на интереси, после се произнася съдът\", обяснява още той.   Според Георгиев \"житейски нещата изглеждат по един начин, а когато се запознаеш с данните, документите и доказателствата - по друг. \"Например, конфликтът на интереси е доста различен от житейското виждане на нещата. Много хора си мислят, че когато роднини работят в една държавна институция - значи има конфликт на интереси.   Според закона, роднинската връзка, сама по себе си, не е конфликт на интереси. За да има конфликт на интереси, трябва да има длъжностно лице, което извършва действия по служба и то в частен интерес. След като няма един от тези три елемента, няма и конфликт на интереси. Законът е поставил ясни критерии, той трябва да се спазва за всички. Това че някой е определен по медиите като лице в конфликт на интереси или престъпник, не значи, че непременно е виновен. Ние работим само с доказателства, събрани по реда на закона\", обяснява още шефът на КПКОНПИ.   В интервюто той споделя, че много от постъпилите сигнали до комисията са от рода на: \"Моят съсед спи до обед, а кара много скъпа кола\" и не засягали длъжностни лица.  \"По закон КПКОНПИ разследва само длъжностни лица и то по високите етажи на властта - министри, зам.-министри, магистрати. Олигарси разследваме единствено по линия на събиране на информация за отнемане на незаконно придобито имущество и то, когато прокуратурата им повдигне обвинение. Тогава проверяваме за несъответствия в приходите и разходите от над 150 000 лв. за период от 10 години назад\", обяснява Георгиев.   Според него имало неща, които биха могли да помогнат на ведомството му \"да не бъдем понякога с вързани ръце\". Като пример в тази посока, той се обяви за правото на комисията да задържа лица. \"Това не значи да създаваме оперативна група за задържане, а само да разполагаме с правомощия, които да улесняват работата ни. Защото ето какво става сега. Водим проверка за корупция, за даване на подкуп. Трябва да уведомим органа, който има право да задържа - МВР, те да подсигурят оперативна група и да направим план за съгласувани действия.   Правомощие за задържане има дори охраната на съдебната власт, а органът, който разкрива корупционни престъпления трябва да звъни на тел. 112! Ако имахме право да задържаме, много по-бързо щеше да се случва всичко и много по-малко хора щяха да бъдат ангажирани в една акция, което значи и по-малка вероятност за теч на информация. А течът на информация при акциите срещу корупционните престъпления е огромен проблем\", заяви още Георгиев.   ", "date": "2018.10.01", "title": "За първи път у нас ще има обвинение на магисграт, обяви шефът на КПКОНПИ Пламен Георгиев"}
