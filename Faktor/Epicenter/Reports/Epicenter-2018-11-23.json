{"url": "http://epicenter.bg/article/Gen--Kircho-Kirov--Veroyatnostta-ot-voenen-sblasak-mezhdu-Kosovo-i-Sarbiya-e-malka-/168994/2/0", "text": "Вероятността от военен сблъсък между Косово и Сърбия е малка, но напрежението ще остане високо. Това прогнозира в обзорното предаване на Радио \"Фокус\" началникът на Националната разузнавателна служба в периода 2002-2012 г. ген. Кирчо Киров.  „На този етап няма да се стигне до един такъв тежък проблем като разделянето на една част от Косово и присъединяването ѝ към Сърбия и обратно – този проблем е свързан огледално с отделянето на южната част на Сърбия – долината на Прешево, Медведжа и Бояновац. Но това напрежение ще продължи и ще изцежда силите и на двете държави. В последните дни очевидно се засилиха тези спекулации, защото имат добра основа и това са действията на косовската полиция в Северно Косово, главно в косовска Митровица\", анализира ситуацията ген. Киров.  Ген. Кирчо Киров каза още, че конфликтът между Сърбия и Косово се подклажда от геополитическия сблъсък между САЩ и Русия. Косово, обаче, е в по-добра позиция, защото е подкрепен изцяло от Запада, докато Сърбия разчита единствено на Русия, уточни ген. Кирчо Киров и добави, че напрежението прави целия регион непримамлив за чужди инвестиции.  ", "date": "2018.11.23", "title": "Ген. Кирчо Киров: Вероятността от военен сблъсък между Косово и Сърбия е малка "}
{"url": "http://epicenter.bg/article/VMRO--Mediynata-komisiya-v-NS-prie-da-razgleda-i-raboti-po-predlozheniyata-ni-sreshtu-falshivite-novini/168923/2/0", "text": "Комисията по културата и медиите в 44-ото Народно събрание прие да разгледа и работи по предложенията ни срещу фалшивите новини. Това се казва в прессъобщение на ВМРО – Българско национално движение. На заседанието на комисията въпросът, повдигнат преди седмица от воеводите, е бил дискутиран, а представителят на ВМРО в комисията по култура и медии Красимир Богданов е изложил позицията, която е изготвена от него, депутата Александър Сиди, евродепутата и заместник-председател на ВМРО - БНД Ангел Джамбазки и медийния съветник на партията Екатерина Анева.   Идейният проект беше представен пред ръководствата на медиите в страната на кръгла маса в Народното събрание. Чуха се различни мнения, но общото становище потвърди, че няма място за колебания в борбата с фалшивите новини. Това се потвърждава и от интереса на народните представители от другите партии, които са в медийната комисия. Те се обединиха около идеята да се направи отново кръгла маса, на която проблемът да бъде поставен и пред институциите в страната. По настояване на председателя на комисията Вежди Рашидов на обсъждането ще бъдат поканени и представителят на ВМРО в ЕП Ангел Джамбазки и комисарят по „Цифрова икономика и цифрово общество“ в ЕК Мария Габриел.     Фалшивите новини ни заливат ежедневно и вероятно към днешна дата са заели по-голямата част от информационния поток. Ето защо ние от ВМРО се заехме и изготвихме пакет от идеи, които биха дали нужните инструменти за регулация на информационния поток и справяне с проблема „фалшиви новини”.   Създателите на фалшивите новини можем условно да разделим в две групи. В първата група са онези сайтове, които са платени от хора с определена кауза и целят очернянето и оклеветяването на някого. Това са т.нар. „медийни бухалки”, чрез които обикновено се разчистват политически сметки. Чрез тях за кратко време бързо се разпространява текст с невярно съдържание, който уврежда имиджа на някого. Такъв вид фалшиви новини се активират по поръчка и са платени. Втората група са автори на фалшиви новини, които целят единствено многобройни „влизания” в сайтовете си и така печелят от реклама. Те обикновено използват шокиращи заглавия, които да привлекат внимание, а текстът в „новината” обикновено не носи заявената информация и почти винаги в края му е отбелязано, че написаното няма общо с действителността и е фикция на автора. И двете групи сайтове въвеждат в заблуждение потребителите с цел формирането на печалба. Понякога тези подвеждащи сайтове работят и по двата начина.   Когато започнахме да изследваме този проблем с изненада установихме, че всъщност в българското, а и в европейското законодателство, не са закрепени текстове, които да регламентират разликите между интернет платформа за информационен поток или „медии”, и всички останали сайтове - лични блогове, страници, сайтове за споделяне на информация и т.н. Оказва се, че сайт на голяма търговска марка вериги и сайт на реномирана и утвърдена медия подлежат на еднаква регулация - тоест никаква. Ето защо, първо се опитахме да направим някакъв модел, по който да отделим информационните сайтове от всички други в интернет пространството и да вкараме медиите под регулацията на СЕМ – органът, който по закон така или иначе е призван да регулира медийното съдържание. Оказва се, че това, което обединява всички медии - било то вестници, телевизии, радиа или интернет платформи, е възможността за сключване на договори за медийно отразяване на различни събития (например политическа реклама по време на избори), както и договори за търговска реклама.   По този начин достигнахме до извода, че за да може да направим регулация на интернет медиите е добре да се създаде специален домейн поддържан от държавна институция, например „.media“, в който домейн да се регистрират всички онези информационни платформи, които искат да се възползват от възможностите на медиите, а именно да сключват договори за медийно отразяване и реклама. По този начин всички, които са регистрирани в държавния медиен домейн, ще бъдат регулирани от СЕМ и, разбира се, ще търпят санкции при разпространяването на фалшиви новини.   Всички останали сайтове няма как, а и с оглед свободата на словото не трябва, да подлежат на регулация на съдържанието. Въпреки това, както вече подчертахме, авторите на текстове в сайтове за фалшиви новини се движат по ръба на закона и чрез подвеждане печелят на гърба на обикновения потребител. Авторите и разпространителите на такова съдържание трябва да носят отговорност за това. В тези интернет платформи, обаче, липсва информация за авторските колективи, адрес за кореспонденция, лице за контакт и т.н. и деянията им остават безнаказани.   Решението на този въпрос се оказа, че е записано в европейския регламент GDPR, където за лични данни на потребителя се счита и IP адресът на устройството, от което се влиза във всеки интернет сайт. Това означава, че чрез промяна на Закона за личните данни, за да бъде имплементирана нормата на GDPR, трябва да се създаде текст, който да указва, че на всеки сайт със съдържание на български език трябва задължително да се упомене кой е администраторът на личните данни (когато нормата изисква такъв) или лице за контакт и адрес за кореспонденция с него.   По този начин всички сайтове ще излязат на светло и в тези, в които се разпространяват фалшиви новини, ще има лице за контакт, което ще носи съдебна отговорност по граждански ред за невярната и позоряща информация, която разпространява. Така и достъпът до всички сайтове, които не отговарят на европейския регламент, може да бъде блокиран за потребителите от България. ", "date": "2018.11.23", "title": "ВМРО: Медийната комисия в НС прие да разгледа и работи по предложенията ни срещу фалшивите новини"}
{"url": "http://epicenter.bg/article/Na-parviyat-Natsionalen-sbor-za-edinenie-na-balgarite-nyama-da-badat-kaneni-partiyni-lideri/168925/2/0", "text": "На 26 ноември, в 11 часа, в Народния театър \"Иван Вазов\" ще се проведе Всенароден сбор за единение. Сдружение \"Единение\" с председател академик Стефан Воденичаров, което обединява учени, бизнесмени, общественици и интелектуалци, както и 32 граждански организации, подготвя това първо по рода си събитие.   На него няма да бъдат канени партийни лидери, президент, премиер и други официални лица. Инициаторите отхвърлят всякаква политическа обвързаност и попечителство. От Лондон пристига за участие представителката на \"Милениум\" д-р Велислава Петрова.   Инициаторите разбират единението не като помирение по отношение на исторически събития и факти, а като обединение около общи цели и приоритети за бъдещето развитие и просперитет на България. За това ще бъде предложено да се приеме Доктрина за развитието на страната. По време на сбора ще бъдат приети два важни документа - \"Решения за институционални стъпки за национално единение\" и \"Възгледи за националните цели и приоритети за устойчиво развитие на България“.   Както става известно, привържениците на единението ще предложат да се създаде Институт за национална памет, който да направи исторически обективна оценка на дейността и архивите на Държавна сигурност от 1925 г. до сега. В Института да се включи и дейността на Комисията по досиетата. Според авторите, това ще бъде съществена стъпка към национално помирение.   На сбора за пръв път ще прозвучи песента \"Молитва\" по текст на поета Александър Петров, в която се пее \"Стига вече омраза\". Писана е през 1994 г., но е спряна от разпространение, защото \"не й било дошло времето\". Песента ще бъде изпълнена в залата на Народния театър от група \"Фактор\", с участието на Маргарита Хранова, Орлин Горанов и Роберта.", "date": "2018.11.23", "title": "На първия Национален сбор за единение на българите няма да бъдат канени партийни лидери"}
{"url": "http://epicenter.bg/article/Nakazvat-direktora-na-Natsionalniya-institut-za-kulturno-nasledstvo-zaradi-muzeya-na-Levski-v-Yablanitsa/168962/2/0", "text": "Инспекторатът към Министерството на културата проверява за неизпълнение на служебните задължения директора на Националния институт за недвижимо културно наследство. Това каза министърът на културата Боил Банов по време на парламентарния контрол в отговор на депутатски въпрос за състоянието на къщата музей \"Васил Левски\" в с. Батулци, община Ябланица, предаде БТА.  Банов отбеляза, че с писмо от 20 юни т.г. кметът на община Ябланица е поискал от Националния институт за недвижимо наследство да излъчи свой представител и да предложи дата за свикване на комисия по чл. 73, ал. 1 от Закона за културното наследство заради лошото състояние на музея.  По думите на Банов Националният институт не е уведомил Министерството на културата за постъпилото искане. Направена проверка в деловодната система е установила, че и към настоящия момент отговор на Националния институт до кмета на общината не е изпратен.  Поради това срещу директора на Националния институт за недвижимо културно наследство се извършва проверката от Инспектората на МК, поясни Банов и допълни, че ще бъде потърсена и дисциплинарна отговорност.  ", "date": "2018.11.23", "title": "Наказват директора на Националния институт за културно наследство заради музея на Левски в Ябланица"}
{"url": "http://epicenter.bg/article/V-Komisiyata-po-byudzheti-na-Evropeyskiya-parlament-byaha-glasuvani-pet-doklada-s-dokladchik-Nedzhmi-Ali/168964/2/0", "text": "На 21 ноември по време на заседание на Комисията по бюджети на Европейския парламент в Брюксел беше гласувана голяма партида доклади, като отново мнозинството от тях имат директна връзка със следващата Многогодишна финансова рамка (2021-2027) на ЕС. За пет от приетите досиета докладчик бе българският евродепутат Неджми Али.   Първото досие бе становище от Комисията по бюджети до Комисията по земеделие и развитие на селските райони по предложение на Европейската комисия за регламент на Европейския парламент и на Съвета за създаване на правила за подкрепа на стратегическите планове, които държавите-членки трябва да разработят в рамките на Общата селскостопанска политика (Стратегически планове на ОСП). Тези планове следва да бъдат финансирани от Европейския фонд за гарантиране на земеделието (ЕФГЗ) и от Европейския фонд за развитие на селските райони (ЕФРСР). Неджми Али беше парламентарен докладчик по становището, като в хода на гласуването 100% от предложените позиции на българския евродепутат бяха приети с мнозинство.   Второто досие отново беше становище от Комисията по бюджети до Комисията по земеделие и развитие на селските райони. Становището визира финансирането, управлението и контрола върху общата селскостопанска политика. По това становище Неджми Али беше докладчик от АЛДЕ.   Третият документ, изготвен от българският евродепутат в качеството му на парламентарен докладчик, бе становище от Комисията по бюджети до Комисията по бюджетен контрол по предложение на  Европейската комисия за Регламент на Европейския парламент и Съвет за създаването на Програма на ЕС за борба с измамите. Докладчикът отново подчерта двете основни цели на новата програма, а именно: защита на финансовите интереси на ЕС и подкрепа за взаимната административна помощ между митническите власти в страните-членки и Комисията.   Следващият документ беше становище до Комисията по граждански свободи, правосъдие и вътрешни работи по предложението на Европейската комисия за създаване на Фонд за убежище и миграция. Неджми Али, като докладчик от АЛДЕ подчерта: „Общата цел на Фонда за убежище и миграция като елемент от Многогодишната Финансова рамка е да предостави финансова и техническа подкрепа на държавите - членки за осигуряване на устойчиво управление на предизвикателствата, свързани с убежището, миграцията и външните граници.“   Последното гласуване бе посветено отново на становище до парламентарната Комисия по граждански свободи, правосъдие и вътрешни работи във връзка с предложението на Европейската комисия за трансформиране на съществуващия Европейски офис за подкрепа на убежището в пълноценна Агенция на ЕС по убежището.   Българският евродепутат в качеството си на докладчик от АЛДЕ подчерта, че целта на това предложение е новата агенция да улесни изпълнението и подобри функционирането на Общата европейска система за убежище.", "date": "2018.11.23", "title": "В Комисията по бюджети на Европейския парламент бяха гласувани пет доклада с докладчик Неджми Али"}
{"url": "http://epicenter.bg/article/Petkov--Nad-5-400-litsa-s-uvrezhdaniya-sa-zapochnali-rabota-s-posrednichestvoto-na-Agentsiyata-po-zaetostta/168965/2/0", "text": "За деветмесечието на 2018 г. над 5 400 лица с увреждания са започнали работа с посредничеството на Агенцията по заетостта. Това каза министърът на труда и социалната политика Бисер Петков от трибуната на Народното събрание в отговор на депутатски въпрос относно интеграция на хората с увреждания на пазара на труда, предаде агенция „Фокус“.   „Националният план за действие по заетостта е оперативен документ, който се приема ежегодно в Министерския съвет и очертава мерките и целевите групи на пазара на труда, размерите на средствата и тяхното разпределяне. По данни на Агенция по заетостта за деветмесечието на 2018 г. безработните лица с трайни увреждания намаляват със 727 лица в сравнение с деветмесечието на 2017 г., като тенденцията за намаляване при тази група се отчита от 2015 г.“, заяви Петков.   Социалният министър посочи още, че данните от националната статистика също сочат положителна тенденция на намаляване на коефициент на безработица и увеличаване на коефициент на заетост на хората с увреждания. „Чрез провеждането на активна политика на пазара на труда през последните три години се очерта положителна тенденция на нарастване на включените в заетост регистрирани безработни лица с увреждания. Общият брой безработни лица, включени в пазара на труда през 2015 г., е 8179, през 2016 г. – 10 407, а през 2017 г. – 10 742 лица. И през 2018 г. безработните лица с трайни увреждания са включени като приоритетна целева група на активната политика на пазара на труда. За деветмесечието на 2018 г над 5 400 лица с увреждания са започнали работа с посредничеството на Агенцията по заетостта, като повече от 1 800 от тях са включени и в субсидията на заетост“, обясни Петков.   Той посочи, че традиционно интересът към Националната програма за заетост и обучение на хора с трайни увреждания е изключително голям заради пълното финансиране, което покрива риск от ограничените физически възможности на лицата и честото им отсъствие по болест.  ", "date": "2018.11.23", "title": "Петков: Безработицата сред хората с увреждания намалява"}
{"url": "http://epicenter.bg/article/Elena-Shekerletova-e-noviyat-ni-poslanik-v-Germaniya-/168966/2/0", "text": "Елена Радкова Шекерлетова е новият посланик на България във Федерална република България. Тя заема ръководния пост в посолството ни в Берлин с Указ 266, подписан от президента Румен Радев и публикуван в днешния брой на \"Държавен вестник\".  С предния указ №265 е освободен досегашния шеф на мисията ни в Германия Ради Найденов.  Елена Шекерлетова започва своята кариера в дипломацията през 1992 година, когато по¬стъпва на работа в Министерство на външните работи. Заемала е експертни и ръководни длъжности в различни управления и дирекции.  Професионалното й развитие преминава през посолствата на България във Виена, Берлин и Дипломатическото бюро – Бон. От септември 2011 г. е била временно управляващ посолството във Виена, а от месец март 2012 г. е извънреден и пълномощен посланик на Р България в Австрия.  Тя е завършила право в Софийски университет „Св. Климент Охридски”.   Владее немски, испански, английски, руски, китайски.   С указ №261 на президента Иван Петков е освободен от поста посланик на България в Македония. С указ №262 за шеф на дипломатическата ни мисия в Скопие е назначен Ангел Ангелов.   ", "date": "2018.11.23", "title": "Елена Шекерлетова е новият ни посланик в Германия "}
{"url": "http://epicenter.bg/article/Menda-Stoyanova--Ne-kupuvayte-stari-taralyasnitsi---video-/168971/2/0", "text": "\"Промяната в Закона за местните данъци и такси не цели вдигане на данъците, а да се въведе компонент, даващ отражение върху размера на данъка и да се стимулира купуването на по-екологични коли, а не на стари таралясници\". Това заяви в Пловдив председателят на бюджетната комисия Менда Стоянова, предаде местният сайт Plovdiv24.bg. По думите й автомобилите с евросертификат евро 4, тоест колите, произведени след 2005 г и насам, ще имат 20% намаление на данъка чрез новия коефициент. Увеличение ще имат само съвсем старите коли.  \"Да, ще има и двойно увеличение, но от 26 на 40 лева. Ако 2 лева месечно е наказание, значи, ще е наказание за хората\", поясни Стоянова. Тя дори подчерта, че подобен избор - да се купува по-екологична кола, ще допринесе за подобряване качеството на въздуха в Пловдив, който е един от градовете с по-мръсен въздух. Председателката на бюджетната комисия каза също, че в последните 3 години се отчита ръст на минималната работна заплата с 8-10%. \"Движим се много бавно, но посоката е правилна\", поясни в тази насока Стоянова. ", "date": "2018.11.23", "title": "Менда Стоянова: Не купувайте стари таралясници!"}
{"url": "http://epicenter.bg/article/MVR-v--cherniya-petak--Pazete-se-ot-dzhebchii-v-molovete/168901/3/0", "text": "Очаква се струпване на автомобили в района на моловете и големите магазини заради „черния петък“, съобщават от пресцентъра на МВР.   От полицията припомнят, че често големите търговски сгради, в които се концентрира събирането на много хора в деня на т. н. „черен петък“, са обект за извършителите на джебчийски кражби, които в повечето случаи се възползват от невниманието на клиентите и слабия контрол върху личните им вещи, за да отнемат пари, документи и мобилни телефони.   Потенциални жертви обикновено са клиенти, чието внимание е привлечено от други фактори. Експертите препоръчват в такива случаи да не се носят скъпи мобилни телефони, пари и документи във външните джобове или на лесно достъпни места и в никакъв случай вещите да не се оставят без надзор и пряк визуален контакт.    От Главна дирекция „Национална полиция“ напомнят на потребителите на интернет да не се доверяват на сайтове, на които не е посочено конкретно юридическо лице и ЕИК на фирмата. Засилена бдителност е необходима при пазаруване в новосъздадените сайтове. Особено предпазливо трябва да се обръщат потребителите към сайтове, представящи се за български, на които е посочена чуждестранна сметка за плащане.", "date": "2018.11.23", "title": "МВР: Пазете се от джебчии в моловете"}
{"url": "http://epicenter.bg/article/Eksperti-v-spor--Shte-mine-li--Turski-potok--prez-Balgariya-i-shte-ima-li-Vtora-atomna/168904/4/0", "text": "На фона на сериозното политическо оживление по енергийната тема в последно време, въпросите „Ще бъде ли България част от „Турски поток” и „Ще се реализира ли проектът за АЕЦ „Белене” не получиха еднозначен отговор от експертите в студиото на БТВ.   И проф. Атанас Тасев, и Васил Начев дадоха множество аргументи в подкрепа на напълно противоположните си мнения.   Според Начев у нас има „необяснима еуфория” след вчерашната публикация в „Комерсант”, от която се подразбира, че вече е решено трасето на газопровода да мине през България. По думите му в текста никъде не се говори нито за често споменавания от нашите управляващи газов хъб, нито за това тръбата да изпълнява условията на Третия енергиен пакет на ЕС (т.е. напр. инфраструктурата да е отворена и за доставчици извън „Газпром”).   „Всички разговори, които са водени, са на политическа основа. Политиците говорят каквото си искат, защото те никога не плащат”, подчерта той и попита, на този фон, какво ще прави България по отношение на загубите от спирането на стария транзитен газопровод.   Според Тасев, обаче, вчерашната статия е част от традиционните стъпки на руската енергийна дипломация. Той допълни, че стотиците милиони, които България е трябвало да получи за старата тръба, сега могат да бъдат инструмент за получаване на по-добри условия за транзит.   Двамата експерти се разминаха и по темата за „Белене”. Проф. Тасев подчерта, че проектът е минал стрес тестове и при завишените условия след инцидента с „Фукушима”. По думите му това означава, че нова екооценка може да бъде извършена в съкратени срокове.   Начев обаче е на мнение, че издаването на нови разрешителни от Брюксел ще забави проекта допълнително и вече шансът за намиране на стратегически инвеститор е минимален.", "date": "2018.11.23", "title": "Експерти в спор: Ще мине ли „Турски поток” през България и ще има ли Втора атомна"}
{"url": "http://epicenter.bg/article/Aleks-Aleksiev--Evropa-izbira-da-se-podchini-na-islyama-/168900/11/33", "text": " по който е поела европейската цивилизация. На 9 ноември в Берлин канцлерът Меркел изнесе реч по повод отбелязването на 80-годишнината от нощта на погрома, наричана още „Кристалната нощ”.   се смята за началото на Холокоста. За тези, които са запознати с нацистката история, много преди въпросното събитие е имало ясни знаци за това какво предстои да се случи.   и са вкарани в изпълнение още в периода до Нюрнбергските закони от септември 1935 г, с които евреите са изключени от германското общество, забранено им е да заемат публични длъжности, да се женят за германци и на практика са превърнати в безправни изгнаници в собствената си страна. Хитлер разяснява подробно пред военните си командири своите планове да унищожи евреите в речта си в Оберзалцберг от 22 август 1939 г.   като лидера на лейбъристите в Обединеното кралство Джереми Корбин, че няма защо да се крият. „Кой в крайна сметка”, заявява Хитлер, „днес говори за изтребването на арменците?”.   и приемаща пандемични пропорции в мюсюлманските общности там. Затова тя трябва да бъде поздравена, макар да не бе достатъчна искрена, защото пропусна да спомене, че тази експлозия на антисемитизъм бе в голямата си част причинена от нея.   Тя забрави да спомене и че положи максимални усилия, за да лансира и разпространява ужасната си политика, опитвайки се да принуди Източна Европа да вземе мигранти, които са доказали, че не желаят да се интегрират. Макар че Меркел е на път да си отиде, не е далече времето, когато синагогите и еврейските фирми в Германия ще бъдат охранявани от войници, както е вече във Франция.   На 25 октомври с решение, задължително за 47 европейски държави, ЕСПЧ отхвърли петицията с австрийски вносител и постанови, че императивите за „религиозен мир” и „взаимна толерантност” са по-важни от свободата на словото. В този конкретен случай вносителят на петицията е попитал на семинар дали бракът на Мохамед с шест годишно момиче, консумиран три години по-късно, е представлявал случай на педофилия. В своето решение съдът постановява, че опетняването на името на Мохамед не е защитено от свобода на словото, независимо от фактическите доказателства. Оттук може да се очаква като последица забраната на критиките към исляма.   То освобождава Исляма от възможността да бъде обект на въпроси към него, и то сега, когато атаките срещу християнството и юдаизма са факт и са широко практикувани. За да разберем какво означава това на практика, си струва да си припомним декларацията от Кайро от 1990 г. за правата на човека в Исляма, която беше одобрена от всички 57 държави-членки на Организацията за ислямско сътрудничество.   Шариатът е създадена от човека доктрина, която идва по-късно от Корана и е предназначена да обслужва интересите на арабския империализъм след Мохамед, като налага дискриминация и насилие срещу християни и евреи и в най-добрия случай третира жените и немюсюлманите като граждани втора ръка.   включително към най-радикалните изражения на ислямска нетърпимост под фалшивия претекст, че тези критики представляват ислямофобия.  Сега те са на път да постигнат тази цел с помощта на Европейския съд за правата на човека.   ", "date": "2018.11.23", "title": "Алекс Алексиев: Европа избира да се подчини на исляма "}
{"url": "http://epicenter.bg/article/Baletat--Snezhanka--za-parvi-pat-v-Balgariya-/168732/6/0", "text": "  Държавна опера Варна при Театрално-музикален продуцентски център Варна поднася на своите зрители за Коледа 2018 истински балетен празник. III МЕЖДУНАРОДЕН БАЛЕТЕН ФОРУМ, който ще се проведе от 22 ноември до 16 декември, в рамките на XIX КОЛЕДЕН МУЗИКАЛЕН ФЕСТИВАЛ, ще изненада публиката с цели пет балетни заглавия, в които ще танцуват звезди на руския балет и избрани с кастинг балетни артисти от 14 националности.   Особен интерес предизвиква премиерата на балетът    по музика на П. И. Чайковски, първа постановка в България. Наричат „Снежанка“ „четвъртият балет“ на Чайковски, макар че той няма такъв балет. Но е написал музика за пиесата „Снежанка“ по приказката на Александър Островски.   Държавният театър за опера и балет в Красноярск също има своя хореографска версия за този балет, върху която е развита и варненската постановка на „Снежанка“ с участието наизбрани с кастинг солисти от Русия, България, Италия, Испания, Франция и други страни. В главните роли ще аплодираме Анастасия Осокина, Иван Карнаухов (5 декември) и Анастасия Нигматулина, Иван Карнаухов (8 декември).    „Снежанка“ е едно от най-вдъхновените съчинения на Чайковски, в което той е вложил и национален руски колорит. В партитурта на балета, освен музиката, създадена за пиесата на Островски, е включена и музика от други произведения на Чайковски: Първа симфония «Зимние грезы», Серенада за струнен оркестър, Голяма соната за фортепиано и др.   III Международен балетен форум – Варна 2018 ще ни срещне с класическата хореографска версия на Александър Горский   от Хертел, в главните роли с Елена Свинко и Марчело Пелицони (30 ноември) и премиерните балетни постановки на Варненската опера от тази година   от Прокофиев, хореография Сергей Бобров, с Елена Свинко в главната роля (22, 26 ноември) и   от Чайковски, хореография Мариус Петипа и Лев Иванов, хореографска редакция Сергей Бобров. Главните роли в „балета на балетите“ ще защитят: Одета/Одилия – Елена Свинко, Принц Зигфрид – Марчело Пелицони, Ротбарт – Максим Иконостасов, Бино – Франческо Бруни (15 декември) и Одета/Одилия – Анастасия Белоногова, Принц Зигфрид – Франциско Руис, Ротбарт – Павел Кирчев, Бино – Франческо Бруни (16 декември).   Задължителна за коледното настроение е и любимата ни, добре позната   от Чайковски, хореография Сергей Бобров, която също ще има две представления с различни солисти. Главните персонажи ще пресъздадат: Мари – Елена Свинко, Принц – Марчело Пелицони, Дроселмайер – Константинос Каравос, Крал на мишките – Павел Кирчев (12 декември) и Мари – Анастасия Белоногова, Принц – Франциско Руис, Дроселмайер – Константинос Каравос, Крал на мишките – Павел Кирчев, малката Мари – Нeрея Асторя (13 декември).   : ТМПЦ Варна, пл. «Независимост» 1, Основна сцена: понеделник-петък 9:00-13:30 и 14:30-20:00; събота 10:00–13:30 и 14:30-19:00 ч.; неделя 11:00-16:00, тел. 052 665 022; тел. 052 665 051, 052 665 020; www. operavarna.com  : всеки ден 10:00-21:00, почивка 14:00-14:30 и 16:30-17:00, тел. 052 685 214 чрез услугата  : …    ", "date": "2018.11.23", "title": "Балетът „Снежанка“ за първи път в България!"}
{"url": "http://epicenter.bg/article/Yordan-Lechkov--Nyama-da-procheta-knigite-na-Stoichkov-i-Berbatov-/168952/8/0", "text": "Вицепрезидентът на БФС Йордан Лечков обяви, че не е чел и няма и да прочете нито една от двете автобиографии, която се появиха на пазара у нас в последните седмици - на Христо Стоичков и Димитър Бербатов.  \"Нито едната книга съм чел, нито другата. Нито ще ги прочета. Такива са ми разбиранията. Това са футболисти, които имат хубави кариери. За футболните качества на Стоичков и на Бербатов съм казвал само хубави неща. За мен това, което говорят и разказват, не представлява интерес. Аз съм присъствал на по-голяма част от тези случки. По-важното е да видим кой колко ще се изтъргува или ще си продаде автобиографиите. За мен това не е начин на добро приятелство и отношение към всички хора, които са живели около теб. Който каквато и книга да напише, ни най-малко не ме интересува\", сподели Лечков в предаването \"Домът на футбола\" по Диема спорт, предава \"Фокус\".  Той говори и за националния отбор.  \"Съгласен съм с мнението на Бодуров, че трябва и класа, освен себераздаване. На мен ми се иска винаги повече, но трябва да бъдем реалисти и да се вижда с какво разполагаме. Но тези момчета биха Швеция и Холандия. Ако се играе смислен футбол от първата до последната минута, нещата ще станат. Сега отборът изглеждаше отбор. За качество е трудно да се говори, защото моето разбиране е, че не вървят добре нещата при подрастващите. В клубовете няма много млади български футболисти\", каза вицепрезидентът на БФС.  ", "date": "2018.11.23", "title": "Йордан Лечков: Няма да прочета книгите на Стоичков и Бербатов "}
{"url": "http://epicenter.bg/article/Brad-Pit-i-Andzhelina-Dzholi-sa-gotovi-da-se-sporazumeyat-v-imeto-na-detsata/168913/10/100", "text": "Брад Пит и Анджелина Джоли се готвят да подпишат споразумението за попечителството на децата, защото са осъзнали, че враждата им само им вреди, съобщи Контактмюзик, цитиран от Новини.бг Така звездите ще избягнат и дългата съдебна битка.  Макар и Анджелина Джоли първоначално да искаше децата да бъдат поверени само на нея и Брад Пит да получи \"минимално време\" с тях, споразумението ще му отреди \"доста време\".  Брад Пит и Анджелина Джоли имат шест деца. Най-големият е Мадокс - на 17 години. Пакс е на 14, Захара - на 13, Шайло - на 12, а близнаците Вивиен и Нокс са на 10.  След като подпишат споразумението за попечителството на децата, суперзвездите ще насочат вниманието си към финансовите детайли. Те имат да делят стотици милиони долари. Актрисата неотдавна е връчила финансовите си претенции на юридическия екип на бившия си съпруг за преговорите.  През август актьорите постигнаха временно споразумение по попечителството на децата само седмици след като Анджелина Джоли обвини Брад Пит, че не плаща \"значима\" издръжка за тях. Няколко дни по-късно обаче той отговори, че й е \"дал на заем\" 8 милиона долара, за да й помогне да купи сегашния си дом и е платил над 1,3 милиона долара за нея и децата.  Тази година съдът нареди Анджелина Джоли да се погрижи децата да прекарват повече време с баща си. Иначе рискува да загуби попечителските права.", "date": "2018.11.23", "title": "Брад Пит и Анджелина Джоли са готови да се споразумеят в името на децата"}
{"url": "http://epicenter.bg/article/Doli-Partan--Iskam-da-umra-na-stsenata-/168914/10/100", "text": "Кънтри примата Доли Партън заяви, че би желала да умре на сцената и така да завърши животът й близо до публиката, пише сайтът Контактмюзик, цитиран от Новини.бг Седемдесет и две годишната певица и актриса е благодарна на Бога, че е пълна с енергия. Партън няма никакво намерение да слезе от сцената - тя се радва на срещите с публиката и на кариерата си като цяло.  \"Как бих желала да си отида от този свят ли? Да падна мъртва по средата на песен, за предпочитане някоя, написана от мен самата!\", довери кънтри звездата.  Партън допусна само една вероятност да намали ритъма. Това ще стане, ако някой ден съпругът й почувства нужда от нейната помощ. Това важи и за останалите членове на нейното семейство. Тези хора винаги ще представляват за Доли Партън приоритет.  Партън не е реализирала само една своя мечта - да посети Божи гроб, която скоро очаква да осъществи.", "date": "2018.11.23", "title": "Доли Партън: Искам да умра на сцената!"}
{"url": "http://epicenter.bg/article/Prodadoha-1-4-miliona-ekzemplyara-ot-knigata-na-Mishel-Obama-za-sedmitsa/168921/10/99", "text": "Книгата с мемоарите на бившата първа дама на САЩ Мишел Обама, публикувана на 13 ноември, е продадена в 1,4-милионен тираж една седмица след излизането й в САЩ и Канада, предаде Асошиейтед прес, цитиран от Новини.бг  Още в деня на излизането на \"Becoming\" (в превод \"Да станеш\" или \"Да се превърнеш\") от мемоарите бяха продадени над 725 хиляди копия.  За да представи книгата, Мишел Обама започна национално турне. Автобиографията проследява пътя й от Чикаго до Белия дом. Отзивите за мемоарите досега са положителни. В. \"Вашингтон пост\" изтъкна, че в книгата бившата първа дама споделя по един впечатляващо балансиран начин истината за предизвикателствата, пред които е била изправена, като същевременно на няколко пъти признава колко щастлив е животът й.  Заради големия интерес към мемоарите издателската къща \"Краун пъблишинг\" увеличи тиража от 1,8 милиона екземпляра на 2,6 милиона екземпляра.", "date": "2018.11.23", "title": "Продадоха 1,4 милиона екземпляра от книгата на Мишел Обама за седмица"}
{"url": "http://epicenter.bg/article/Patnik-ot-derayliraliya-vlak--Izhvarchahme-kato-tapi/168910/2/0", "text": "Изключително тежък е бил ударът в скала, който изпрати извън релсите пътническия влак от Петрич за Благоевград на 19 ноември. Това сподели пред bTV пътник, който е бил в композицията.   „Ударът беше страшен, като между две мотриси. Буквално разтресе всички, изпопадахме, като тапи изхвърчахме”, разказа мъжът.   Той пътувал в последния вагон, но по думите му ударът се е усетил навсякъде и е имало много хора с наранявания – сред тях са и осемте човека, които се наложи да потърсят лекарска помощ.   „В началото всички бяхме в уплах няколко минути, но служителите на БДЖ реагираха много бързо, оказаха помощ на пострадалите да слязат от влака”, разказа пътникът. По думите му и по-леко пострадалите пътници също са помагали на останалите, като е имало реален риск от по-голяма трагедия – влакът повредил стълб от контактната мрежа, който е имало риск да падне.   Бързо пристигнали и линейки и пожарникари, но евакуацията на хората била затруднена от тежкия терен.   Пътникът призна, че чувства притеснение, докато минава през пуснатия днес участък от трасето. Ремонтът не е напълно завършен, като се налага композициите да намаляват скоростта си на движение. ", "date": "2018.11.23", "title": "Пътник от дерайлиралия влак: Изхвърчахме като тапи"}
{"url": "http://epicenter.bg/article/Zabrana--Kolite-bez-vinetki-nyama-da-mozhe-da-napuskat-stranata-/168911/2/0", "text": "Автомобилите, които са засечени без винетки, няма да може да напускат страната или да минават на годишен технически преглед. Обмислят още по-строги санкции за шофиране без винетка, съобщи Нова тв.  Това предвиждат промени в Закона за движение по пътищата, предложени от депутати от ГЕРБ, които ще бъдат гласувани в парламента. За това ще следи и Агенция \"Митници\" на пропускателните пунктове.  Глобата за автомобил без винетка ще бъде 300 лв. Шофьорите обаче вече ще имат възможността да заплатят наложената им санкция още при констатиране на нарушението, в брой или с карта.  За да бъде приложена мярката, във всеки автомобил на КАТ трябва да бъде инсталиран ПОС терминал за плащане с карта.  ", "date": "2018.11.23", "title": "Забрана! Колите без винетки няма да може да напускат страната "}
{"url": "http://epicenter.bg/article/Karayancheva-razgovarya-s-arhiepiskopa-na-Helzinki-i-tsyala-Finlandiya-Negovo-Visokopreosveshtenstvo-Leo-/168917/2/0", "text": "Председателят на Народното събрание Цвета Караянчева и водената от нея парламентарна делегация разговаряха с архиепископа на Хелзинки и цяла Финландия Негово Високопреосвещенство Лео. Това съобщиха от пресцентъра на Народното събрание.  Българските парламентаристи, които са на двудневно официално посещение във Финландия, бяха посрещнати в Успенската катедрала в Хелзинки.  Председателят на Народното събрание отбеляза ролята на църквата и важното място, което изконните духовни ценности заемат в живота на съвременния човек. Цвета Караянчева изрази своята почит и уважение към дейността на архиепископ Лео и Финландската православна църква за съхраняване и популяризиране на християнските ценности и добродетели.  Негово Високопреосвещенство Лео благослови българските парламентаристи и ги помоли да предадат неговите поздрави на приятелския български народ.  \"Имам много добри приятели в България, познавах се с покойния българския патриарх Максим и се радвам да Ви посрещна тук\", обърна се той към депутатите.  Архиепископът на Хелзинки и цяла Финландия изрази надежда визитата на българската парламентарна делегация да способства за засилване на единството и сътрудничеството в Европа. \"Лесно е да се изгражда Европа, когато се осланяме на общи ценности\", подчерта той и призова за по-голямо единство.  ", "date": "2018.11.23", "title": "Караянчева разговаря с архиепископа на Хелзинки и цяла Финландия Негово Високопреосвещенство Лео "}
{"url": "http://epicenter.bg/article/Tsvetanov--Ubeden-sam--che-Goranov-shte-mozhe-da-otgovori-na-vsichki-vaprosi--kogato-priklyuchi-proverkata/168924/2/0", "text": "Убеден съм, че когато приключи проверката министър Владислав Горанов ще може да даде отговор на всичко, което сега питате мен. Това каза пред журналисти в парламента председателят на ПГ на ГЕРБ Цветан Цветанов по повод думите на главния прокурор Сотир Цацаров, че финансовият министър Владислав Горанов ще бъде проверяван от Прокуратурата във връзка с жилището, в което живее, предаде репортер на Агенция „Фокус“.  „Не смятам, че трябва в момента да интерпретираме и да създаваме новини. Нека компетентните органи си свършат работата, ако има достатъчно данни за проверка“, заяви той. „Всеки в България може да бъде проверяван, на база на постъпили сигнали“, коментира Цветанов.  „Това показва, че няма човек, който може да бъде защитен и да не бъде проверяван при постъпване на сигнал. Това е съвсем нормално и е закономерно всяка информация, която постъпва да се проверява, и да се спрат всякакви интерпретации и спекулации“, обяви председателят на ПГ на ГЕРБ.  Попитан, разговарял ли е с министър Горанов за проверката, Цветанов уточни: „Сега разбрах от въпроса, който ми задавате“.  „Не питам колегите кой къде живее. Това ще бъде сериозен контрол, а не съм в това си право“, посочи Цветан Цветанов.  В отговор на въпрос има ли информация за други проверявани хора от ГЕРБ и МС, той каза: „Не. Всички политици в България са публични лица. Всичко, което имат, са длъжни да го декларират“.   Никой не е съдействал дъщеря ми да започне работа в Световната банка, отговори Цветанов на въпрос съдействала ли е Кристалина Георгиева за това дъщеря му да започне работа в Световната банка.  „Когато завърши, дъщеря ми кандидатства на 4 места. Прие мястото в Световната банка, от двете предложения за работа, които има“, обясни той. „Не смятам, че това е нещо, за което микрофоните трябва да бъдат свалени. Благодаря, че ми задавате този въпрос, защото не искам да въвличам децата и семейството си в излишни спекулации. Дъщеря ми е кандидатствала за работа, както всички деца, които завършват“, посочи той и допълни, че в Световната банка работят над 100 българи.  Попитан може ли да потвърди информацията, че България през 2019 година ще бъде приета в Шенген по въздух, Цветан Цветанов посочи: „От разговори, които се водят на най-високо политическо ниво, от премиера, от мен и други колеги, смятам, че вече има много по-големи надежди България да се присъедини към Шенгенското пространство на първа стъпка въздух, евентуално и вода, и на по-късен етап сухопътна граница. Убеден съм, че в края на сегашната ЕК това може да бъде факт“.  В отговор на въпрос добра новина ли е евентуалното преминаване на „Турски поток“ през България, той каза: „Това е факт благодарение на интензивните срещи и разговори, проведени от страна на българската страна, за да може да защитим националния си интерес“.   ", "date": "2018.11.23", "title": "Цветанов: Убеден съм, че Горанов ще може да отговори на всички въпроси, когато приключи проверката"}
{"url": "http://epicenter.bg/article/Sravnitelno-toplo-do-vtornik--sled-tova-idva-zima-/168926/2/0", "text": "Зимата се завръща в сряда, но преди това ще има леко затопляне особено в неделя и отчасти в понеделник - това показват средносрочните синоптични модели, предава Дарикнюз.  Много мощен антициклон оказва влияние на времето над Балканите, заради който в петък, събота и неделя в сутрешните часове в Софийското поле и на други места в низините ще бъде облачно и мъгливо. През уикенда в следобедните часове се очаква слънце и повишаващи се дневни температури, като в неделя те може да достигнат над 10 градуса, в Южните райони - до 13 градуса.  Нов средиземноморски циклон ще приближи Балканите в неделя срещу понеделник и ще окаже влияние на времето над страната, като се очаква да бъде мрачно, облачно, дъждовно, като на места ще има по-сериозни превалявания. Ще нахлува по-топъл въздух във височина и затова валежите ще бъдат първоначално от дъжд. В понеделник ще бъде със сравнително високи дневни температури, но започващите валежи от Югозапад ще обхванат цялата страна. Очаква се валежите в понеделник и вторник да с прекъсвания и да продължат до сряда-четвъртък.  Във вторник срещу сряда от север-северозапад-североизток ще започне да нахлува студен въздух и валежите в Северна България и по високите полета бързо ще преминат в сняг. Там ще бъде типична зима - на Север от Стара Планина първоначално, по високите западни полета, включително София, Североизточна България. Валежите ще бъдат от сняг в сряда и вероятно ще се образува нов снежна покривка. Температурите в сряда-четвъртък ще са около и малко над 0 градуса.  Възможно е да завали сняг и на юг от Стара планина. В сряда-четвъртък ще вали главно над южните райони, като в Родопите се очаква да натрупа значителна снежна покривка.  ", "date": "2018.11.23", "title": "Сравнително топло до вторник, след това идва зима "}
{"url": "http://epicenter.bg/article/Valeri-Simeonov--Oblastnite-upraviteli-si-svarshiha-dobre-rabotata-po-ogradata-na-granitsata-s-Turtsiya-/168931/2/0", "text": "Смятам, че хората си свършиха работата добре. Говоря за областните управители, които бяха по времето на предното управление на ГЕРБ и сега. Това каза пред журналисти в парламента депутатът от ПГ на „Обединени патриоти“ и лидер на НФСБ Валери Симеонов по повод заявеното от главния прокурор Сотир Цацаров, че ако експертизата на оградата по границата с Турция потвърди изводите в доклада на ДАНС, ще има обвиняеми министри и областни управители, предаде репортер на Агенция „Фокус“.  „Прочетох публикациите. Доколкото разбрах, главният прокурор е казал, че ще има досъдебно производство. Това е неговата работа“, коментира той.  „Идеолог съм на оградата, да, но не съм монтажник или областен управител. Областните управители са тези, които сключват договорите с възлагане“, заяви Валери Симеонов.  „Припомням, че аз бях причината за бързото изграждане на оградата в рамките на година и половина. С колегите и от другите парламентарни групи успяхме да прокараме решение това да става в директно възлагане, да не се минава по процедурата за обществени поръчки. Тогава ни бяха нападнали огромни тълпи бежанци“, посочи депутатът.  Попитан това решение не създава ли предпоставки за неизгодни договори, Симеонов обяви: „Това е работата на Прокуратурата, да проверява и да установява има ли такова нещо или няма. Доколкото съм имал контакт с областните управители, не видях такова нещо. Не съм го проверявал и не го допускам“.  В отговор на въпрос има ли представа към кого ще се насочи интересът на Прокуратурата, Валери Симеонов поясни: „Интересът трябва да се насочи там, където има съмнения или доказателства за злоупотреби и разминаване в цените. Нямам информация за такова разминаване. Даже мога да кажа, че на много места, при проверките ми, които бяха буквално всяка седмица, констатирах, че са извършени строителни дейности повече, отколкото са платени. Не навсякъде теренът може да се предвиди“.  Попитан открива ли връзка между казаното от главния прокурор Сотир Цацаров и това, че вече не е част от кабинета, Симеонов уточни: „Сотир Цацаров не е казал нищо за мен, нито дума“.  По повод доклада на ДАНС за оградата по границата, депутатът заяви: „ДАНС не е институцията, която може да определи дали има престъпление или не. Контактувал съм с ДАНС и мога да кажа, че нямам много високо мнение за работа им. Не може един гологлав чалгар да се изявява като съдия в България и да раздава присъди. Това също го имайте предвид“, коментира Валери Симеонов.  „Нека главният прокурор провери и „Юлен“, ще го подкрепя“, каза още той.  ", "date": "2018.11.23", "title": "Валери Симеонов: Областните управители си свършиха добре работата по оградата на границата с Турция "}
{"url": "http://epicenter.bg/article/Tomislav-Donchev--Problemat-s-falshivite-novini-e-ne--che-nyakoy-gi-izmislya--a-che-nyakoy-gi-chete-/168933/2/45", "text": "Големият проблем с фалшивите новини е не, че някой ги измисля, а че някой ги чете. Това коментира пред журналисти във Велико Търново вицепремиерът на Република България Томислав Дончев, предаде репортер на Радио „Фокус“ – Велико Търново. Томислав Дончев добави, че не е много редно и е дори подозрително държавата да се намесва в проблема с контрол върху медиите.  „Не можем да говорим за държавна цензура, която да регулира нещата. Тук преди всичко ни трябват механизми да се създадат критични нива на съобразителност и критичност, своеобразен филтър, който някой да преценява кое е истина и кое не. Ако държавата казва кое е истина и кое не, ще попаднем в една подозрителна ситуация. Трябват ни опори, за да преценяваме коя информация е подвеждаща и коя е истинска“, каза още вицепремиерът. Той допълни, че фалшивите новини могат да се превърнат в токсини, които да „тровят“ демокрацията. Дончев каза още, че проблемът не е само в България и единственото решение е организирането на по-мащабни обществени дискусии в тази насока.  Относно връзката между протестите и фалшивите новини за тях той заяви, че подкрепя правото на гражданите да изясняват мнението си.  „Не очаквайте да оспоря на някого правото да протестира. Напротив – това са достижения на демокрация, шанс да си изявиш позицията, когато искаш нещо или си недоволен. Без значение дали групата е многобройна или малобройна. Това е право на всеки български гражданин. Единствената ми молба е по време на протест тези български граждани, които протестират, да не пречат на останалите, които не го правят“, заяви още Томислав Дончев.  Сегашното правителство, известно като кабинетът \"Борисов 3\", вероятно ще успее да изкара пълния си мандат, каза още Дончев. Вицепремиерът коментира, че ако се разсъждава на ниво парламентарна аритметика правителството има достатъчна подкрепа в парламента.  „Естествено, парламентарната аритметика не е единственият отговор на този въпрос. Правителството ще работи, докато е възможно, както съм казвал и друг път, докато е възможно и има смисъл от неговата работа. Това важи и за самия мен. Надявам се да има смисъл до края на мандата“, посочи още Томислав Дончев и обясни, че това зависи основно от обществените намерения.  Относно предстоящите масови протести, които се готвят в страната, той призова хората да са внимателни в опитите си за промяна на системата, за да не се стигне до нейното разрушаване.  „Не ме разбирайте криво. Системата не е съвършена, тя има нужда да се променя, и с по-големи и с по-малки крачки. Единствено трябва да се стремим в опитите си да променим системата да не я разрушим, защото ние друга система и друга държава нямаме. Ако разрушим това, което имаме, ще трябва да изграждаме на ново. А както знаем от прехода – това отнема десетилетия“, каза още Дончев.  ", "date": "2018.11.23", "title": "Томислав Дончев: Проблемът с фалшивите новини е не, че някой ги измисля, а че някой ги чете "}
{"url": "http://epicenter.bg/article/Tsatsarov-e-poiskal-informatsiya-ot-Borisov-za-promenite-v-kontsesionniya-dogovor-za-ski-zona-Bansko/168934/2/0", "text": "Главният прокурор Сотир Цацаров е поискал информация от премиера Бойко Борисов относно предложените промени в концесионния договор за ски-зона Банско. Това съобщиха от пресцентъра на прокуратурата.  По повод зададени въпроси към главния прокурор при участието му в „Шоуто на Слави“, Пресцентърът на Прокуратурата предоставя следната информация:   по сигнал на ПП „Зелените“, в изпълнение на правомощията на прокуратурата по надзора за законност, отправи предложение до министър-председателя, за следното:  „Министерският съвет на Република България  - да предприеме незабавни действия за изменение и допълнение на концесионния договор от 21.12.2001 г. с „Юлен“ АД за предоставена концесия с предмет особено право на ползване върху част от територия, изключителна държавна собственост – част от територията на Национален парк „Пирин“, община Банско, „Ски зона с център Банско“, при съобразяване с разпоредбите на действащото законодателство /включително и в частта относно определянето на концесионното възнаграждение/;  - да предприеме незабавни действия за осигуряване на пълно съответствие на ползваната от концесионера площ с тази по концесионния договор /99,55ха, съгласно Териториално устройствен план /ТУП/ на извънселищна територия „Ски зона с център гр. Банско“, индивидуализирана с координатите на точки от № 1 до № 252 в координатната система „1970г.“ по чупките на външната граница на ски зоната/.“   с искане за информация относно предприетите действия.   съответно от заместник министър председателя г-н Томислав Дончев за нередности и съмнение за измами при усвояване на средствата от ЕСИФ (с приложена публикация от 10.09.2018 г. на сайта bivol.bg озаглавена „Гранд корупция с еврофондове и обществени поръчки през консултантски фирми“) и от г-н Атанас Чобанов – редактор на този сайт, с приложение на същата публикация.  Материалите са изпратени по компетентност на Софийска градска прокуратура (СГП).  - престъпление по чл. 304а НК - за това, че в периода от 01.01.2014 г. до месец октомври 2018 г. в гр. София, предложил и дал подкуп на длъжностно лице, което заема отговорно служебно положение  - престъпление по чл. 253, ал. 5 вр. ал. 1 НК- за това, че в периода от 01.01.2014 г. до месец октомври 2018 г. в гр. София извършил финансова операция или сделка с имущество, или прикрива произхода, местонахождението, движението или действителните права върху имущество, за което знае или предполага,, че е придобито чрез престъпление, като средствата или имуществото са в особено големи размери и случаят е особено тежък.  На 08.10.2018 г., сезирана с идентичен сигнал, Специализираната прокуратура, също е образувала досъдебно производство за престъпление по чл. 321, ал. 3 вр. ал. 1 и ал. 2 НК – за това, че от неустановена дата до настоящия момент на територията на Република България образували, ръководили и участвали в организирана престъпна група – структурно трайно сдружение на три и повече лица, с цел да вършат съгласувано в страната престъпления по чл. 253, ал. 1 НК, за което е предвидено наказание „лишаване от свобода“ повече от три години, като групата била създадена с користна цел и в нея участва длъжностно лице.   Поради идентичност на материалите, послужили като законен повод за образуване на двете досъдебни производства, същите са обединени (на основание чл. 217 НПК) и се наблюдават от Специализираната прокуратура.  1. Разкрита е банкова тайна по отношение на членове от Съвета на директорите на „ДЖИ ПИ ГРУП“ АД, както и на самото дружество.  2. С определение от 26.09.2018 г. на основание чл. 73, ал. 3 Закона за мерките срещу изпиране на пари (ЗМИП) Софийски градски съд е допуснал обезпечителна мярка „Запор“ върху сметки на основание чл. 12, ал. 3 ЗМИП /общ размер 14 млн. евро/.  3. Извършени са претърсвания и са иззети вещи, находящи се в банкови сейфове на лица, свързани с „ДЖИ ПИ ГРУП“ АД, както и на самото дружество.  4. Възложени са оперативно-издирвателни мероприятия на агенти на Държавна агенция „Национална сигурност“ (ДАНС).  5. Изискана е данъчна и осигурителна информация за лицата, посочени в журналистическия материал.  6. На 29.10.2018 г. като обвиняеми са привлечени лицата:  - за престъпление по чл. 321, ал. 6 НК: за това, че от началото на 2014 г. до 07.10.2018 г. в гр.София се сговорил с Владимир Лозанов да вършат в страната и в чужбина престъпления, за които е предвидено наказание „лишаване от свобода“ повече от три години – такива по чл. 255, ал. 1 и по чл. 248а НК и чрез които се цели да се набави имотна облага  - за престъпление по чл. 253, ал. 5 вр. ал. 4 вр. ал. 1 НК: за това, че на 21.09.2018 г. в гр. София извършил финансова операция – наредил банков превод от сметка при банка „Уникредит Булбанк“ АД с титуляр Георги Василев към негова сметка в друга банка в размер на 14 00 0000 евро, за която сума знаел, че е придобита чрез тежко умишлено престъпление – такова по чл. 255, ал. 1 и по чл. 248а НК като имуществото е в особено големи размери и случаят е особено тежък.  - за престъпление по чл. 321, ал. 6 НК: за това, че от началото на 2014 г. до 07.10.2018 г. в гр. София се сговорил с Георги Василев да вършат в страната и в чужбина престъпления, за които е предвидено наказание „лишаване от свобода“ повече от три години – такива по чл. 255, ал.1 и по чл. 248а НК и чрез които се цели да се набави имотна облага.  Разследването касае множество проекти по различни програми, опериращи със средства, предоставени от Европейски съюз, както и длъжностни лица от различни институции, бенефициенти и други физически лица, които се намират на територията на цялата страна.  На 31.10.2018 г. изложената по-горе информация е изпратена чрез Дирекция за защита на финансовите интереси на Европейския съюз (АФКОС) на ОЛАФ.   предоставен му безвъзмездно от български бизнесмен“, главният прокурор е разпоредил проверка за престъпления по чл. 283 НК/чл. 304б НК. Действия по проверката спрямо министър Владислав Горанов ще бъдат възложени на КПКОНПИ.  ", "date": "2018.11.23", "title": "Цацаров е поискал информация от Борисов за промените в концесионния договор за ски-зона Банско"}
{"url": "http://epicenter.bg/article/Ninova--Ministar-Porozhanov-da-obyasni-kakvo-shte-napravi-pravitelstvoto-za-horata-ot-Yambolsko-/168935/2/48", "text": "Днес изпращам писмо до всички европейски посланици за полицейщина, за авторитаризъм и за ограничаване на правата на различно мислещи, на опозиция и на граждани, които имат искания към правителството. Това каза пред журналисти в парламента лидерът на БСП Корнелия Нинова, предаде репортер на Агенция „Фокус“.  „С открито писмо сигнализирам всички европейски посланици за случващото се в страната, което е сериозно посегателство срещу демократични права на български граждани“, заяви тя.  „След посещението ни в Ямболско поставих въпроса и за полицейщината, която се разигра тези дни. Продължавам да твърдя, че никой не е искал по закон полицейско присъствие на всички наши срещи“, обясни Корнелия Нинова.  „Чух, че това било заложено заради сигурността ми, защото ме пазят. Това е нелепо, няма нужда да ме пазят от Баба Дора или от хората“, коментира лидерът на БСП.  Попитана има ли отговор от институциите на въпросите за полицейщина, които отправи, Корнелия Нинова каза: „Нямам отговор. Получихме индиректен отговор от Цветан Цветанов, че това се правело с оглед на запазване на моята сигурност. Благодаря, няма заплаха за сигурността ми“.  Очакваме министър Румен Порожанов да дойде по наше искане в парламента, за да се срещне с хората и да им обясни както ще направи правителството оттук нататък, каза още Нинова.  „Още днес ще поставим на министър Румен Порожанов въпроса кога ще бъде вдигната забраната, която е с неизвестен срок. В следствие на забраната хората не могат да предприемат нищо“, заяви тя.  „Ще поставим въпроса защо изискват от тях със собствени средства да възстановят 50% от стадата си. Възможно ли е да се направи някаква отсрочка за задълженията, които те имат заради това, че са земеделски производители“, посочи Корнелия Нинова и допълни, че БСП обсъжда с адвокати вариант да се помогне на хората да си потърсят правата по съдебен ред по Закона за вреди, причинени от държавата.  „Хората там са в пълна безизходица след избиването на животните. За тях остават задължения като земеделски производители да плащат осигуровки, да връщат кредити, а те нямат никакви средства. Има опасност да им бъдат отнети пасищата, които са си заплатили авансово за години напред, защото вече нямат животни. Това е нов удар по тях. Нямат никакъв поминък, в изключително затруднено положение са“, обяви лидерът на БСП.  „Хората казват, че и до ден днешен нямат никакво доказателство, че там е имало действително чума по животните. Там още има животни, от които нито едно не е починало от посоченото от правителството заболяване“, каза още Корнелия Нинова.   Крайно време е и министър Владислав Горанов някой да го провери за нещо, коментира Нинова по повод думите на главния прокурор Сотир Цацаров, че финансовият министър Владислав Горанов ще бъде проверяван от Прокуратурата във връзка с жилището, в което живее. „Приветстваме подобни действия“, заяви Корнелия Нинова.   По отношение на оградата това означава, че сме били прави, когато сме подали сигнала с доказателствата и филма на Елена Йончева. Очакваме да приключи назначената експертиза, каза още Корнелия Нинова по повод заявеното от главния прокурор Сотир Цацаров, че ако експертизата на оградата по границата с Турция потвърди изводите в доклада на ДАНС, ще има обвиняеми министри и областни управители.  „Това, което чух от главния прокурор Сотир Цацаров, е, че има сериозни основания да се смята, че там е извършено престъпление“, посочи Корнелия Нинова. „Надяваме се това да приключи с обвинителен акт в съда и поемане на отговорност от политически лица, взимали тези решения“, каза още лидерът на БСП.   До  Ръководителите  на Дипломатическите представителства  на страните - членки на Европейския съюз,  Акредитирани в република България  ВАШИ ПРЕВЪЗХОДИТЕЛСТВА,  Позволете да се обърна към Вас по повод посещението ми на 21 ноември 2018 г. в селата Малко Шарково, Голямо Шарково гр. Болярово и гр. Ямбол. Исках да се срещна със земеделските производители, чиито животни бяха убити заради съмнения за чума. Вечерта проведох открита среща с жителите на обл. Ямбол и на гр. Ямбол.  Бих искала да Ви информирам, че при пристигането ми в горепосочените места бях посрещната от полицейски патрул и срещите ми в с. Малко Шарково, с. Голямо Шарково, гр. Болярово, обл. Ямбол, и в гр. Ямбол премина под наблюдение на органите на реда. Местните жители бяха изключително изненадани, защото никога не са виждали толкова полицаи на едно място въпреки десетките сигнали за грабежи, набези и кражби от домовете им. При поставени въпроси от страна на БСП защо е необходимо срещите да се провеждат в присъствие на служителите за сигурност, получихме отговор, че се изпълнява „нареждане от София” и „не бива да бъдем изпускани от очи”.  Поднасям уважението си към редовите служители на МВР и изразявам дълбоката си почит към отдадеността им в служебните ангажименти. Те си вършат работата.  Считам за редно да посоча какво гласят законите на Република България, а именно: подобно нещо може да се случи по силата на Закона за събранията, митингите и манифестациите, който задължава организаторите на събранието или митинга, ако искат, да вземат необходимите мерки и да осигурят полицейско присъствие.  Организатор на тези срещи е БСП и не сме поискали защита от органите на реда. Допълнително това може да се случи и на основание на Закона за местното самоуправление и местната администрация - кметът може да поиска полицейско присъствие заради сигурността на мероприятието.  Кметовете на населените места, които бяха посетени от представители на БСП, сред които бях и аз, не са поискали такова присъствие. Следователно действията на полицията са извън рамките и нормите на закона.  В контекста на казаното от БСП поставяме следните въпроси към министър-председателя на Република България г-н Бойко Борисов: кой, къде, в кой орган и на какво основание е решил, че всички срещи на 21 ноември 2018 г. на председателя на НС на БСП трябва да се провеждат под полицейско наблюдение? Оттук нататък всяко движение на лидера на опозицията в България ли ще бъде следено и контролирано от органите на МВР? В свободна страна ли живеем? Каква е целта на тази организация?  Това са въпроси, на които като председател на БСП ще искам официален отговор от г-н Бойко Борисов - защото се чувствам свободен човек, но се съмнявам, че България при управлението на ГЕРБ остава свободна. Смятам, че опитите за ограничаване на действията и думите на опозицията в България са недопустими, а опитите за натиск и респектиране на обикновените хора да се срещат с когото преценят и да изразяват мнения по въпроси, които ги интересуват, са посегателство върху основните човешки конституционни и демократични права.  В тази връзка оценявам поведението на управляващите като грубо погазване на свободите и правата на гражданите, като полицейщина, като последен опит да бъде запазена и спасена властта на управляващите със сплашване на инакомислещите български граждани. Смятам, че такива действия са грубо нарушение на ценностите на Европа и са по-скоро присъщи за авторитарна форма на управление или диктатура, отколкото за държава - членка на Европейския съюз. Никой не може, няма право и не трябва да се опитва да отнема свободата на всеки български гражданин да мисли, говори и действа свободно. България е част от Европейския съюз и ние ще сме свободни да изразяваме и да защитаваме ценностите му , както е заложено в международното и българското право.  Позволете ми с това писмо да насоча вниманието Ви към нередностите, извършвани в Република България, и към действията на правителството на страната, които са в разрез с ценностите, защитавани от всички нас.  С УВАЖЕНИЕ,  КОРНЕЛИЯ НИНОВА  ПРЕДСЕДАТЕЛ  НА НАЦИОНАЛНИЯ СЪВЕТ  НА БЪЛГАРСКАТА СОЦИАЛИСТИЧЕСКА ПАРТИЯ  ", "date": "2018.11.23", "title": "Нинова: Пращам писмо до посланиците от ЕС за полицейщина и ограничаване на правата на опозицията"}
{"url": "http://epicenter.bg/article/Tsvetanov--Kristalina-Georgieva-ne-e-sadeystvala-na-dashterya-mi-za-Svetovnata-banka/168936/2/0", "text": "Кристалина Георгиева не е съдействала на дъщерята на Цветан Цветанов да работи в Световната банка. Това заяви зам.-шефът на ГЕПБ в кулоарите на Народното събрание в отговор на въпрос на журналиста Сашо Диков.   Попитан как е станало така, че най-голямата му дъщеря Гергана е отишла да работи там след завършването си, Цветанов светкавично контраатакува: \"Предполагам, че по същите критерии и по начин, по който вашата дъщеря се занимава с журналистика!\" Дъщерята на Диков - Петя Дикова, е от години репортерка в бТВ, където отиде след завършването си.   Цветанов продължи да обяснява за дъщеря си и първата й работа след завършването й. Разкри още, че дъщеря му кандидатствала на 4 места, получила две покани и едната, която била приела, била от Световната банка, където освен директорката и бивша еврокомисарка Кристалина Георгиева работели общо близо 100 българи.   \"Кандидатствала е както всички деца, когато завършат своето образование. Кандидатстват, където преценят, че могат да се реализират. И вашата дъщеря е направила същото, когато е кандидатствала и е влязла в телевизия, която е водеща в България. И може ли някой да ви упрекне за това, че вие сте съдействали, или сте упражнили някакъв натиск върху нейните работодатели?!\", попита риторично Цветанов. Той подчерта, че не се притеснява от въпроса, а напротив, предпочита да изясни нещата, за да не се тиражират спекулации, които да въвличат семейството и децата му. Цветанов научил от медиите за обещаната проверка от главния прокурор Сотир Цацаров за жилището в затворен комплекс, в което живее финансовият министър Владислав Горанов и което е собственост на едър предприемач. По думите на Цветанов и той самият е бил проверяван неколкократно за апартаментите, така че не вижда нещо нередно в проверката на Горанов.   \"Няма човек, който да бъде защитен при сигнал и казаното от главния прокурор е съвсем нормално, аз сега разбрах\", допълни лидерът на ПГ на ГЕРБ. И призна, че не знае къде живее Горанов, макар да е шеф на групата и заместник-председател на ГЕРБ, защото не разпитва колегите си за такива неща. \"Не съм в това си право. Аз разговарям с колегите, но не ги питам какво правят, с кого си лягат и къде живеят\", отсече Цветанов.", "date": "2018.11.23", "title": "Цветанов: Кристалина Георгиева не е съдействала на дъщеря ми за Световната банка"}
{"url": "http://epicenter.bg/article/BSP-organizira-petitsiya-do-EK-i-OLAF-za-proverka-na-magistralite-v-litsenzirana-evropeyska-laboratoriya/168938/2/0", "text": "Организираме петиция до Европейската комисия и ОЛАФ за проверка на качеството на българските магистрали в лицензирана европейска лаборатория. Това каза в декларация говорителят на ПГ на \"БСП за България\" Елена Йончева, предаде репортер на Агенция „Фокус“.  „Искаме ЕК и ОЛАФ да направят независима експертиза на участъците от автомагистралите „Тракия“, „Хемус“, „Струма“, „Марица“, изградени през последните 5 години със средства на ЕС“, обяви тя.  „Целта на експертизата е да установи има ли в действителност пропуски в качеството на получения краен продукт“, обясни Йончева.  „Изграждането на некачествени пътища представлява опасност за българските граждани“, заяви говорителят на ПГ на БСП.  „Внесохме в АПИ искане за независима експертиза на пътната настилка на българските магистрали в лицензирана европейска лаборатория. Отговор все още няма“, посочи Елена Йончева.  „Ако не искат да чуят нашия глас, се надяваме гласът на българския народ да бъде чут“, коментира тя.  „Фактът, че има толкова голям отпор за независима проверка говори за страх от констатиране на нередности. Проверката не уронва престижа на българските строители. Независимата експертиза помага на строителите, принудени да работят в обстановка, при която се констатират редица нередности по цялата верига на инвестиционния процес“, каза още Елена Йончева.  „Призоваваме всеки българин, който настоява за независима експертиза, да подпише тази петиция без страх“, заяви тя.  ", "date": "2018.11.23", "title": "БСП организира петиция до ЕК и ОЛАФ за проверка на магистралите в лицензирана европейска лаборатория"}
{"url": "http://epicenter.bg/article/Strelba-na-cheren-petak-v-Alabama--Ima-raneni--SNIMKI-/168915/7/0", "text": "Няколко души са ранени, след като мъж откри стрелба в мол в град Хувър, щата Алабама, в нощта на Деня на благодарността срещу Черния петък. Завързала се е престрелка между нападателя и полицаи, съобщава al.com, предаде Канал 3. По информация на полицията, стрелецът е убит. Публикуван беше и видеоклип, на който се вижда проснато окървавено тяло, вероятно на нападателя.   Много от пазаруващите видели униформените да вадят оръжията си и да ги използват. Очевидец разказва, че тъкмо си тръгвал от търговския център, когато чул множество изстрели. Той избягал до колата си, като в същото време много хора бягали панически през изходите. Чувало се свистене на гуми на автомобилите, които се изнасяли от паркинга със скоростта на светлината.   „Това е първият ми Черен петък. Знаех, че ще е откачено, но не чак толкова откачено“, каза и ученик от мястото. На мястото са пристигнали и много линейки. 12-годишно момиче е уцелено от куршум.    В Туитър пък се появиха благодарности към компанията “American Eagle”, с чиято помощ много от хората в мола били отведени на безопасно място и не се стигнало до паника и истерия. Има снимка от магазин на фирмата, където се виждат клиенти, криещи се между стелажите.", "date": "2018.11.23", "title": "Стрелба на черен петък в Алабама! Има ранени (СНИМКИ)"}
{"url": "http://epicenter.bg/article/Skandal--Ispaniya-plashi-da-blokira-dogovora-za-Brekzit-zaradi-promenen--quot-na-tamno-quot-tekst-za-Gibraltar-/168920/7/0", "text": "Секретарят за Европейския съюз на Испания обвини Великобритания, че „злонамерено“ е променила раздел от споразумението за Брекзит, свързан с Гибралтар. Той заяви, че Мадрид ще блокира сделката, ако текстът не бъде поправен, пише европейската редакция на Politico, цитирана от Агенция \"Фокус\".  Луис Марко Агириано подчерта, че Мадрид няма да подкрепи документа за развод между Лондон и Брюксел, или политическата декларация по случая, ако текстовете за Гибралтар не бъдат изяснени.  Той също така изрази увереност, че текста за Брекзит е променен „злонамерено и под прикритието на тъмнината“.  „Ако това правителство получи достатъчно яснота, заверена законодателно, по отношение на последиците от известния член 184, то ще подкрепи текстовете на следващия Европейски съвет. Ако това не се случи, няма да го направи“, заяви Агириано. Срещата на европейските лидери за Брекзит ще се състои в Брюксел в неделя.  Мадрид поиска по-строга формулировка в текста, за да стане ясно, че преговорите за бъдещите отношения между Гибралтар и ЕС ще се провеждат отделно от тези между Великобритания и ЕС и че те могат да продължат само с одобрението на Мадрид.  Агириано заяви, че този член е \"неизвестен за всички, с изключение на онзи, който го е въвел, почти сякаш злонамерено и под прикритието на тъмнината.\" Той също така твърди, че испански служители по външните работи са разбрали чак в сряда вечерта, когато е публикуван проектът за споразумение за излизане на Великобритания от Съюза.  Той добави, че външното министерство под ръководството на Хосеп Борел се е консултирало с правни експерти и е решило, че и двата текста трябва да изяснят въпроса за преговорите в Гибралтар.  \"Трябва да е ясно, че каквито и да са бъдещите отношения между ЕС и Обединеното кралство трябва да вземат под внимание одобрението на Испания\", добави Агириано.  \"Това изисква изясняване, черно на бяло, че няма никаква възможност то да бъде разбрано, както се опасяваме\", каза той, като добави, че не трябва да има \"риск\" от неразбираелства.  ", "date": "2018.11.23", "title": "Скандал! Испания плаши да блокира договора за Брекзит заради променен \"на тъмно\"текст за Гибралтар "}
{"url": "http://epicenter.bg/article/-Turski-kapan--li-e-sporazumenieto-za-Brekzit-/168929/7/0", "text": "Външният министър на Великобритания Джеръми Хънт е предупредил Тереза Мей, че страната „може да попадне в капана, в който се намира Турция“, пише турската редакция на Евронюз.   Докато в парламента на Обединеното кралство са налице сериозни различия относно споразумението за развод с ЕС, то според информация на в. „Телеграф“ съществува убеждението, че след Брекзит Лондон може да изпадне в ситуация, наречена „Турски капан“ (Turkey trap), посочва Евронюз.   Хънт е обърнал внимание на факта, че евентуалното бъдеще на Великобритания също може да се окаже като това на Турция, която е в преговорен процес за присъединяване към ЕС от трийсет и една години насам. Предупреждението на британския външен министър към премиера Мей дава повод да се смята, че ако текстът на споразумението не се промени, това може да доведе до отхвърлянето му в парламента.   Хънт, който дойде на мястото на подалия оставка Борис Джонсън е един от шестимата министри в кабинета на Мей, които открито изразяват загрижеността си относно споразумението. Хънт е загатнал, че шейсет и шест души от консерваторите може да гласуват против споразумението, се твърди в новината.   Вътрешният министър на Великобритания Саджид Давид също изтъкна съображенията си, че след Брекзит договорите за свободна търговия, които иска Обединеното кралство може да не бъдат подписани. На Турция, която е подписала Митническия съюз с ЕС, също се налагат ограничения в свободната търговия и затова страната иска преразглеждане на договора за Митническия съюз.   Информацията, която разпространиха британските медии относно правителственото заседание след оставката на двама министри от кабинета, което от своя страна застраши премиерския пост на Мей, е потвърдена и от мнозина правителствени източници, се твърди още в публикацията.   Премиерът Тереза Мей се срещна с председателя на Европейската комисия Жан-Клод Юнкер, за окончателен вариант на споразумението, но желаните резултати така и не бяха постигнати. Лидери и дипломати от различни държави начело с германската канцлерка Ангела Меркел изтъкват, че съществува вероятност срещата на върха на Европейския съвет в края на седмицата да не се състои, заради въпросите в областта на сигурността, риболова, търговията и Гибралтар.   Испания, Франция и Германия имат сериозни възражения спрямо настоящият текст. Мей вярва, че в събота ще се постигне напредък по всичките тези въпроси.   Подчертава се, че опасението на министрите е регулирането на митническите спогодби, което ще започне като временна мярка, впоследствие може да се превърне в трайна тенденция и така Великобритания де факто да се превърне в сателит на ЕС.   Козът на Тереза Мей е, че Брекзит без споразумение е по-лошо, отколкото подписването на такова. Предполага се, че кабинетът и парламентът няма да изберат вариант без споразумение и ще я подкрепят.    ", "date": "2018.11.23", "title": "„Турски капан“ ли е споразумението за Брекзит?"}
{"url": "http://epicenter.bg/article/Neno-Dimov--V-kontsesionniya-dogovor-za-ski-zonata-v-Bansko-ot-2001-g--e-dopusnata-seriozna-greshka-/168939/2/0", "text": "В концесионния договор за ски зоната в Банско от 2001 г. е допусната сериозна грешка с площта на територията и трябва да се търси отговорност за нея. Това каза на брифинг министърът на околната среда и водите Нено Димов, предаде репортер на Агенция „Фокус“.  Министър Димов посочи, че в свое писмо главният прокурор предлага Министерски съвет (МС) да предприеме действия за изменение и допълнение на концесионния договор с „Юлен“ АД и да се направи пълно съответствие на концесионната площ.  „Относно първата препоръка имахме срещи с концесионера, провели сме разговори. Ще предложим на МС да упълномощи министъра на околната среда и водите да води преговорите“, каза още министърът и посочи, че това ще се случи на следващо заседание на МС.  „Това, което е написано в концесионния договор, и това, което е препоръчал главният прокурор да се направи, не е направено просто защото не се знае коя точно е зоната за концесия. В договора се цитират три територии. Т.е. още 2001 г. е направена изключително дълбока грешка и трябва да се търси отговорност как е направена тя, защото на практика не е определена никаква територия. И така МС се поставя в невъзможност – трябва да направим така, че тези три различни територии да се сведат до една. От тази гледна точка, по втората част ще се търси решение, което на този етап е много трудно. Защото, от една страна, не можем да дадем толкова голяма площ, каквато е цитирана в договора, от друга – трябва да се създаде нов договор, от трета – не искаме да закриваме курорта Банско. Затова трябва да се намери разумно решение на този безпорядък, който е станал през 2001 г. в концесионния договор“, заяви Димов.  Министърът обясни, че в момента се използва площ от над 160 хектара.  Той посочи, че концесионното възнаграждение ще бъде съществено увеличено.  ", "date": "2018.11.23", "title": "Нено Димов: В концесионния договор за ски зоната в Банско от 2001 г. е допусната сериозна грешка "}
{"url": "http://epicenter.bg/article/Tsvetanov--Vazmozhno-e-da-badem-prieti-v-Shengen-po-vazduh-oshte-ot-proletta-/168941/2/48", "text": "Напълно реалистично е страната ни да бъде приета в Шенген по въздух още от пролетта, съобщи пред журналисти в Народното събрание заместник-председателят на ГЕРБ и председател на ПГ на партията Цветан Цветанов. Това означава, че паспортните проверки по летищата за българи ще се премахнат, а пътниците от и за София вече няма да минават граничен контрол, предава БНР.  \"Разговори, които се водят на най-високо политическо ниво - както от премиера, така също и от мен, и от други колеги, които участват в подобни политически срещи, както в комисията, така също в Европейския парламент, в Европейската комисия и на двустранна основа с държавите-членки. Смятам, че вече има много по-големи надежди България да се присъедини към Шенгенското пространство на първа стъпка въздух евентуално и вода, и на по-късен етап сухопътна граница. Убеден съм, че в края на сегашната комисия това нещо може да бъде факт\", каза Цветанов.  Цветанов коментира и заявката на главния прокурор Сотир Цацаров да направи проверка по сигнал на зрител, че финансовият министър Владислав Горанов живее в луксозен апартамент, предоставен му безвъзмездно от бизнесмен. Заместник-председателят на ГЕРБ Цветан Цветанов подчерта, че е законна и нормална практика всеки постъпил сигнал срещу публична личност да бъде проверяван, за да се потвърди или отхвърли:  \"Аз знам, че подобни проверки са задължителни, ако има постъпила информация. Защото за да няма спекулации, за да няма внушения, трябва да има обективност и трябва компетентните институции да си свършат своята работа и когато те излязат с данни, тогава вече можем да коментираме в едната или в другата посока. Аз като заместник-председател на ГЕРБ и като председател на парламентарната група разговарям с колегите, но не ги питам в личните им моменти какво правят, с кого си лягат и къде живеят“, допълни още Цветанов.   ", "date": "2018.11.23", "title": "Цветанов: Възможно е да бъдем приети в Шенген по въздух още от пролетта "}
{"url": "http://epicenter.bg/article/Zhitelite-na-Primorsko-pred-BSP--Lisheni-sme-dori-ot-nay-neobhodimata-speshna-pomosht/168902/2/0", "text": "„ Реално сме лишени от помощ, даже и от най-необходимата спешна помощ“. Това споделиха жители на Приморско пред народните представители от ПГ на „БСП за България“ Петър Кънев, Таско Ерменков и Георги Йорданов. Именно здравеопазването бе сред основните теми по време на срещата, посветена на \"Визия за България\".     Хората поставиха въпроса и за ограничаване на достъпа на определени фирми, които не са приближени до ГЕРБ, до обществени поръчки. Най-безцеремонно те са отстранявани  и не само това – всички репресивни органи, като НАП, им правят проверки и им създават големи проблеми в тяхното функциониране, оплакаха се местните. Образованието също бе сред акцентите. Присъстващите коментираха, че в общината броят на учениците драстично намалява.   „ Ние ще поставим въпроса за осигуряването на още един медицински екип за спешна помощ, с още една линейка през летния сезон, която да може да се ползва от хората в община Приморско“ – заяви Георги Йорданов.   Петър Кънев коментира , че има много проблеми, които стоят пред обществото. „Оттук нататък все по-големи турбуленции ще следват и в икономиката, и в обществото.  Има големи диспропорции във всички области на икономиката – и данъчни, и регулаторни, и енергийни и т.н.  Тепърва предстоят сериозни теми, които правителството трябва да разглежда. Не може непрекъснато да се отлагат реформите“ – категоричен е Кънев.   Таско Ерменков  представи философията на  „ Визия  за България“. „ Визията е направена, за да можем да търсим консенсус сред хората  за бъдещето на държавата . Т я е надпартийна, не е за 4 години ,  нейният хоризонт е  по- голям “ – каза Ерменков.    Относно темата за образованието, той посочи, че БСП залага - да има един учебник по един предмет и да се прекрати  порочното правило „парите следват ученика“. Демографската криза  също бе сред основните въпроси на срещата. „ Всичко това, което правим, е с цел да съхраним България и българите в нея, да направим така, че да създадем условия  младите хора да живеят тук “ – заключи Ерменков .  ", "date": "2018.11.23", "title": "Жителите на Приморско пред БСП: Лишени сме дори от най-необходимата спешна помощ"}
{"url": "http://epicenter.bg/article/-Trend--85--ot-balgarite-ne-useshtat-podobrena-ikonomicheska-situatsiya-po-dzhoba-si-/168906/2/0", "text": "85% от българите не усещат подобрената икономическа ситуация по своя джоб. Това показва най-новото социологическо проучване на „Тренд”.  Икономическите показатели като статистика през последните години отбелязват много добри тенденции, посочи Димитър Ганев от „Тренд” в предаването „Тази сутрин” по bTV. Това обаче се усеща по джоба на българина само от 7%. Българинът оценява своя жизнен стандарт като нисък – той смята, че живее трудно, дори и да има ръст на доходите, това не променя качеството му на живот, каза още социологът.  Непрекъснато се говори колко много пари се дават за здравеопазване и инфраструктура, но знаем, че се изразходват неефективно, посочи още Димитър Ганев.  Най-тежките месеци за властта са януари и февруари, посочи още той, в коментар на въпрос дали има нагласи за предсрочни парламентарни избори.  Ганев уточни, че близо 2/3 от хората не са следили дебатите около бюджета, ако ги питате дали са важни параметрите му, над 60% казват, че са важни. Голям процент от българите смятат, че държавните средства се изразходват неефективно.  Според Димитър Ганев реформите са ключът дали едни средства ще бъдат изразходвани ефективно, или не. „В случая обаче когато става дума за реформи, от които боли или по друг начин казано, се плаща социална цена, малко хора подкрепят подобни мерки“, поясни социологът.  Оказва се, че подкрепата за увеличение на парите за хората с увреждания с 50 млн. е 95%, за пенсиите от 1 юли е 93%, за здравеопазване с 490 млн.е 87%, а за учителите с 20% е 77%.   ", "date": "2018.11.23", "title": "„Тренд”: 85% от българите не усещат подобрена икономическа ситуация по джоба си "}
{"url": "http://epicenter.bg/article/Eksshef-na-NSO-za-sluchkata-s-kolata-na-Radeva--Dori-v-mafiotskite-familii-ne-posyagat-na-zhenata/168907/2/0", "text": "Какво имаме - един запис, автентичен, и показания. Какво е станало. Автомобилът е спрян в крайна лява лента, не виждам да е спрял срещу движението на \"Фритьоф Нансен\". Така генерал Румен Миланов коментира по Нова тв случая клипа с колата на НСО, която вози съпругата на президента Румен Радев.     Бившият шеф на НСО пояснява още, че това е част от правителственото трасе, по което от години пътуват президент, премиер, председател на Народното събрание.  Миланов коментира, че от записа вижда спор между пътен полицай и служител на НСО.   \"Неоспоримо е, че това е автомобилът, който осигурява г-жа Радева. Вкарват се политически компоненти, които не приемам\".   Големите мафиотски фамилии, които се трепят, не засягат жената. Едно е президентът Радев, друго е неговата съпруга. Това не е коректно. Случаят се експонира, казва той.   Колите със специален режим имат право да нарушават правилата за движение, защото има екстремни ситуации, когато е застрашено лицето, което се вози. При битови нужди това трябва да се прави рядко, тъй като тези автомобили се набиват в очите на обществото и по внимателно трябва да се използват тези правила.   Миланов заявява, че не може да твърди, че колата е била в насрещното платно, защото записът показва друго, а той коментира факти.", "date": "2018.11.23", "title": "Ексшеф на НСО за случката с колата на Радева: Дори в мафиотските фамилии не посягат на жената"}
{"url": "http://epicenter.bg/article/Dimitar-Danchev--BSP--S-vdiganeto-na-danaka-na-starite-avtomobili-se-natovarvat-nay-bednite-hora/168908/2/0", "text": "\"Промяната в закона и вдигането на данъка на старите автомобили не целят борба със замърсяването, защото автомобилите не са най-големият замърсител в градската среда. Не се стимулира използването на по-екологични автомобили и средства за производство, а се натоварват най-бедните хора\". Това каза народният представител от ПГ на \"БСП за България\" Димитър Данчев пред Нова телевизия.     Той добави, че ако искаме наистина да се борим със замърсения въздух, трябва да се насочим към проблемите със запрашените и мръсни улици, горенето на битови отпадъци и много други. \"Има различни механизми за това - въвеждането на безплатен градски транспорт, както и стимулиране на споделено използване на транспорта\", обясни народният представител. Той попита- каква е гаранцията, че средствата, които ще се съберат от новия данък ще се използват за мерки за по-чист въздух.    Димитър Данчев даде пример- как се натоварват бедните хора, като обясни, че един автомобил, чийто данък миналата година е бил 9 лв., сега, след приетите промени, е 32 лв. \"Това са 350% увеличение. За нов малолитражен автомобил - до 5 години и стар - над 15 години хората ще плащат един и същи данък\", обясни социалистът. Той коментира, че голямото увеличение идва от това, че скалата за изчисляване вече предвижда два компонента, по които се смята данъкът - коефициент за екологичност  и коефициент за години. Той заяви, че това показва, че въвеждането на новия налог няма да доведе до целта, която си поставя мнозинството, а само ще направи бедните още по-бедни. ", "date": "2018.11.23", "title": "Димитър Данчев, БСП: С вдигането на данъка на старите автомобили се натоварват най-бедните хора"}
{"url": "http://epicenter.bg/article/Po-visoki-danatsi-za-starite-koli--Kolko-shte-plashtame---VIDEO--/168912/2/0", "text": "Депутатите решиха данъкът върху старите коли да се вдига. Те отхвърлиха ветото на президента върху Закона за корпоративното подоходно облагане и така потвърдиха вдигането на налога, предава Нова тв.  „Резултатът е 350% увеличение на данъка. Скалата предвижда два компонента, по които да се изчислява – годините на автомобила и екологичният му компонент. Ще бъде съобразен и с мощността на колата. Направих изчисление и се оказа, че нов автомобил до 5 г. и стар над 15 г. ще плащат един и същи данък. Това показва, че въвеждането му няма да доведе до онази цел, която си поставят законодателите”, коментира в „Здравей, България” депутатът от БСП Димитър Данчев.  „Въвежда се новият коефициент за екологичност на автомобилите. Новите, по-мощни, както и досега, ще плащат по-висок данък от по-старите, които са по-мощни. Не сме открили топлата вода – в Европа от 28 държави 20 прилагат такъв екологичен компонент, целящ подобряване качеството на въздуха. Трябва да избием балканския си манталитет и да започнем да караме по-малолитражни автомобили”, обясни от своя страна депутатът от ГЕРБ Александър Иванов.  Според Димитър Данчев обаче този закон не цели борба с мръсния въздух. По думите му най-голямото замърсяване не идва от автомобилите, а от горенето на битовите отпадъци.  „Има доста алтернативни мерки, които могат да се предложат – въвеждане на безплатен градски транспорт, стимулирането на съвместното използване на транспорта”, на мнение е той.  Според Данчев няма гаранция, че допълнителното средства от увеличението на данъка ще отидат за подобряване на качеството на въздуха.  „Това не е данък, който се събира от държавата, а от общините. Те ще отговарят пред гражданите на населеното място за това”, поясни Иванов.  Министърът на околната среда и водите Нено Димов подчерта в четвъртък, че увеличение с 20-30% на данъка върху старите автомобили се изразява в 10-15 лева, което не е сериозно увеличение, но това е само една от всички стъпки към решаването на проблема със замърсяването на въздуха.  ", "date": "2018.11.23", "title": "По-високи данъци за старите коли: Колко ще плащаме? (ВИДЕО) "}
{"url": "http://epicenter.bg/article/Ivo-Indzhov--Ne-vizhdam-blyaskavo-politichesko-badeshte-pred-Trifonov-sled-bezzabite-intervyuta/168942/2/0", "text": "Имаше много нереалистични очаквания към очаквания сблъсък в „Шоуто на Слави“ с едни от водещите фигури в държавата. Такъв сблъсък до този момент не се е получил, но като че ли хората очакваха да има не толкова сблъсък на шоумен с конкретен политик, а сблъсък на различни политически визии, защото Трифонов се асоциира като една от гръмогласните трибуни срещу сегашната власт.   Това коментира пред БНР Иво Инджов - преподавател във Великотърновски университет. Според него перспективите на Трифонов да овладее незаето пространство в политиката „не нарастват след интервюто с премиера“: „Не виждам някакво бляскаво политическо бъдеще пред Слави Трифонов след беззъбите му интервюта, които хората очакваха, с право или не, да бъдат много по-ясно политически центрирани и обагрени“.   Задаването на зрителски въпроси според Инджов е било ПР-стратегия, за да се „създаде впечатлението, че водещият Слави Трифонов и неговото шоу се явяват един вид гласа на народа, гласа на суверена – роля, която те самите са си разписали“. Позицията на президента Радев да не се появи в шоуто пък е било „като цяло добро решение, защото се видя че равнището не е особено високо на тези политико-медийно-шоу разговори“.   Борисов и Цацаров са откликнали на поканата, „защото ситуацията за управляващите у нас не е никак добра и когато се отвори възможност, те трябва да се опитват да обяснят своите действия и бездействия на фона на уличния натиск и на фона на натиска на опозицията“. От друга страна обаче е останало усещането за режисираност и за нагласен мач, каза Инджов: „Още повече, когато премиерът на един от въпросите на Слави Трифонов извади предварително подготвено листче. Очевидно е бил запознат със съдържанието на въпросите и се е подготвил предварително. Значи никаква спонтанност няма в този разговор“.   Според Инджов Борисов няма основания да се притеснява от артикулираните от главния прокурор намерения да проверява министри.  През последните 2-3 години има кризисни ситуации, когато мнозинството в НС е правело „доста сериозна опити да бламира своя лидер“, припомни Инджов по повод твърдението на Борисов, че понякога партията му е по-силна от него. Експертът не очаква успокоение на политическата сцена в близко бъдеще.", "date": "2018.11.23", "title": "Иво Инджов: Не виждам бляскаво политическо бъдеще пред Трифонов след беззъбите интервюта"}
{"url": "http://epicenter.bg/article/Goranov--Nyamam-pritesneniya-ot-prokurorskata-proverka--ne-sam-izvarshil-nishto-neredno-ili-nezakonno/168944/2/0", "text": "Нямам никакви притеснения за проверката и не смятам, че съм извършил нещо нередно или незаконно. Това каза пред журналисти в парламента министърът на финансите Владислав Горанов след като главният прокурор Сотир Цацаров обяви, че Прокуратурата ще го проверява заради жилището, в което живее, предаде репортер на Агенция „Фокус“.  Попитан смята ли, че се търси политическа интрига и от кого, той коментира: „Не мога да предположа. Все пак в политиката това го има“.  „Държа да заявя, че повод за проверката е моята декларация. Тоест аз лично през април съм декларирал факти и обстоятелства, които естествено, че могат да бъдат проверени. Декларирал съм и ползването на този недвижим имот с ясното съзнание, че според моите оценки не представлява конфликт на интереси“, обяви финансовият министър.  Той опроверга твърденията, че въпросният имот има общо с фамилия Домусчиеви.  „Този апартамент ми е предоставен за ползване през 2012 година от близък мой роднина, кръстник на двете ми деца и на мен“, обясни Владислав Горанов. „Има възложена проверка в КОНПИ, ако те го изискат от мен ще предоставя цялата информация, всички факти и обстоятелства“, обясни министърът. „За мен винаги истината и спазването на закона са били на първо място“, каза още той.   Имотът, който използвам, няма никаква връзка със семейство Домусчиеви, с техни фирми или бизнес, заяви Горанов.  „Не знам защо проверката се появява точно сега при положение, че за никой не е тайна, че от 2012 година живея там“, коментира той. Попитан очаква ли да се проверяват и други хора от правителството, Горанов посочи: „Никой не е защитен и не бива да бъде защитен. Ако някой има съмнения за нещо нeредно да подава сигнали и жалби“.  В отговор на въпрос защо не си купи жилище и така да изчисти всякакви спекулации, финансовият министър заяви: „Не говорим за предоставено жилище от бизнесмен, а от роднина. Позволете ми да си управлявам бита, както намеря за добре“.  Попитан има ли лицето, което му е предоставило жилище, фирми с публични средства, Владислав Горанов каза: „Няма такива. Затова съм преценил, че няма конфликт на интереси“.   ", "date": "2018.11.23", "title": "Горанов: Нямам притеснения от прокурорската проверка, не съм извършил нищо нередно или незаконно"}
{"url": "http://epicenter.bg/article/Karakachanov--Nyama-zashto-da-se-pritesnyavam-ot-imotnata-si-deklaratsiya/168948/2/0", "text": "Били са двама полицаи с една патрулка. Те не са я следвали, бяха там. На практика тя ги следва като отива при тях. Това каза пред журналисти в парламента министърът на отбраната Красимир Каракачанов по повод твърдението на Корнелия Нинова, че имало полицейщина спрямо нея при посещението й в Ямболско, предаде агенция „Фокус“.   „Полиция имаше, и то по една патрулка от местните РПУ. Контролираше се да не би заразените животни да се изнесат и оттам да плъзне заразата“, обясни той. „Във въпросното село, в което беше Корнелия Нинова и в съседните села имаше патрули, за да не се изнася заразеният добитък. Никой не е следил никой“, коментира Красимир Каракачанов.   „Корнелия Нинова си позволи да излъже пред журналистите и след това се отрече, разбира се. Излъга, че се избива добитъкът в Странджа, за да се принудят да се изселят“, заяви министърът. „Точните й думи бяха: „нали четете, че на Безмер нощно време кацат самолети с нелегални мигранти“ са гнусна лъжа.   Тогава поисках проверка от ДАНС, макар че ми е ясно, че няма как не да кацне, да излети самолет от военно летище, без аз да знам“, припомни Красимир Каракачанов. „Това е мащабна лъжлива кампания, част от кампанията за фалшивите новини, с които се целеше да се дестабилизира положението“, каза още той.   Не мога да се поддам на натиск, защото има ясна рамка, гласувана от Народното събрание. Това каза пред журналисти в парламента министърът на отбраната Красимир Каракачанов в отговор на въпрос има ли натиск кои изтребители да предпочете да закупи България.   „Цифрата от 1,5 млрд. лева е определена. Способностите, които трябва да имат самолетите, са ясно определени в проекта за инвестиционен разход“, обясни той. Попитан намеса във вътрешната ни политика ли е препоръката на американския посланик България да закупи Ф-16, министърът коментира: „Да кажеш, че американският самолет е най-добър е реклама. Същото го казват и шведските колеги, и италианците. Всеки си рекламира стоката. „За мен е важно най-накрая да видим дали цените, които те ще дадат отговарят на това, което ние можем да изразходваме като бюджет и най-вече способностите на самолетите“, обяви Красимир Каракачанов.   Попитан възможна ли е промяна в цената на изтребителите, той уточни: „Би ми се искало цената да е надолу от 1,5 млрд. лева. Ако възникне хипотезата, че трябва да се увеличи цената за самолетите това означава да започнем цялата процедура от начало“.   Няма защо да се притеснявам от имотната си декларация. Защо трябва да се притеснявам, каза той в отговор на въпрос след като Прокуратурата ще разследва финансовия министър Владислав Горанов притеснява ли се от своята имотна декларация.    „Ако сте забелязали нещо ми кажете, за да се притесня и аз“, коментира той. „За първи път чувам, че има сигнал за Владислав Горанов“, посочи Красимир Каракачанов.   По повод експертизата на Прокуратурата на оградата по границата, министърът обяви: „Ако Прокуратурата е направила проверка и е констатирала нарушения, виновните лица трябва да носят отговорност“. Той отговори отрицателно на въпроса има ли информация за нарушения. „Изграждането на оградата беше възложено на областните управители. Не познавам нито един от тримата, които са провеждали процедурите“, заяви Красимир Каракачанов. „Не познавам и доклада на ДАНС за оградата“, каза още той. ", "date": "2018.11.23", "title": "Каракачанов: Полицаите не са следвали Корнелия Нинова. На практика тя ги следва, като отива при тях"}
{"url": "http://epicenter.bg/article/Georgi-Domuschiev--Kompleksat--v-koyto-zhivee-g-n-Goranov--ne-e-nito-moy--nito-na-brat-mi/168956/2/0", "text": "Комплексът, в който живее г-н Владислав Горанов, не е нито мой, нито на брат ми. Ние сме инвеститори на сградите в комплекса и в момента притежаваме две офисни сгради в него. Жилищният комплекс \"Есте\" бе построен в периода 2008 - 2013 година и включва 300 жилища. Ние продадохме жилищата в период от няколко години и не е наша работа и наш проблем да се интересуваме кой какво прави с тях. Това заяви пред Новини.бг Георги Домусчиев.   ,,В случая с г-н Горанов категорично мога да кажа, че не само не съм му предоставял безвъзмездно апартамент, но и не съм му продавал такъв! Безвъзмездно не съм предоставил апартамент на когото и да било. Нямам никакво отношение към апартаментите след тяхната продажба\", добави бизнесменът.    По повод информация, че „министърът на финансите живее в апартамент 180 квадрата в луксозен жилищен комплекс, предоставен му безвъзмездно от български бизнесмен“, днес главният прокурор Сотир Цацаров е разпоредил проверка.    Нямам притеснения от прокурорската проверка, не съм извършил нищо нередно или незаконно, каза финансовият министър по-късно дне.  Той опроверга твърденията, че въпросният имот има общо с фамилия Домусчиеви. „Този апартамент ми е предоставен за ползване през 2012 година от близък мой роднина, кръстник на двете ми деца и на мен“, обясни Горанов.", "date": "2018.11.23", "title": "Георги Домусчиев: Комплексът, в който живее Владислав Горанов, не е нито мой, нито на брат ми"}
{"url": "http://epicenter.bg/article/Tkgsh/168959/2/0", "text": "От началото на декември Центърът за градска мобилност и „Пътна полиция“ в София започват съвместна акция срещу нарушителите, които се движат в бус лентите. За това са се договорили директорът на ЦГМ Христиан Петров с органите на реда.   Това е поредната мярка за налагане на приоритет на градския транспорт. „Започнахме през лятото с кампанията „Всеки да си знае лентата“ с актьори от Младежкия театър. Тогава се брандираха автобуси, които да подсещат водачите, че трябва да уважават и пътниците в обществения транспорт. Сега с колегите от полицията ще ги подсетим, че правилата на пътя са за всички“, каза Петров.  Основната цел на бус лентите е да осигуряват приоритет на обществения транспорт, така че той да изпълнява разписанията си и да бъде удобен и бърз за пътниците, които го използват, но това не може да стане, ако лентата е задръстена с коли. По разписание автобусите, които се движат по бул. „България“ трябва да изминават разстоянието между пл. „Ручей“ и Центъра по хигиена за 4 минути, но ако има автомобили времето се удължава тройно. По новата бус лента на бул. „Васил Левски“ разстоянието между ул. „Гурко“ и кино „Одеон“ трябва да се измине за 4 минути, но ако тя е блокирана, забавянето стига и до 10 минути. С 20 минути повече е времето от спирката на „Орлов мост“ до Окръжна болница за автобуси и тролейбуси, ако лентата на бул. „Цариградско шосе“ не е свободна. Всички тези забавяния, заради шофьори, които нарушават правилата, водят до това, че десетки пътници чакат на спирките много по-дълго или стоят затворени на едно място в обществения транспорт, коментира директорът на ЦГМ. Глобата за автомобил в бус лента е 50 лева.  ", "date": "2018.11.23", "title": "50 лв. глоба за шофиране в бус лентите!  Центърът за градска мобилност започва нова кампания"}
{"url": "http://epicenter.bg/article/Madona-se-snima-s-shestte-si-detsa-za-Denya-na-blagodarnostta/168922/10/100", "text": "Мадона публикува снимка как празнува Деня на благодарността с шестте си деца в Малави, съобщи Метро.  Поп звездата рядко дава възможност на феновете си да видят малките й деца. По-големите - Лурдес, която е на 22 години, и 17-годишният Роко са по-известни. На снимката са също 13-годишната Мърси, 12-годишният Дейвид и 6-годишните близначки Естер и Стела. Всички позират пред стена.  \"За това съм най-благодарна - написа Мадона към снимката. - Моите деца ме водят по пътища и отварят за мен врати, през които не съм си и представяла, че ще премина!\"  \"Честит Ден на благодарността от Малави!\" - поздрави феновете си Мадона.  Четирите по-малки деца на Мадона са осиновени.", "date": "2018.11.23", "title": "Мадона пусна снимка на шестте си деца за Деня на благодарността"}
{"url": "http://epicenter.bg/article/makron/168927/10/99", "text": " \"никога\" няма да ви поднесат домати през декември, бели трюфели от Италия, нито испанска шунка, колкото и качествена да е тя. \"Задачата ми е да популяризирам типично френските продукти\", казва Гийом Гомес - г , който е от испански произход. \r\n \r\n \r\n \r\n \r\n Важно място на бюрото му заема \"първият френски чер пипер\", донесен от остров Реюнион в Индийския океан. \"Той не е най-добрият в света, но е френски и това е напълно достатъчно\", обяснява за АФП този усмихнат и словоохотлив 40-годишен мъж. От 2013 г. той ръководи кухните на френското президентство, в които е работил през военната си служба. Страстен привърженик на традиционните френски земеделски продукти и гастрономическо \"ноухау\", които предава в книгите си с \"Уроци стъпка по стъпка\" за възрастни и деца или чрез многобройни организации, Гомес е застъпник на \"неелитистката\", сезонна и достъпна за всички кухня. \r\n \r\n \r\n \r\n \r\n Излишно е да питаме този любим на медиите \"шеф\" за вкусовете на президента Еманюел Макрон или предшествениците му: той не говори за това \"никога\". Майстор-готвачът от испански произход, най-младият носител в историята на изключително престижната титла   за 2004 г., предпочита да разказва как \"популяризира френското земеделие\" в чиниите на президентския дворец. Шунката \"Хабуго\" е може би най-добрата в света, обичам да я ям в Испания, но на масата в Елисейския дворец никога няма да я видите\", уверява ни той. \"Във Франция има хора, които правят много хубава шунка\".   Същото се отнася за високоценения бял трюфел от Пиемонте, Италия: \"никога не бих го използвал\". \"Елисейският дворец не е откъснат от света и кухнята му се променя заедно с възгледите\", разказва той. Изтъква, че в президентството се яде по-малко и по-балансирано.   Доказателство за това е последната галавечеря, поднесена в парижкия музей \"Орсе\" за около 50 държавни ръководители по случай церемониите на 11 ноември, чието меню Гомес приготвя заедно с кулинарни корифеи като Ален Дюкас, Ан-Софи Пик и Пиер Ерме. \"Ордьовърът беше 100 процента вегетариански, нещо немислимо преди 20 години\", отбелязва той. Като цяло \"се яде по-малко, не се остава по шест часа на масата, вече не се сервират три предястия, три основни ястия и три десерта, шест вида риба и дванайсет прибора, както се е правело преди\", допълва Гомес.   А в чинията на мода са съвсем простите продукти. Запеченият праз със стриди на Ерик Фрешон \"е велико ястие, което търпи развитие\". Преди 3 години \"никой не би ял праз в ресторант с три звезди на Мишлен\", подчертава майстор-готвачът на президента. Гийом Гомес, който се дегизирал като готвач още от детската градина, времена, когато тази професия \"не беше толкова бляскава, колкото е днес\", неотдавна издаде книга с рецепти за деца, публикувана от издателство \"Шен\". Целта е да се научат децата да приготвят традиционни ястия по творчески и забавен начин: шоколадов мус и ястие от кълцано месо и картофено пюре, гарнирано с пържени зеленчуци, или \"имам баялдъ\" от Рататуй, \"по-добре и отколкото в анимационния филм\".   \"Трябва да превъзпитаме част от децата да се хранят по-добре. Готвенето не е въпрос на елитарност, нито на цена. С праз и домати могат да се приготвят много вкусни ястия, когато продуктите са в сезона си\", подчертава шефът и изказва съжаление, че някои деца отиват на училище с пакет чипс за закуска, който е \"по-скъп от филия с масло\". \"Когато децата сами приготвят нещо от продуктите, те имат желание и да ги ядат. Дайте на едно хлапе, което заявява, че не обича спанак, да приготви спаначен пай!\", съветва Гомес.   Източник: Дарик", "date": "2018.11.23", "title": "Готвачът на Еманюел и Бриджит Макрон: Задачата ми е да популяризирам типично френските продукти"}
{"url": "http://epicenter.bg/article/Melaniya-Tramp-razbuni-duhovete-s-palto-na-Christian-Dior-za--9400-/168945/10/84", "text": "Президентът на  спази традицията на Деня на благодарността и помилва две  -  и  , спасявайки ги от трапезата на този американски празник. Първата дама Мелания Тръмп се присъедини към президента за забавната церемония и, разбира се, отново привлече погледите към себе си. За случая тя бе избрала прекрасно палто с черни, червени и бели геометрични фигури на  , което струва 9400 долара. Именно заради скъпото палто  отнесе критики от потребителите в социалните мрежи, които коментираха, че наистина ли в този ден първата дама е трябвало да заложи на толкова скъп тоалет.   Източник: БГНЕС", "date": "2018.11.23", "title": "Мелания Тръмп разбуни духовете с палто на Christian Dior за $9400 "}
{"url": "http://epicenter.bg/article/Suzanita/168960/10/100", "text": "Сузанита сякаш е родена, за да провокира. Щерката на Орхан Мурад пусна чисто гола снимка в социалната мрежа, която за минути събра хиляди харесвания.    На кадъра гаджето на 15-годишната дъщеря на певеца Орхан Мурад придържа бюста й, като с ръце едва покрива зърната на изпълнителката. Видно двамата се намират в банята, защото са покрити с пяна.   Както наскоро се разбра от сторита на певицата в социалната мрежа, двамата всъщност въобще не са се разделяли, а всичко покрай изневерите му е било просто пиар трик от страна на брюнетката.   След вълната от негативни коментари Сузанита все пак изтри снимката от профила си, за да ч качи отново няколко часа по-късно, този път редактирана. На новия фотос Лолитката е изрязала по-голямата част от голите си гърди от кадъра. Източник: Блиц", "date": "2018.11.23", "title": "Сузанита пусна еротичен кадър с приятеля си, снимката предизвика вълна от негативни коментари"}
{"url": "http://epicenter.bg/article/Dolche-i-Gabana-se-izviniha-na-tseliya-kitayski-narod-zaradi-obvineniya-v-rasizam/168967/10/99", "text": "Основателите на италианската модна къща \"Долче и Габана\", които се оказаха в центъра на шумен скандал в Китай, поднесоха официалните си извинения на китайския народ.     Видеозапис на съвместното заявление на Стефано Габана и Доменико Долче се появи в акаунта на модната къща в китайската социална мрежа Вейбо.   , се казва в клипа на моделиерите. Той бе записан на италиански език и бе съпроводен със субтитри на китайски. В края на едноминутния видео материал основателите на модната къща заедно произнесоха думата \"извинете\" на китайски, като обещаха подобни неща да не се повтарят в бъдеще.   Китайците се подразниха от промоционалния видеоклип на \"Долче и Габана\" за дефиле в Шанхай, в който жена с азиатски черти се мъчи да яде пица с пръчици, напътствана от мъжки глас. На мнозина това се стори обидно, особено заради снизходителния тон на напътствията. В интернет беше разпространен и чат от Инстаграм, в който дизайнерът Стефано Габана, нарича Китай \"невежа и смрадлива мафия\".   Модната къща разпространи изявление, че в страницата на дизайнера в Инстаграм са проникнали хакери и се извини на всички, почувствали се засегнати.   Източник: Дир.бг", "date": "2018.11.23", "title": "Долче и Габана се извиниха на целия китайски народ заради обвинения в расизъм"}
{"url": "http://epicenter.bg/article/Dermatolotat-d-r-Ana-Peykova-za-skapata-tsena-na-evtinite-filari-/168989/10/0", "text": "Какво ме накара да се замисля за високата ценана евтините филър, разсъждава д-р Ана Пейкова от клиника „Дерма ЕЛИТ“.- В последните няколко месеца ми прави впечатление, че в клиниката се обаждат хора със следния въпрос „Колко струва един милилитър филър при вас? И аз се запитах „Ние плод и зеленчук ли сме?“ или човек наистина трябва да се замисли малко по-сериозно върху процедурите, които извършва на собственото си лице. То не е просто една поставена отвън кожа. Кожата е най-големият орган! И е жива. Хората се татуират, правят си перманентен грим, но дали си дават сметка, че освен покривката отдолу има съдове, нерви, мастна тъкан, кост, клетки, които могат да бъдат увредени за цял живот. Филърите това са ампули с хиалуронова киселина, включена в гел. Но не е важна само концентрацията на хиалуроновата киселина и какви са свързващите частици между молекулите й, ами и начинът на съхранение. От значение е производителят и начинът на доставка. Затова съществуват фирми, които са получилисертификат да произвеждат дадения филър и куфарни търговци без всякакъв документ за годност и спецификации. Не е добре хората повърхностно да действат с лицето си, все едно си купуват кило домати.  Самите филъри са различни видове: иманискоконцентрирани, висококонцентрирани, такива, които мога да се поставят в дадена зона, други не бива. Съществуват филъри които не бива да се инжектират в устните, защото могат да доведат до нежелани странични ефекти. Има продукти, несъвместими един с друг и затова, когато човек изпита желание да направи нещо със себе си първо трябва да се консултира.   Много уважавам пациентите, които избират мястото, където ще отидат след разговор с един, сдвама, с трима лекари. Призива ми към пациентите е: Идете, попитайте какво енужно лично на вас. Защото ако на вашата приятелка са били необходими 3 милилитра хиалуронов филър, на вас може да витрябват пет или само един милилитър. Не можем да определяме нещата в милилитри.   Другият въпрос, който според мен е наболял в медицинските среди, е мястото, в което сепоставя филъра и квалификацията и образованието на човека, който извършва манипулацията. Както и самият филър като продукт, произведен нелегално и съхраняван в неподходящи условия, компетентността на лекаря, ако въобще е лекар.   От пациенти разбирам, че филъри се поставят от неквалифицирани за тази дейност лица. Един дерматолог учи 6 години обща медицина и после още четири, за да вземе специалност. Това означава, че лекарят има нужните познания, сертификати и носи отговорност за това, което прави. Не казвам, че един доктор не може да сбърка, но той носи отговорност за постъпките си.  И когато човек реши да прави някаква корекция по себе си не е необходимо да се води само от цената на един милилитър, което щеше да бъде смешно, ако не беше опасно. И тъжно.   Специалистът е този, който определя къде точно да постави филъра, на каква дълбочина как да го инжектира, как да съвмести отделните ампули, така че лицето да изглежда красиво, естетично.  Както вече казах, проблем е и мястото, където се извършват манипулациите. Знаете през колко трудности минава един лекар, докато узакони кабинет, който да отговаря на точни изисквания – хигиена, набор за първа помощ, специален кит ако евентуално се получи запушване на артерия, което е много сериозен страничен ефект при поставянето на филър. Това често се игнорира от клиентите, а то може да доведе до трайни последствия –некроза, ослепяване… Лекарят, който извършва процедурата знае във всеки момент как да реагира на възникналата ситуация.  Човек, който не е учил задълбочено анатомия, физиология има опасност да засегне нерв, кръвоносен съд и пациентът да заприлича на рисунка на Пикасо. Напоследък има и такива случаи. Пристрастени клиенти, които обикалят по различни доктори. Лекари, които държат на името си, оказват да ги инжектират. И отиват при неспециалисти. В един момент кожата се отпуска, лицето „пропада“, образуват се грозни буци.. И това няма нищо общо с естетиката.  Добре е когато пациентът ходи на едно място и не е доволен от поставения филър, да севърне при лекаря, да обсъди с него проблемите и докторът, извършил манипулацията, да се опита да я поправи, да разгради филъра, да постави нов, да вземе решение и да поеме отговорност за стореното. Моят призив е: когато сте недоволни от един лекар първо изяснете защо и как точно се е случило и когато филърът се разгради, търсете други специалисти.  Вториятв ъпрос, който много често чувам напоследък е „Има ли промоции?“.   Според мен, не е основателно човек да си прави корекции по лицето, когато има някакво намаление на услугата. Нека правим разлика между стоките в магазина и здравето, особено когато става дума за лице.  Има филъри, които се продават на черния пазар. Те се внасят по незнайно какви канали и пътища, и хората, които ги продават на козметиците нямат сертификат. Затова дават по-ниска цена. Лекари без специалност и дори хора, които нямат диплома за доктор, започват да поставят филъри в пъти по-евтино.   Все още няма орган, който да регулира тези процеси на нашия пазар. Филърът е медицинско изделие, би трябвало да мине през агенцията за лекарствата, но в месеца по няколко пъти на вратата на клиниката идват хора, които предлагат все нови и нови филъри като куфарни търговци. В момента пазарът е залят и не е ясно колко от продавачите са оторизирани и колко от продуктите имат сертификат за качество.   Какви са опасностите, ако решите да си поставите филър в гаражен салон или дори у вас? Най-основният страничен ефект, е запушването на съд. А то води до некроза. В зоната на устните това е много сериозен недостатък. В областта между веждите и около очите – също.   Друг сериозен проблем при поставянето на хиалуронови филъри, когато не се спазва достатъчна дезинфекция, е т.нар. „бактериален филм“. Той се вкарва в кожата, бактериите се развиват под нея. Кожата може да оттече, да се възпали месеци след поставянето на филъра, защото бактериите са „работили“ отвътре. Не на последно място е и естетичния външен вид, който явно за някои не е толкова важен, след като избират процедура единствено според цената.   Един лекар може да прецени точно какво ви е необходимо в дадения момент, според вида кожа, костна структура. Има лица, които не могат да бъдат подмладени само с хиалуронови филъри. Съществува апаратна методика, химически пилинги, мезотерапии, колагенообразуващи филъри…    Затова, когато човек реши да направи нещо с лицето си е хубаво да се посъветва не с приятелката или съседката, а с лекар-специалист с добра репутация и квалификация“, завършва д-р Ана Пейкова от клиника „Дерма ЕЛИТ“.", "date": "2018.11.23", "title": "Дерматологът д-р Ана Пейкова за скъпата цена на евтините филъри "}
{"url": "http://epicenter.bg/article/Vnuchkata-na-Zlatyu-Boyadzhiev--tv-vodesht--aktyor-i-hudozhnitsi-daryavat-kartini-za-Bala-na-yuristite/168991/10/0", "text": "Внучката на Златьо Бояджиев – Беатрис, актьорът-художник Ники Сотиров, тв водещата Константина Живова, адвокат Румяна Недялкова, дъщерята на строителните предприемачи Барбукови – Дейзи, художниците Николай Янакиев, Илия Желев, Иван Яхнаджиев и Силви Басева, ще дарят бизвъзмездно картини за търга в помощ на деца с церебрална парализа, част от Благотворителния Бал на юристите, който ще се проведе тази събота в хотел Маринела.   По време на бала ще се раздадат и традиционните статуетки на Националните правосъдни награди. Те са в категориите - Адвокат, Съдия, Прокурор, Нотариус, Синдик, Млад юрист, Кантора, Медиатор, Дело. Бившият служебен премиер проф. Огнян Герджиков, деканът на Юридическия факултет към СУ проф. Сашо Пенов и идейният вдъхновител на Националните правосъдни награди - екссекретарят на Софийска адвокатска колегия Владимир Дончев са председатели на журито, което тази година оценява юристи и магистрати на церемонията.   Гран При на Националните правосъдни награди ще бъде връчен на проф. д-р Александър Янков. 94-годишният юрист е бил зам.-председател на международния съд в Хага, дългогодишен съдия към Международния морски трибунал към ООН и единственият българин - президент на Световната организация по международно право. Статуетката ще му връчи миналогодишния носител на престижната награда проф. Васил Мръчков, а грамотата ще му поднесе най-добрият му студент по Международно право – адвокат Людмил Рангелов.   Официален гост на церемонията ще бъде Мартен Прадел - директор към Международния адвокатски съюз, който пристига специално за най-престижното събитие в юридическата гилдия.   Водещи на вечерта ще са певицата Боряна Баташова и юристът Юлиян Демирев. За доброто настроение на гостите ще се погрижи изпълнителката Цвети Радойчева, както и три малки таланта от Асоциацията за подкрепа на децата, с председател Богдана Желявска.", "date": "2018.11.23", "title": "Внучката на Златю Бояджиев, тв водещ, актьор и художници даряват картини за Бала на юристите"}
{"url": "http://epicenter.bg/article/Trima-printsove-i-printsesa---na-Blagotvoritelniya-Bal-na-Fondatsiya--Stoyan-Kambarev--v-London/168992/10/0", "text": "Легендарното Café de Paris в сърцето на Лондон отвори врати за Годишния благотворителен бал на фондация \"Стоян Камбарев\", който се проведе в сърцето на английската столица.   Впечатляващата гала вечер за втора поредна година бе под патронажа на     който заедно с председателя на Фондацията   посрещна над 180 представителина британския и български елит.   Събитието бе класно и приказно красиво, а младите музикални звезди - открития на Фондацията oмагьосаха публиката с таланта и енергията си.   Гостите се насладиха на удоволствия за всички сетива – прием, мултимедиен концерт-спектакъл и официална вечеря с изискано многостепенно меню, последвани от благотворителен търг с уникални предложения в сферата на изкуството, спорта и туризма.   8 годишният    разтопи сърцата на публиката като водещ, в тандем с очарователната британска актриса с български корени  Уайлд, която определено впечатли гостите.   Големите овации бяха за музикалните звезди - класическа певица   и младите виртуози - пианистът   братята цигулари   и китаристът  .   Черешка на вечертa бе специалното изпълнение на   от Iron Maiden и Cutting Crew, както и атрактивно шоу на акробата Кори и прекрасните балерини. Програмата включваше и специално продуцирани кратки филми на английски за мисията на Фондацията, за Стоян Камбарев и за всеки един от младите музикални открития - едни от най-добрите в света за възрастта си и лауреати на редица престижни международни награди.   Официалните дизайнери на изисканото арт събитие   дариха скъп ваучер за търга и облякоха в изящни рокли трите главни дами на вечерта – Деси Тенекеджиева, Девора Уайлд и Мария Славова, която приличаше на истинска принцеса излязла от приказките.   Залата на енигматичното Café de Paris бе препълнена с високопоставени гости, кралски особи и представители на бизнеса, политиката, културата и шоубизнеса. Патронът на Бала     бе в компанията на още двама принца - синът му   и племенникът му   – син на принцеса  , която беше очарована от емоционалното  събитие.   Сред гостите бяха още   – един от най-известните филмови продуценти в света, собственик на Милениум Филмс и студио Ню Бояна,  бизнесдамата и продуцент  , както и   – популярният британски актьор от Star Wars и много сериали на BBC, световноизвестните музикални продуценти   и   от Tears from Fears.   Голямо внимание сред гостите предизвика и зашеметяващата  - един от най- верните приятели на Фондацията.   Благотворителният търг бе воден от уважаваният финансист   - основател на първия клуб по дебати във Великобритания.   Eдин от основните парньори на Фондацията -  , бе в компанията на съпругата си Лили и двамата избраха да станат притежатели на уникалното фототипно издание на Четириевангелието на Цар Иван Александър, дарено лично от арт колекционерa и филантроп  , която също бе гост на Галата.   Изключителен интерес предизвикаха произведенията на младите художници и визуални артисти, като техните творби бяха откупени от Фондация “Стоян Камбарев” предварително, за да бъдат предлагани на търга.    наддава до последно за атрактивна картина на най-известния бг. стрийт арт художник- Виктория Георгиева- Mouse.   С нея специално от Рим, за да подкрепи младите таланти пристигна и      която избра картина на авангардния и най-скъпо продаван български млад съвременен художник Калоян Илиев-Кокимото.   Един от партньорите на Бала тази година,   бе сред най- активните участници в търга и закупи както картината на Нора Ампова, така и две фотографии от Перу на Принц Кирил- специално дарени на Фондацията, а накрая стана притежател и на ски ваканция в хотел Рила Боровец.   Kартините на Радослав Нинов-Руди, Велизар Димчев, Огняна Серафимова, Мина Златева и Андрей Хамбарски отидоха в частните колекции на избрани ценители на изобразителното изкуство от всички точки по света.     Интересен акцент от търга бе откупката на концерт на Тони Мур от Iron Mаidеn за частно парти от бизнесмена   Огромен интерес предизвика и другият подарък от Тони Мур - специално лимитирана винилова плоча на легендарната група, придружена с няколко подписани снимки и флаери от едно от първите им турнета в далечната 1977 година.   Голяма борба сред феновете на спорта предизвикаха и  победоносната ракета на Григор Димитров от ATP финалa през 2017 г. в Лондон, както и новата биографична книга на Христо Стоичков, придружена от златна топка от 50-ия му юбилей.   Освен лични вещи, в търга участваха и ваканции, предоставени от едни от най-луксозните ни морски и планински хотели: Cornelia Boutique Hotel&SPA, Olimpia Sozopol, La Mer Residence и Kaliakria Resort, както и Sense Hotel Sofia.   Накрая на Бала,   кавалерства на Мисис България   и двамата изтеглиха победителя в благотворителната томбола, който получи високотехнологичен подарък за баня от изобретателя Фреди Василев.   Годишният благотворителен бал на Фондация “Камбарев“ в Лондон приключи с изключително успешна мисия – красива емоционална вечер, звезден спекаткъл, запомнящо  представяне на дейността и младите артисти на Фондацията, събрани средства от търга за нови проекти и много нови професионални контакти и приятелства.   Продуценти на събитиетоса MOON FOX  и NOVA film – продуцентските компании на Деси Тенекеджиева, а организатор от английска страна- бутиковата събитийна агенция Diva Events London на Ирина Бехар.   Комуникационен партньор за Англия е Linda Noor PR.   Партньори на Благотворителния Бал в Лондон са: Café de Paris, Petroceltic, Avalon, IBA Bulgaria, Unique Automation, Methodia, Carding, Premier Tours, Катарджина Естейт, Prime Development, BeColor, както, разбира се и основните партньори на Фондация “Стоян Камбарев” – УниКредит Булбанк, Бон Марин Холдинг и Енекод АД.   Владимир Нешков", "date": "2018.11.23", "title": "Трима принцове и принцеса - на Благотворителния Бал на Фондация „Стоян Камбарев“ в Лондон"}
{"url": "http://epicenter.bg/article/Zlatnoto-momiche-Katrin-Taseva-prodade-medala-si--za-da-pomogne-na-bolen-sportist/168981/8/0", "text": "Златният медал на Катрин Тасева вече е с нов собственик. Гимнастичката обяви на търг най-голямото си отличие и бухалките, с които спечели първо място на Световната купа.   Целта й е да помогне на свой колега - професионалният спортист Иван Тодоров, който страда от сарком на костта и меките тъкани. Единственият изход според българските лекари е ампутация на крака, но семейството намира шанс за лечение в Турция. Цената на операцията е 50 000 евро, които семейството не може да си позволи. Затова Катрин обяви за продан медала си.   Спечелената сума е 10 000 лева, а купувачът е пожелал анонимност, обяви гимнастичката в социалните мрежи. Събирането на средства за Иван обаче продължава, напомня тя. В подкрепа на младия мъж на много места в страната се организират и благотворителни турнири - дори съперници на футболния терен застават един до друг в подкрепа на младия мъж и битката му за нормален живот.   Източник: Нова.тв", "date": "2018.11.23", "title": "Златното момиче Катрин Тасева продаде медала си, за да помогне на болен спортист"}
{"url": "http://epicenter.bg/article/Domat-na-Ane-Frank-v-Amsterdam-be-restavriran/168916/7/0", "text": "Превърнатата в музей тайна пристройка в дома в Амстердам, където Ане Франк се криела от нацистите през Втората световна война, бе реставрирана, за да разкаже по-добре трагичната й история на следващото поколение посетители, които вероятно знаят малко за ужасите на Холокоста, съобщи Асошиейтед прес, цитирана от Новини.бг  Реставрирана е не само сградата, но и музеят, за да разкаже историята на семейството на Ане Франк и погледнато в по-общ план, да представи преследването на евреи от нацистите. От музея поясниха, че целта е семейната история да бъде използвана като прозорец към по-всеобхватна история.  Онова, което е останало непроменено, е тайната пристройка, където Ане Франк е написала прочутия си дневник.", "date": "2018.11.23", "title": "Домът на Ане Франк в Амстердам бе реставриран"}
{"url": "http://epicenter.bg/article/Teror--Kosovski-spetschasti-nahluha-v-Severna-Mitrovitsa--predizvikaha-smut-i-arestuvaha-chetirima-sarbi/168918/7/51", "text": "Косовски спецчасти са влезли рано в петък сутринта в северната част на Косовска Митровица с десет полицейски коли и са взели десет ключови точки в населеното място. Под предлог, че издирват заподозрени за убийството на Оливер Иванович, те са арестували местния полицай Драгиша Маркович, който вече е бил задържан в рамките на разследването за покушението над лидера на Гражданска инициатива „Сърбия, демокрация, справедливост“, съобщава белградският ежедневник „Вечерне новости“, цитиран от Агенция \"Фокус\".  Както пише изданието, арестувани са Неделко Спасоевич, Драгиша Маркович, Марко Рошич и Саша Чурич на основание, че са заподозрени за убийството на Иванович.  По време на задържането са се чули изстрели от автоматични оръжия, както и от шокови гранати. Както е научил вестникът, косовските спецчасти са се опитали да арестуват и Милан Радойчич, заместник-председател на „Сръбска листа“.  „Новости“ пише, че „по време на срамния десант, с който бяха нарушени всички валидни споразумения, в града са задействани предупредителните сирени и сърбите са излезли на улиците“.  Ежедневникът отбелязва, че атмосферата в Северна Митровица е наелектризирана и се усеща страх от ескалация на конфликта.  Говорителят на косовската полиция Даут Ходжай потвърди, че екипи на органите на реда са арестували четири лица, свързани с убийството на Оливер Иванович.  Пред сръбската национална телевизия главата на косовската полиция заяви, че съгласно заповедта на компетентния съд, частите са нахлули в четири локации.    Ракич се опасява, че народът е в бунтовно насртоение от създалата се ситуация. „Ако РОСУ (косовската полиция) не се оттегли, опасявам се, че може да стане война. Ще останем тук и няма да се откажем от нашите домашни огнища. Днес (петък) по обяд ще има протест“, заяви той, като освен това осъди „бруталното нападение на косовските полицейски служители“.  Според последната информация, отбелязва изданието, РОСУ се е изтеглила в Южна Митровица.  „Четири лица от сръбска националност бяха арестувани тази сутрин с невиждан терор! Това се случва пред членовете на техните семейства, а Драгиша Маркович е арестуван с удари по главата и ритници... Служителите на РОСУ са групирани в сръбските райони. Призоваваме гражданите за сдържаност, защото мирът е най-важното нещо за нас. Също така настояваме всички четирима задържани да бъдат освободени, защото сме уверени, че няма причина за тяхното арестуване, както и че цялата тази акция няма никаква връзка с разследването на убийството на Оливер Иванович.  ", "date": "2018.11.23", "title": "Терор! Косовски спецчасти нахлуха в Северна Митровица, предизвикаха смут и арестуваха четирима сърби"}
{"url": "http://epicenter.bg/article/Orban--Soros-uchastva-v-presledvaneto-na-Gruevski--a-toy-e-moy-satrudnik-/168937/7/0", "text": "Организацията на американския милиардер Джордж Сорос е зад политическото преследване на бившия македонски премиер Никола Груевски, заяви в петък министър-председателят на Унгария Виктор Орбан в интервю пред местното радио „Кошут“, пише македонският „Фокус“.  По думите на Орбан, е нормално Будапеща да помогне на Груевски, тъй като той има голям принос за спирането на мигрантския поток към Унгария.  „Става дума за бивш лидер на приятелска страна, страна, която имаше ключова роля за справянето с нелегалната миграция. Без тази помощ щеше да е много по-трудно да се защитят унгарските граници. Човек трябва да се отнася честно към своите съюзници“, заяви Орбан като посочи, че той и Груевски са съюзници.  Както отбеляза унгарския премиер, страната му вече от 30 години функционира като демокрация и това не е първият път, когато тя приема важни хора, но предишните случаи не са имали същата тежест, като този с Груевски. Той подчерта, че властите в Будапеща ще гарантират сигурността на бившия македонски премиер, който, по неговите думи, се сблъсква със сложни битки в Македония.  Попитан за бягството от Македония и екстрадицията, Орбан заяви, че Унгария ще предостави справедливо отношение на Груевски, а правителството няма да се намесва в правните процедури, които се провеждат от компетентните органи.     ", "date": "2018.11.23", "title": "Орбан: Сорос участва в преследването на Груевски, а той е мой съюзник!"}
{"url": "http://epicenter.bg/article/Astronomi-otkriha-bliznak-na-Slantseto/168943/7/0", "text": "Астрономи откриха близнак на Слънцето, образувал се в същия облак от газ и прах преди 4,6 милиарда години, съобщи в. \"Дейли мейл\".   Звездата HD 186302 е на разстояние около 184 светлинни години. Звездите се образуват в облаци от газ и прах, които постепенно се разпадат и питомците им се пръсват из галактиката. Смята се, че до 85 процента от звездите са бинарни двойки. След като се разделят, обаче е трудно да бъдат идентифицирани като сходни.   \"Тъй като няма много информация за миналото на Слънцето, изучаването на такива звезди може да ни помогне да разберем къде в галактиката и при какви условия се е образувало Слънцето\" - каза ръководителят на екипа Вардан Адибекян от Института по астрофизика и космически науки в Португалия.   Учените са използвали данни от проекта AMBRE за галактическа археология и от мисията \"Гая\" на Европейската космическа агенция. Те са подбрали звезди с химичен състав, съответстващ най-много на слънчевия, изчислили са как те се променят и какви са кинематичните им свойства.   Макар и астрономите да са открили само един сродник на Слънцето - HD 186302, той се оказал много специален. Той толкова прилича на звездата ни, че вероятно е неин близнак.   Източник: Новини.бг", "date": "2018.11.23", "title": "Астрономи откриха близнак на Слънцето"}
{"url": "http://epicenter.bg/article/Vuchich-i-Barnabich-alarmiraha-lidera-na-Kitay--che-Sarbiya-nikoga-ne-e-bila-v-po-tezhka-situatsiya-/168949/7/51", "text": "Президентът и премиерът на Сърбия Александър Вучич и Ана Бърнабич са помолили посланика на Китай да предаде на ръководството на странта си, че Белград никога не е бил в по-тежка ситуация, съобщава белградското радио „Б92“, цитирано от Агенция \"Фокус\".  Според информацията на медията, посланик Ли Манчанг е отговорил, че ще уведоми президента на Китай Си Дзинпин за инцидента в Северна Митровица.  Вучич и Бърнабич, както пише „Б92“, са информирали дипломатическия представител на Китай за последните събития „след сутрешното нападение на части на РОСУ (косовските специални части) в Северна Митровица“.  Президентът и премиерът на Сърбия са поискали от посланик Ли да предазде на Си Дзинпин, че Белград никога не е бил в по-трудна ситуация, въпреки своите постоянни призиви за мир и стабилност и сериозен и отворен подход за решаването на всички проблеми.  „Нападението на частите на РОСУ в Северна Митровица показа, че КФОР, разбирай НАТО, абсолютно съзнателно са заблуждавали цялата общественост и днес на всички е ясно по чия команда и в полза на кои сили са лъгали представителите на НАТО“, е заяви президентът Вучич, според цитата на „Б92“.  Премиерът Бърнабич, от своя страна, е заявила, по повод въвеждането на 100-процентови мита върху сръбските стоки от косовското правителство, за което очаква реакция от Европейския съюз, че това е нарушение на Споразумението за стабилизация и асоциация, както и на ЦЕФТА (Централноевропейско споразумение за свободна търговия) и че този въпрос е в компетенциите на ООН, тъй като ЮНМИК е един от подписниците и в този смисъл се очаква подкрепата на Китай в „най-важната световна организация“.  Посланик Ли е заявил, че Китай разбира много добре какво се случва в Косово и че това е вече познатият сценарий за нападение срещу интегритета на Сърбия.   Китайският дипломатически представител е подчертал, че през деня президентът Си ще бъде информиран за всичко и че Сърбия може да разчита на подкрепата на Китай.  ", "date": "2018.11.23", "title": "Вучич и Бърнабич алармираха лидера на Китай, че Сърбия никога не е била в по-тежка ситуация "}
{"url": "http://epicenter.bg/article/Moskva-obvini-NATO-i-Zapada-v-izmama-ot-svetoven-mashtab-/168950/7/97", "text": "Ръководствата на Запада и НАТО измамиха не само Съветския съюз, но и цялата международна общност, след като продължиха разширяването на НАТО на изток, въпреки договореностите с Москва. Това заяви говорителят на руското външно министерство Мария Захарова, предават руските медии.  \"Това беше измама от световен мащаб\", подчерта тя, като припомни публичните изявления на първия и последен президент на СССР Михаил Горбачов по темата. Бившият съветски лидер нееднократно е заявявал, че западните лидери са поели ангажимент НАТО да не се разширява на изток, но не са изпълнили обещанието си.  Захарова добави, че отговорността за измамата е не само на ръководството на алианса и на конкретни личности, а на цели държави и политически системи.  Тя призова международната общност да обърне внимание на факта, че САЩ и техните съюзници нанасят удар срещу международната стабилност.  \"Това е не само въпрос за сигурността на Русия, но и за това, което се случва в света\", заключи Захарова.  Неразширяването на изток е един от препъни-камъните в отношенията между Русия и НАТО. Москва настоява, че Брюксел се е задължил да следва този принцип, но от алианса твърдят обратното.  През последните години Русия нееднократно се е обявявала против безпрецедентната активност на НАТО до своите граници. Брюксел на свой ред нарича поведението си \"сдържане на руската агресия\". В Москва твърдят, че Русия не е заплаха за никого, но няма да остави без последствия действията, които са потенциално опасни за нейните интереси.  През лятото на миналата година към НАТО се присъедини още една държава - Черна гора. Тя стана 29-ия член на Северноатлантическия договор, припомнят руските медии.   ", "date": "2018.11.23", "title": "Москва обвини НАТО и Запада в измама от световен мащаб "}
{"url": "http://epicenter.bg/article/Frantsuzoyche-e-bito-do-smart-zaradi-nenapisano-domashno/168951/7/0", "text": "Четирима членове на едно семейство бяха арестувани, след като момченце на девет години беше пребито до смърт в дома му в източния френски град Мюлуз, информира Би Би Си, цитирана от Нова.тв   Полицейски източници разкрили пред местни медии, че момчето е отказало да пише домашните си и е било удряно с дръжка на метла.   По-големият брат на момчето, сестра му и доведената му сестра са присъствали по време на инцидента.   Въпреки, че майката не е била там, тя също е арестувана, тъй като е била наясно какво се случва. Смъртта на момчето е настъпила в ранните часове на неделя. По тялото на момчето са били открити синини, особено по краката му.   Момчето е претърпяло сърдечен арест, но патолозите са съобщили, че причина за смъртта на детето са ударите, които е понесло. Полицейски източник споделя, че момченцето е било удряно с тъпи предмети.   Майката на момчето отсъствала от дома по това време, тъй като била в командировка, но насърчавала наказанията, защото детето не искало да си пише домашните.   Заподозрян за убийството е 19-годишният брат на момченцето, но разследващите все още работят по случая.", "date": "2018.11.23", "title": "Французойче е бито до смърт заради ненаписано домашно"}
{"url": "http://epicenter.bg/article/Prestolonaslednikat-na-Sauditska-Arabiya-e-poiskal-sreshta-s-Erdogan-v-Arzhentina/168958/7/0", "text": "Саудитският престолонаследник принц Мохамед бин Салман е бил инициаторът за среща с турския президент Реджеп Тайип Ердоган в рамките на срещата на върха на Г-20 в Аржентина. Това заяви турският външен министър Мевлют Чавушоглу в интервю за турската телевизия Си Ен Ен Тюрк.   По време на телефонен разговор с нашия президент принцът изрази желание да се срещне с него в Аржентина. Разбира се, няма причини тази среща да не се осъществи. Това може да се случи. Не виждаме пречки за подобен контакт със саудитския престолонаследник. Разбира се, окончателното решение ще бъде взето от президента, каза външният министър на Турция.   Той посочи, че целта на тези преговори ще бъде най-вече обсъждане на ситуацията, свързана с убийството на саудитския журналист Джамал Хашоги. Както и по време на телефонните разговори президентът ни ще разкаже за предположенията си по повод случилото се и ще предостави всички данни, с които разполагаме, каза Чавушоглу.   Той добави, че Саудитска Арабия не споделя достатъчно информация, свързана с разследването на убийството. Може би в подобна ситуация ще бъде от полза международно разследване. Ако то започне, Турция ще сподели уликите и сведенията, с които разполага, каза турският външен министър. Коментарите на президента на САЩ Доналд Тръмп по случая с Кашоги показват, че той ще си затвори очите пред убийството, смята Чавушоглу.   Във вторник Тръмп заяви, че САЩ ще останат \"непоклатим партньор\" на Саудитска Арабия, макар да допусна, че саудитският престолонаследник принц Мохамед бин Салман може да е знаел за плана за убийството на Хашоги, извършено на 2 октомври в консулството на Саудитска Арабия в Истанбул.   Чавушоглу каза още, че САЩ не са уведомили Турция за аудиозапис, свързан с убийството.   Турски вестник писа вчера, че ЦРУ разполага със запис, на който, както се твърди, престолонаследникът нареждал да бъде \"запушена устата на Хашоги\".   Журналистът Джамал Хашоги, който критикуваше властите в Рияд, е бил убит при посещение в генералното консулство на Саудитска Арабия в Истанбул на 2 октомври. Смята се, че Хашоги е бил удушен, малко след като е влязъл в консулството, а след това тялото му е било разчленено и унищожено.", "date": "2018.11.23", "title": "Престолонаследникът на Саудитска Арабия е поискал среща с Ердоган в Аржентина"}
{"url": "http://epicenter.bg/article/-quot-Novichok-quot-at-v-shishentseto-ot-parfyum-v-Solsbari-e-mozhel-da-ubie-hilyadi-/168963/7/0", "text": "Количеството \"Новичок\" в шишенцето от парфюм, използвано в Солсбъри, е достатъчно да убие хиляди, твърдят разследващите случая, предава БНР.  Дийн Хейдън, който води разследването на инцидента в Солсбъри, при който с „Новичок“ бяха заразени бившият руски шпионин Сергей Скрипал и дъщеря му Юлия, заяви в предаването „Панорама“ на Би Би Си, че поставянето на нервнопаралитичното вещество на вратата на Сергей Скрипал е абсолютно безотговорен акт.  Версията на разследването е, че веществото е било внесено във Великобритания в шишенце парфюм \"Нина Ричи\" със специален пулверизатор, с който е била напръскана дръжката на входната врата на Сергей Скрипал, но след това в шишенцето е останало достатъчно количество \"Новичок\", който да убие хиляди хора.  По-късно в Солсбъри се заразиха още двама души от намерено в кофа за боклук шишенце от парфюм, като 44-годишната Доун Стърджес почина.  Полицаят Ник Бейли, който също бе заразен с веществото, разказа в предаването как животът му напълно се е преобърнал след инцидента.  Лондон обвини Кремъл за инцидента в Солсбъри.  В „Панорама“ бяха показани нови кадри на двамата руснаци, които британците обвиняват в извършването на нападението и които според тях са агенти на Руското военно разузнаване.  ", "date": "2018.11.23", "title": "\"Новичок\"-ът в шишенцето от парфюм в Солсбъри е можел да убие хиляди "}
{"url": "http://epicenter.bg/article/Imigranti-protestiraha-na-amerikanskata-granitsa-s-Meksiko-/168968/7/96", "text": "Стотици имигранти демонстративно маршируваха към границите на Съединените щати, като знак към Доналд Тръмп. Те протестират, че подаването на искания за политическо убежище върви много бавно, предаде Нова тв.  Имигрантите са от различни централно- американски страни и в момента са на мексиканска територия. Повечето от тях отидоха при граничния пункт в Тихуана, след като президентът Тръмп каза, че няма да бъдат арестувани, само ако официално подадат молби, вместо да пресекат границата.  Някои от тях изчислиха, че за да им дойде реда, трябва да чакат 6 месеца. След шествието президентът на САЩ заплаши, че ще затвори границата.  ", "date": "2018.11.23", "title": "Имигранти протестираха на американската граница с Мексико "}
{"url": "http://epicenter.bg/article/Protest-na-kosovskite-sarbi---quot-ES--otvori-ochi-quot---quot-Ne-iskame-v-getoto-quot---quot-Ne-umoryavayte-ot-glad-detsata-quot-/168970/7/51", "text": "На организираните в петък протести на косовските сърби в Рударе, община Звечан, е отправено искане към Прищина да премахне 100-процентовите мита върху сръбските продукти, както и освобождаването на четиримата сърби, които спецчастите на косовската полиция (РОСУ) арестуваха в петък сутринта в северната част на Косовска Митровица, съобщава местното Radio Kontakt Plus. Медията отбелязва, че протестиращите, в допълнение към сръбските знамена, са носили и транспаранти, на които са били изписани призиви към международната общност да реагира на действията на Прищина – „ЕС, отвори очи“, „Не искаме в гетото“ и „Не уморявайте от глад децата ни“...  Пред събралите се граждани са се изказали председателят и заместник-председателят на „Сръбска листа“ (партията на косовските сърби – бел. „Фокус“) Горан Ракич и Игор Симич, както и косовският министър на администрацията и местното самоуправление в оставка Иван Тодосиевич.  Според цитата на радиото, Симич е заявил, че арестите в Косовска Митровица целят да привлекат общественото внимание към решението за въвеждане на мита от 100% за всички сръбски стоки, с които се зареждат не само магазините, но и болниците, здравните центрове и други институции.  „Ние нито имаме право, нито вече можем да си мълчим, сега трябва да се противопоставим, защото това не е борба против някой, това е борба за нас, за нашето физическо оцеляване“, цитира думите на политика Radio Kontakt Plus.  На протеста в Рударе са присъствали заместникът и помощникът на директора на сръбската правителствена канцелария за Косово и Метохия Душан Козарев и Петър Петкович, както и председателят на Службата на Република Сръбска (ентитета на БиХ) за помощ на сърбите в Косово и Метохия Милорад Арлов.  Медията отбелязва, че демонстрацията е преминала мирно и без инциденти. На мястото са били и части на КФОР и косовската полиция.  Едночасови протести са се провели също и в град Зупче и община Зубин Поток, както и на граничните пунктове между Косово и Сърбия Ярине и Бърняк.    ", "date": "2018.11.23", "title": "Протест на косовските сърби: \"ЕС, отвори очи\", \"Не искаме в гетото\", \"Не уморявайте от глад децата\""}
{"url": "http://epicenter.bg/article/Prirodozashtitnitsi-iskat-smyana-na-imeto-na-selo-na-poveche-ot-1000-godini/168974/7/0", "text": "Активисти от  (   ) настояха жителите на британското селце  ( - вълна) да променят името му, тъй като се асоциирало с овча вълна, а стригането на овцете било вид престъпление, пише в. \"Мирър\".   Застъпниците за правата на животните настояват  да се прекръсти на  . За целта директорката на британския клон на PETA  написа специално писмо до местните власти.   Тя обеща, че ако бъде направена промяната на името, организацията ще подари по едно вълнено одеяло на всички жители на селцето от  , което е на повече от 1000 години.  Жителите на  обаче не искат и да чуят за подобна промяна. Те настояват, че името на населеното място не идвало от вълна, а от саксонската дума  , означаваща  . \r\n \r\n \r\n \r\n воюва с представителите вълнената индустрия като твърди, че при добиването на суровината много животни биват малтретирани.   Под натиска на активистите пъб в  бе принуден да си потърси ново веганско име и да загърби съществуващото \" \", припомня таблоидът, цитиран от Дарик.", "date": "2018.11.23", "title": "Природозащитници искат смяна на името на село на повече от 1000 години"}
{"url": "http://epicenter.bg/article/Turtsiya-obvini-28-dushi-za-ubiystvoto-na-ruskiya-poslanik-/168976/7/51", "text": "28 души, включително Фетхуллах Гюлен, са обвинени за убийството на руския посланик в Турция Андрей Карлов през декември 2016 г. Днес прокуратурата в турската столица завърши разследването на атентата и внесе обвинителния акт в съда, предаде БНР.  Според обвинението терористичния акт е провокация, насочена срещу турско-руските отношения. Освен лидера на движението Фетхуллах Гюлен, сред обвинените са и други високопоставени членове на мрежата му.  Двама от тях – Шериф Али Текелан и Емрулах Услу, в момента живеят в Съединените щати. Друг обвиняем е Шахин Сьогют, сочен за ръководител на групата, към която е принадлежал убиецът - бившият полицай Мевлют Мерт Алтънташ.  Властите обвиняват членовете на организацията на Гюлен, че стоят зад опита за преврат от 15 юли 2016 г., а в конкретния случай обвиняемите ще отговарят за нарушаване на конституционния ред на страната, членство във въоръжена терористична и шпионска организация, предумишлено убийство с цел всяване на страх.  Според 609-страничния обвинителен акт първоначалният план е бил покушението да се извърши на 27 юни 2016 г. Тогава в централата на Партията на справедливостта и развитието за чуждите посланици в Турция е организирана вечеря ифтар, слагаща край на дневния пост за мюсюлманите през свещения месец Рамазан. Впоследствие планът е бил променен и покушението беше извършено при откриване на изложба в Анкара на 19 декември 2016 г.  ", "date": "2018.11.23", "title": "Турция обвини 28 души за убийството на руския посланик "}
{"url": "http://epicenter.bg/article/Bombena-ataka-v-dzhamiya-v-Afganistan-ubi-27-dushi/168983/7/0", "text": "При експлозия в джамия в източната афганистанска провинция Хост днес загинаха 27 души, а са ранени 57, предаде Асошиейтед прес, цитирайки местни служители.  Базата била част от комплекса на военна база в град Исмаил Хиел и всички загинали са войници. Бомбата избухнала към края на петъчната молитва. Според военен говорител не е ясно дали бомбената атака е била извършена от нападател самоубиец или устройството е било взривено дистанционно. Никой досега не е пое отговорност за атаката.  Президентът на Афганистан Ашраф Гани заклейми нападението в джамията, като я нарече \"антиислямска и нечовешка\". Той призова за бързо разследване и за сурово наказание за виновниците, като каза, че иска да знае как се е стигнало до нарушаване на сигурността в базата.   Източник: Новини.бг", "date": "2018.11.23", "title": "Бомбена атака в джамия в Афганистан уби 27 души"}
{"url": "http://epicenter.bg/article/-quot-Islyamska-darzhava-quot--poe-otgovornost-za-ataki-s-obshto-118-zhertvi-v-Zapadna-Afrika/168985/7/0", "text": "\"Ислямска държава\" пое отговорност за пет нападения с общо 118 жертви, извършени миналата седмица в район, който тя нарича \"Държавата Западна Африка\", предаде Ройтерс. Агенцията се позова на видеозапис в акаунта на групировката в уебсайта Телеграм.  Джихадистите, които обикновено използват формулировката \"Държавата Западна Африка\" за Нигерия, поеха отговорност във видеозапис на атаките, извършени според тях между 16 и 22 ноември. ИД не посочва колко души са убити и колко - ранени, а само, че има 118 жертви.  Пет източника от силите за сигурност са казали за Ройтерс, че при нападения в Нигерия в последните дни са били убити над 100 войници - най-големият брой от идването на власт на президента Мухамаду Бухари през 2015 г. Атаките може да засилят натиска върху него преди изборите през февруари, след като той обяви победа над деветгодишния бунт.  Според източниците на Ройтерс бунтовниците са нападнали военна база в село Метеле в Североизточния щат Борно - епицентър на бунта на ислямистката групировка \"Боко харам\", която се закле във вярност на ИД и действа в Западна Африка.  В изявление в понеделник ИД съобщи, че ден по-рано е атакувала база на армията в Метеле и е убила най-малко 40 нигерийски войници, а след това е подпалила базата.   Източник: Новини.бг", "date": "2018.11.23", "title": "\"Ислямска държава\" пое отговорност за атаки с общо 118 жертви в Западна Африка"}
{"url": "http://epicenter.bg/article/Papata-svika-sreshta-za-zashtita-na-detsata-ot-seksualnite-posegatelstva-na-katolicheskiya-klir-/168986/7/0", "text": "Специална среща, посветена на темата за защита на непълнолетните от сексуалното насилие от страна на католическите свещенослужители ще се състои през февруари 2019 година във Ватикана по инициатива на римския папа Фанциск, съобщи пред журналисти в петък официалният представител на Светия престол Грег Бърк, предават РИА Новости и Агенция \"Фокус\".  „Февруарската среща е безпрецедентна и демонстрира, че папа Франциск е направил защитата на непълнолетните фундаментален приоритет на църквата“, е заявил главата на прес службата на Ватикана, според цитата на руската агенция.  По неговите думи, става въпрос за инициатива, целяща да защити децата по целия свят и тя е адресирана преди всичко до католическите епископи, които „носят сериозна отговорност за този остър проблем“.  „Папата иска ръководителите на църквите да имат ясна представа за разрушителното влияние, което сексуалното насилие от страна на клира оказва на жертвите“, подчерта Бърк.  ", "date": "2018.11.23", "title": "Папата свика среща за защита на децата от сексуалните посегателства на католическия клир "}
{"url": "http://epicenter.bg/article/Vavezhdat-pravila-pri-sreshti-s-beli-mechki-v-Arktika/168988/7/0", "text": "Специалисти ще разработят догодина стандарти и правила при срещи с  в  за компаниите и техните сътрудници, предаде ТАСС, цитиран от Дарик. Тези  понякога се приближават опасно до населените места. Приетите правила ще бъдат включени в общонационалния  .   Те ще имат за цел  , като под внимание са били взети препоръките на 40 предприятия и ведомства, които развиват дейности в  .   Правилата ще се отнасят както за  извън населените места, така и за начините на реагиране при техни посещения в обитаеми постройки.   Стандартите ще вземат предвид   - да не се дава храна на мечките, как най-ефикасно да бъдат изплашени и прогонени и как никога да не бъдат вземани на ръце малките на хищника.   Предвидено е и изграждане на  , когато в съседство има училища и детски градини.", "date": "2018.11.23", "title": "Въвеждат правила при срещи с бели мечки в Арктика"}
{"url": "http://epicenter.bg/article/Moskva--Nahluvaneto-na-kosovski-spetsnaz-v-srabskite-obshtini-e-provokatsiya-sreshtu-mira-/168995/7/51", "text": "Москва осъжда решително нахлуването на косовския спецназ в населената от сърби северна част на Косовска Митровица: това е поредна провокация на Прищина, като при това Западът фактически не реагира на новото изостряне на ситуацията, заявиха в петък от Министерството на външните работи на Русия, предават РИА Новости и Агенция \"Фокус\".  „Разглеждаме нахлуването на косовско-албанските спецчасти в населената от сърби част на Косовска Митровица на 23 ноември сутринта като поредна провокация на Прищина, целяща да изгони сърбите от края (страната – бел. „Фокус“). Очевидно това е продължение на курса на Прищина към етнически чистки и разпалването на „търговски войни“ на Балканите, следващо в руслото на решението на „правителството“ на Косово от 22 ноември да въведе 100-процентови вносни мита върху сръбските стоки, включително продоволствия, медикаменти, печатна продукция и т.н. Тези мерки удариха на първо място сърбите в края (страната). Разчита се да се създадат непоносими за тях условия за живот по родните им места“, се казва в коментара на външнополитическото ведомство.  „Решително осъждаме разгръщането от Прищина на конфликтна спирала“, добавиха от руското външно ведомство.  При това в Москва недоумяват защо международните сили за Косово, които функционират на основата на мандата на СС на ООН, фактически са се самоотстранили от разрешаването на тази ситуация.  „Оставаме с впечатление, че ЕС и САЩ, които в продължение на много години покровителстват косоварите, или не са в състояние да обуздаят своите „подопечни“, или ги подтикват към агресивната линия. На този фон смятаме за особено важна отговорната позиция на сръбското ръководство, което предприема усилия за разсейване на напрежението“, подчертават още от МВнР на Русия.  Посланикът на Руската федерация в Сърбия Александър Чепурин посъветва косовските албанци в Прищина да не надценяват своите сили, съобщава руската телеграфна агенция ТАСС.  Това той заявява в петък по повод сто-процентовото увеличение на митата за сръбски и босненски стоки, което обяви Прищина. Според Александър Чепурин въвеждането на „мита-санкции“ от Прищина потвърждават думите на Наполеон, които той е повтарял, докато е отстъпвал през 1812 година: „От великото до смешното има само една стъпка“. В Туитър посланикът е написал и пояснение: „Смисълът на това изречение е: „не е нужно да се надценяваме \".  В последните три дни президентът на Сърбия Александър Вучич е имал две срещи с посланиците на Русия и Китай Александър Чепурин и Ли Манчан. Държавният глава е запознал дипломатите с последните данни по този въпрос и ги е помолил да информират лидерите на Китай и Русия за случващото се в Косово. По-рано президентът на Сърбия и посланиците се договорили да поддържат всекидневни контакти, докато се преодолее кризата, предизвикана от Прищина, се казва в съобщението на руската президентска пресслужба.  Сръбското население на Метохия, автономният сръбски район в северо Косово, се снабдява със стоки, произведени в Сърбия. Преди това сръбската продукция се продаваше и в районите, населени с албанци, но напоследък властите в Прищина се опитват да ги заменят със стоки, внос от други държави. Подобни мерки нанасят сериозен удар по джоба на жителите на Косово, а новите мита, с предвижданото 100-процентово увеличение, ще поставят сръбското население в крайно тежко положение, заявяват анализаторите.  От сряда Косово увеличи със 100 процента митническите такси за стоките от Сърбия и Босна и Херцеговина. В отговор президентът Вучич проведе спешни срещи с посланиците на Русия, Китай, САЩ, Великобритания, Франция, Германия и Италия, както и извънредно заседание на Съвета за сигурност на държавата.  На свой ред премиерът на Босна и Херцеговина Денис Звиздич заяви, че подобно решение на Косово е погрешно и нарушава Централноевропейското споразумение за свободна търговия (ЦЕФТА).   ", "date": "2018.11.23", "title": "Москва: Нахлуването на косовски спецназ в сръбските общини е провокация срещу мира "}
{"url": "http://epicenter.bg/article/prof--Stefan-Danailov--Polezni-sa-umereno-ludite--I-az-sam-lud-/168928/11/34", "text": "  След известна пауза Мастера се завръща на театралната сцена.    - Пиесата се казва „Актрисата“, неин автор е англичанинът Питър Куилтър. Страхотен драматург, вероятно е един от най-добрите от началото на ХХІ век. Истината е, че исках да започнем работата по пиесата сега, но я отложих за след рождения ми ден – 9 декември. Понеже съм в сатурнова дупка, дадох команда да започнем след тази дата. А и един от актьорите, които съм поканил, не е в България – тъкмо ще се съберем всички. Идеята за връщането ми на сцената дойде в Пловдив. На 24 септември представих там книгата си „Романът на моя живот“. Имах дълъг разговор с публиката, беше нещо като представление, аз бях на сцената. Попитах хората „Искате ли да ме видите на сцената като актьор?“ Присъстващите в салона извикаха „да!“ Емоциите ме завладяха – дори в инвалидна количка да съм, ще играя.   - През лятото ми казаха за нея. Не я бях чел преди това. На представянето в Пловдив имах предвид тази пиеса. И започнаха обажданията: хайде, какво става? Казах им: чакайте, бе, по-спокойно. Пиесата е много интересна. Сюжетът е следният: последното представление на една актриса, след него тя напуска сцената. Какво се случва в гримьорната й, на сцената, как реагира публиката... Както се очаква, моята роля е любовникът на актрисата. Нейният живот е бурен, имала е много интимни връзки. Не че всички актриси са такива, но при повечето тези неща се случват. Ролята ми не е много голяма, тя е от т.нар. гастролни. Любовникът на актрисата е интересен, различен от това, което съм аз. Швейцарец, банкер, макар и с дефекти в годините, влюбен в актрисата. Актьорите, които поканих, са мои бивши студенти: Аня Пенчева, която играе актрисата, екссъпругът й - Кирил Ефремов, Ненчо Илчев, Иван Панев и Павел Иванов. Не мога да определя жанра на тази пиеса. Тя не е чиста комедия, трагедия също не е, но на мен ми е тъжно усещането от нея. С режисьорката на пиесата Росица Обрешкова я четохме два пъти и ми звучи точно по този начин, защото всяка раздяла със сцената е тъжна, колкото и бодряшко да е поведението на главната героиня. В даден момент тя рухва и признава какво изживява.   Намеренията ми бяха да направя премиерата през март 2019 г. в чест на Деня на театъра, но сега не зная кога ще стане това. Вече разговаряхме с автора и с директора на НТ \"Ив.Вазов\", който се съгласи да поставим пиесата. В бойна готовност сме да започнем.    - Ще бъде в Народния театър – така е редно, все пак съм негова рожба. После можем да я представяме и на други сцени в страната.  - Никога не съм мислил за раздяла със сцената. Неприятно ми е, когато театралният сезон свършва и казват: „Хайде на добър час, това представление е последно.“ Какво значи последно представление?! Пиесата, за която говорим, дойде неочаквано. Хората смятаха, че ще възстановим „Пигмалион“. Но ми пречи ходенето. Другото не е проблем. Като светнат прожекторите, всичко идва по местата си. Интересно ми е това докъде ще го докарам. Разбирам от роли и усещам, че нещо не ми достига. Но ще направя тази роля.    - Нима не знаете? Интелигентен командир съм. В театъра няма ала-бала, там е военно положение. Репетициите започват точно в часа Х, приключват точно в часа У, за представление се идва в часа Z. Това е неписан устав, но всеки го знае. Пияни актьори да излизат на сцената... абсурд!   - Има. Реакцията ми е много остра и безкомпромисна.   - Не сте ли чували, че съм Сивият кардинал на БСП. Не чувате ли какви ги говорят и пишат? Ама сега са ме оставили малко на мира – заради болежките ми. Какво ли не съм чувал за себе си... Но важното е, че моите хора в партията ме обичат и уважават.   - Човек, който обича партията си, не може да говори врели-некипели за нея. Самата БСП не е виновна за работата на някои свои членове. Да не говорим пък, че тази партия съществува повече от едно столетие. Но това, че е лидерска, както се приказва, не е вярно. На противоположното мнение съм. Против т.нар. демократичен централизъм съм, тоест против това един да командва, другите само да изпълняват.   - Това е крайност. Но поначало ние сме малко разюздана партия. Хубаво е да има различни мнения, но да бъдат поднесени аргументирано, интелигентно. По-склонен съм да ги изказват малко лицемерно, отколкото твърде „откровено“ и себично. Защото зная каква болка чувства този, който е начело на партията. И никак не е било леко на нито един от предишните й лидери. Учудвам се, че част от предишните й ръководители се държат доста остро към Корнелия Нинова, която, освен всичко друго, е и дама. Не ми е приятно да чета, слушам и гледам по медиите изказвания на опонентите ни от рода на „вие не можете да се разберете вътре в партията, как ще управлявате държавата, оправете си първо БСП, после искайте властта“. От това по-лошо няма. Като се каже това веднъж, хората може да не му обърнат внимание, но когато се повтори, потрети и т.н., на хората тази реплика започва да прави впечатление. Питам: докога ще има такива разногласия в партията?   - Да, така е, търсят под вола теле! В самото начало пред очите ми се правеха такива истории, че... Не съм знаел кой какви ангажименти е поемал за председателския пост. Но после какви претенции имаха и колко нагло ги предявяваха. Не мога да приема това, защото никога не съм участвал в такива игри. Тези дни си мислех във връзка с интервюто, което ще дам, дали да бъда краен, или по-дипломатичен. Все пак съм работил с тези хора.   - Евентуални мои остри изявления ще подсилят противоречията в БСП. Впрочем, чух, че атаката срещу депутатите Елена Йончева и проф. Георги Михайлов фактически била атака и срещу мен, понеже съм предложил професора за депутат, а пък Нинова е предложила Йончева. Това ми се вижда много елементарно и тъпо. Реших, че няма да предизвиквам противоречия с изявленията си. Трябва да опитаме да бъдем малко по-смирени. Когато има конгрес на БСП и трябва да се избира ново ръководство, се явяват нови хора. Те са харизматични, интелигентни. Те могат да ръководят партията и се кандидатират смело. Но дали знаят колко висока летва могат да прескочат? Аз например си знам моята летва.   - Пластовете ли? В какъв смисъл?   - За съжаление масово явление в партията е липсата на усещането, че времето ти е изтекло. Но всичко зависи от самия човек, от характера му, от възрастта му, дали се усеща, че срокът му на годност изтича. Аз например да реша сега да правя политическа кариера, би било нелепо и смешно. Но голяма част от тези другари, които не усещат, че времето им е изтекло, са големите ни борци във времето, зная каква работа са вършили в полза на партията. Може да има раздвижване на пластовете. Младите искат реализация, но и старите я искат.  Всъщност противоречието дойде от решението за промяна на устава на БСП, то породи напрежението.    - Това дава независимост на председателя. Когато започнах да участвам в конгресите, не знаех какво става. Имах представа защо някой ми харесва – заради работата му. А не заради авантите, които бих имал от избирането му. Но когато си в ръцете на конгреса, а знаем как става подготовката му...   - Става с уговорки между различните лобита.    - Не съм участвал в такива схеми, но най-важната част от тази технология е делегатите на конгреса да са  от моите хора. Въз основа на събитията по време на самия конгрес давам команда да гласуват за този, а не за онзи. Виждаш ли колко е просто? Обаче когато се промени уставът и сега цялата партия трябва да избира председателя, а това според мен е много съвременно, крилцата на уговарящите се са орязани.   - Да, те увисват. И не могат да преживеят това.   - Свидетели сме на създаването и функционирането на много лидерски партии. Но БСП не е такава  - решенията се вземат от Изпълнителното бюро и от Националния съвет. Ситуацията не е Корнелия да си стои вкъщи и да спуска задачите оттам. Нейната грешка е, че е прекалено емоционална и малко избързва.   - Няма нищо лошо в амбицията. Харесвам амбициозните хора, които са си поставили високо летвата. Помниш ли, че преди време за малко да бъдем трета политическа сила. Това забравихме ли го бе хора?! Само преди два избора ние до последния момент бяхме третата политическа сила. Нямаше да преживея това: да сме трета политическа сила, а преди години бяхме първа…Така че, твърденията, че БСП е лидерска партия са несъстоятелни.   - Така е. Вместо да помагат на лидера й, те постоянно мрънкат и недоволстват.    - Да, де, ама с каква сума беше задлъжнял вестникът? Спомням си, че всеки ревеше за пари, а никой в партията не правеше нищо, за да могат журналистите да работят спокойно. Дълговете на ДУМА бяха над 600 000 лева, вестникът беше пред спиране. Кой плати тези дългове и успя да го стабилизира? Сегашното ръководство на партията, а не вечните мрънкала. Тези истории, които се раздухаха в последните месеци около избора на главния редактор, бяха, меко казано, за да се закачаме вътре на „Позитано“, да си правим мръсни номера.   - Точно така. Корнелия обаче, убеден съм, напук на всичко ще издържи. Единственото, което ме тревожи, е да не каже „хайде, майната ви“ и да си вдигне чукалата. Тогава ще ги питам какво ще правят.   - Абе, тя ще издържи, но проблемът е, че е нормален, емоционален човек. Тя вярва в нещо и го следва много упорито. Но когато имаш стена от такива опоненти, това не е идеологически, а материален, даже до голяма степен личен конфликт.   - Доста съм изолиран. Грипове, настинки, болежки и всякакви други неща – съветват ме да си налягам парцалите. Информирам се от телевизията и от някои разговори със съпартийци. Това, което става по улиците, малко ме плаши. Защото исканията на хората са различни. Нямам радостно усещане за това, което се случва. Защото то може да се случи и с нас.   - Може да се случи в по-остра форма. Как ще се оправи тази бъркотия, това негативно отношение към управлението на държавата?! Моите уважения към протестиращите, обаче виж каква тишина има. Ние поддържаме нещо, но какво поддържаме? Въпросът кой е организаторът на протестите няма отговор.    - Ако задълбаем в предположенията, не зная докъде ще стигнем. Аз се стягам от такива бурни реакции.    - Много сложна ще е смяната на системата.   - Виждам я като отказ от либералния модел.   - Със социалконсерватизъм. Това, за което говори Корнелия Нинова: че БСП се насочва от социаллиберализма към социалконсерватизма.   - Той влезе с президентската кампания на Георги Първанов.   - Не. Всъщност ДПС натискаше за либерализма. И ние се закачихме за него. Въпросът бе да спечелим изборите тогава. Но либерализмът май ни изяде главата.   - Ако е крайно неуспешен, нямаше да изкара десет години като премиер. Той спечели три избора.   - Боли ме, че хората не ни искат.  Има много натрупани негативи. А в онези години до 1989 г. не всичко беше негативно. Съветвам ви да направите рубрика в Дума за успехите на България при социализма.   - Аз съм свързан със социализма. Но внукът ми, който е на 24 години, няма представа какво е било тогава, ще прочете написаното в тази рубрика и ще разбере, че сме произвеждали електрокари например, които продавахме в цял свят.   - Пак подчертавам, че не искам да съм краен. Едва ли в споменатото министерство има човек, при това министър, който би искал да съсипе културата.  Но държавното ръководство няма такова отношение към българската култура, каквото тя заслужава. Самият факт, че толкова години ни крепят на 0,5% за култура от БВП за какво ти говори? Бил дал 20 милиона лева повече. Какво са 20 милиона? Те само заплатите не могат да покрият. А за дейност, за работа, за капиталови разходи? Когато бях министър, имах по 20-30 милиона за капиталови разходи. Тогава направихме големите ремонти на театри, археологически паметници и т.н. Стигнахме до 0,8 % от БВП за култура през 2008 г. А сега какво е положението? Всяка година се разправяме за увеличение на субсидията, но имаме само обещания.   - Премиер по време на криза.   - Героят или ще се пропие, или ще рита футбол в Бистрица, или ще иска всички да говорят колко е велик. Такава пиеса би била много интересна, но няма кой да напише сценария. Макар че той е пред очите ни.   - Е, няма вид на човек, който не се храни.   - Тогава не очаквах, че така ще ни изхвърлят от властта. Онези години бяха много добри за България. Страната се развиваше отлично, имаше рекордни чужди инвестиции и икономически ръст, сериозно повишение на доходите на хората, най-ниската безработица, за първи път, макар и само за две години, имаше положителен прираст на населението от десетилетия. Усещаше се подем. Никой не очакваше тази развръзка.   - Да, никой не очакваше!   - Да, ама това ми изглежда като мечта. Това си говорим непрекъснато, но...   - Вече казах - не ни искат. Оптимист съм, но нямам усещането, че ни желаят. И медиите навиват, че не сме алтернатива на сегашните управници. Задавам си въпроса: какви министри има Бойко, щом той решава всички проблеми? Не са му качествени министрите, или нямат въздух?   - Тя умее да кара всички да работят. Ще ги попилее.   - Реформите в момента са много по-важни от всичко останало. С тези публични прояви в обществото – протестите,  обаче как ще направиш реформи? Известно е, че реформи се правят в началото на мандата. Дали ще има необходимата обществена  подкрепа за тях? Изключително сложно е. Трябва да направим сериозни промени в създадените структури. Трябва да променим държавата, а това не е задача за един мандат.   - „Визия за България“ е сериозна работа. Но това, което искаме да правим в здравеопазването, например, не зная как ще стане. То ще бръкне в джоба на някои хора, те ще загубят милиони. Много е трудно да променим изцяло държавата, както си я представям с „Визия за България“, но се надявам още малко луди хора да се явят в нашата партия, за да се постараят да направят това. Визията трябва да е в основата на Управленската програма на нашата партия на следващите избори.   - Полезни са умерено лудите. И аз съм луд!   - И да се увеличи, какво? И да спечели БСП, какво ще стане после?   - Но това не означава, че трябва да се отпуснем. Някои наши другари например искат да се кооперираме с ГЕРБ.    - Гладни са.    - Не е луд този, който изяжда баницата, а този, който му я дава.   - Това го искаме често, но нищо не се случва.   - Според мен БСП пропусна този момент в началото на прехода. Тогава  противоречията във висшето ръководство на партията бяха жестоки. Сега е малко по-кротко.   - Да. То беше страшно.   - Няма защо да крием – така беше. Много глупости сме правили, не е само това противопоставяне. През всичките тези години на Прехода гледахме как се унищожава дребния бизнес. Съсипаха се сума неща. Защо?! Защото сме послушковци!   - След въвеждането на АПК-тата нещата в селското стопанство тръгнаха назад. По време на ТКЗС-тата беше добре. АПК-тата бяха тромави, грамадни структури. Но все пак тогава имаше много развито земеделие. А с унищожаването на кооперативите в началото на 90-е беше забит последния пирон.   - Абе, участвахме във всички бъркотии. Плоският данък беше предложение на ДПС и НДСВ. Обявен бе на едно заседание на Министерския съвет в Евксиноград. Сервираха ни го на закуска.   - По същия начин беше сервирано силово. Бяхме шокирани, когато го каза Сергей Станишев. Доста хора от парламентарната група се изказаха против тази кандидатура и обясниха какво ще се случи - че хората ще излязат веднага на улицата.  Не мога да си простя, че останах в залата и гласувах. От партийна лоялност.   - Ами често, какво да правя... Партийна дисциплина. Иначе всеки върши каквото си иска и това вече е страшно.   - Страхувам се да не падна, защото после не мога да стана. Краката ми погаждат номера напоследък.   - Много неща ми липсват. Например усмивките на хората, доброто им настроение. Сега всеки те подозира в нещо. Подозрението е в основата на отношенията между хората у нас.   - Аз го преживях така: тези, които викаха „ура!“ след речите на Сергей Станишев, сега крещят „ууу!“.    - Не съм добре със зрението и не виждам. Шегувам се. Болно ми е, защото българите сме готини хора, но все нещо не ни достига. И това, което не ни достига, ни пречи страшно много, за да живеем по-добре. Много се притеснявам да не загубя пословичния си оптимизъм.   - Не може да се каже, че бунтовете навън по улиците са от нищо нещо. Има причина за тях. Хората не излизат току така, нещо ги е предизвикало.   - Половината време – тук, в хола, другата половина – в спалнята. Най- ми е тежко, че не мога да чета. Иначе ежедневието зависи от човека. Фантазирам си, мечтая си. Важното е да не се откажеш от себе си, от същността си.    - Защо мислите, че не каня живите? А и аз имам млади студенти, те са редовни гости в дома ми. Зареждат ме с енергията на младостта си!  ", "date": "2018.11.23", "title": "Проф. Стефан Данаилов: Полезни са умерено лудите. И аз съм луд!"}
{"url": "http://epicenter.bg/article/Mirela-Kostadinova--Uchenitsite-knyaz-Boris-i-prints-Kiril-ne-obichali-matematikata/168932/11/0", "text": "В началото на миналия век Фердинанд избира габровеца Станимир Станимиров, да стане учител и директор на създадената в двореца Частна на Негово Величество класическа гимназия. В нея предстои да се обучават Престолонаследникът Княз Борис и Принц Кирил, както и двете им сестри Евдокия и Надежда. Станимиров е известна личност сред интелектуалните среди в новоосвободена България. Завършил е Киевската духовна академия. По-късно е един от първите църковни историци у нас. Създател на Висшето училище в София, ректор на Духовната семинария. Преди да заеме поста директор на Народната библиотека, ръководи Етнографския музей.   Станимиров подбира добри учители привлечени от Първа мъжка гимназия и от Военното училище. Учителите са получили образование в елитни училища на Европа и са отлични педагози с научни интереси. Преподават и чужденци. За възпитанието на князете се грижи и Княгиня Клементина – майка на Фердинанд и баба на двете момчета. След смъртта на Мария-Луиза тя посвещава времето си на четирите деца на своя син. Никола Куртоклиев е възпитател на самият Княз Борис.   Като директор Станимиров поема отговорност за работата на преподавателите. Стриктно следи как князете се справят с материала. Има виждане за методиката на преподаване и през цялото време дава препоръки на колегите си. Държи пред учителите по география, история и литература да наблягат на българското. Децата трябва да познават добре наши автори и българската култура.   Щом започват работа, Станимиров проверява заедно с колегите си, познанията на момчетата. Уверява се, че князете не могат да четат изразително. Кирил има затруднения с аритметиката. След проведени изпити учителите преценяват, че Княз Борис трябва да е ученик от пети гимназиален клас, а княз Кирил от четвърти.   Момчетата обичат да изучават географията, естествознанието, флората и фауната на България. Увличат се по ботаника, зоология и имат обширни познания по тези дисциплини. Програмата им е не по-малко натоварена от тази на съвременните ученици - около 26 часа седмично. Често учат и в събота. Всеки един от часовете трае 50-60 минути. Той задължително включва „рекапитулация” на предишния урок. През кратките почивки между часовете, под надзора на възпитатели, момчетата се забавляват в някои от салоните до следващия урок или разговарят с учителя. „В междучасието Князът ми разказа за градината си в „Евксиноград”, която сам обработвал: „Репичките не стават едри. Земята е лоша. Лани бяха съвсем дребни”, разказва Станимиров.   След часовете двамата князе се оттеглят за почивка и игра в специален салон, но често остават да поговорят с учителите си. Момчетата имат и извънкласни занимания – да четат допълнителна литература, да пишат реферати, които представят в присъствието на преподавателите си, занимават се с военна подготовка, различни обществени и културни прояви. На своя учител Станимиров, Борис доверява: „Времето не ми стига за нищо”. Момчетата ходят и до Царска Бистрица, Врана, Кричим, Евксиноград, за да ловуват, разтоварват и почиват.   Царските деца са отговорни, кротки, уважителни, спазват дворцовия етикет. Сигурно е, че и на двамата е липсвала средата на връстниците. Момчетата са послушни, повтарят, когато е необходимо. „Много пъти ми е минавала през ум мисълта, че може би някой от Князете при тази скучна операция ще се заинати и не ще иска да повтори. Но не! Досега това не се случи. Напротив, когато фразата бъде казана точно, правилно и аз произнеса думите „Браво, Княз!” лицето на отговарящия светва от удоволствие, като че ли иска да каже: „Победих още една мъчнотия!””, пише в дневника си Станимиров.   Борис и Кирил говорят добре български език. Кирил окончателно изгубва акцента си, след сериозни занимания. Интересуват се от всичко българско и наричат България „свое отечество”. Но те също забравят учебниците си, почесват се, гледат часовника, разсейват се...   Княз Борис е интелигентен, лесно схваща. „Пръстите му, и особено пък палеца му на лявата ръка, са доста оглозгани. Той и сега във време на урока ту късаше кожата на пръстите си, ту я гризеше, ала и плахо ме поглеждаше. Ако продължава, пак ще му направя бележка”, спомня си Станимиров. Борис е много повече развит интелектуално от брат си. Паметта му е „грамадна”. Математиката му върви „мудно”. Затруднява се в простите сметки, като делене. Но това е само в началото. После решава задачите „доста сполучливо”, бавно и уверен в себе си. Борис не разбира физиката, защото няма достатъчна подготовка по математика. Но с интерес изучава ботаниката. Наблюдава с лупа цветята и определя характерните им особености. Превежда почти безпогрешно от латински език, нищо че не познава падежите. По гръцки език превежда пък Ксенофонт. Отличен има и при учителя Станимиров по руски език. Превежда и говори свободно езика на Достоевски. Обича психологията, която му преподава учителят Юрдан Трифонов, той е титуляр и по български език.   Престолонаследникът ни особено се занимава с изучаване на човешкия характер. По география, с брат си, разполагат с карти, разказват свободно за държави, морета и океани.   Принц Кирил е темпераментен, жизнерадостен, разсеян, неспокоен и невнимателен. Играе с молива си по чина. Баща му казва, че проявява твърдост, упоритост, дори инат. Настоява на своето. В училищната работа върши само онази, която му доставя удоволствие, но ходи на урок дори, когато е със силна хрема, носът и очите му са зачервени. Справя се по история, и „дърпа кожичката с нокът” на палеца на дясната си ръка, но щом погледне учителя Станимиров, пуска ръката си. „Полека хванах ръката му и прегледах пръстите му. Останах смаян! Палецът на дясната му ръка отвътрешната и от външната страна буквално е одран. Заговорих му полекичка: „Княже,! Я вижте какво сте направили палеца си. Не ви ли е страх, че тази рана ще гангреняса”. Князът му отговаря: „Винаги, когато захвана да си хапя или късам кожата, идва ми наум за Вас и искам, за да Ви угодя, да не повреждам кожата си, ала не мога да се сдържа.” Борис успява да се овладее и да спре с този лош навик, но при Кирил той остава задълго. „Княз Кирил е отрасло дете без майка. Ноктите му са пораснали и почернели, няма кой да ги прегледа! Клетото сираче!”, пише Станимиров.   По химия е заучил твърдо формулите и свободно получава всяка нова формула, веднага казва името на полученото съединение, както и свойствата му. Изобщо „знае доста” . По руски език и география е оценен с отличен. Учителят по история е доволен от него. Не му върви математиката. Не може да смята наизуст. Дядо Василчо, който е в преклонна възраст, но още настоявал да работи си спомня: „Той нищо не знае по математика, той не знае нито таблицата на умножението. Аз не мога с 3 урока да работя”. Князът не може да раздели 56 на 9. Не може да каже колко е 9Х6 с тъга консатира Станимиров. А дядо Василчо добавя: „Какво да го правя? Забравя, много забравя. Колко пъти я учихме”.   В началото Кирил е слаб и по български език. По необходимост му увеличават часовете по математика и български език. По-късно се справя по-добре. Дядо Василчо преподавал и физика на князете, но после се отказва поради напредналата си възраст.   Изобщо математиката не върви на князете. Методите на преподаване на дядо Василчо са стари. А и той хитрува, нахалства и князете не го харесват особено. Понякога се държи грубо с тях, хока ги, че не знаят прости неща. И те казват, „че нищо тъй не мразят както математиката”.... „Под покровителството на г-н Куртоклиев дядо Василчо остави Князете сакати по математика”, пише Станимиров.   Но двамата князе са отлични рисувачи. „През втората половина на втория урок Княз Борис рисува с бои един параход, контурата на който той бе изработил с молив още преди да дойде на урок. Княз Кирил рисува черното си куче”. Обичат и учителя си Георги Евстатиев. Ако другите учители взимат по 10 лв. за урок, само г-н Евстатиев се плаща 15, тъй като обучава освен князете и княгините.   Учителите на князете, още преди часовете, били задължени да носят в двореца „по един кат нови дрехи”, с които се обличат преди да отидат на урок. След като се облекат, задължително измиват ръцете си. Всичко това ставало в определена стая, която е светла и в нея има легло и гардероб, умивалник, няколко стола и едно кресло. Също маса, върху която има писменни принадлежности.   Фердинанд е привидно безотговорен към децата си. „..Възложи ми ръководството на образованието на децата си и ето вече скоро се навършва цяла година, а повече той не се интересува нито един път да прочете обзорните сведения за знанията им. Дори докладът ми лежи в шкафа ми”, разказва Станимиров в дневник.   Но на 27 декември 1909 г. по повод именния ден на учителя на своите деца Фердинанд подарява на Станимиров златна игла за вратовръзка с вензела на Царя. Буква Ф с корона обсипана със сапфири и червени камъчета. „Като ми връчваше иглата, г-н Добрович (началника на тайния кабинет на Фердинанд, който му дава иглата – б. а.) каза: „Царят заповяда да му донесат богатата колекция игли, избра последната и каза: „Най-хубавата игла е за господин директора на моите деца”. Царят изказва благопожеланията си и вярата, която има в Станимиров. В същият ден учителят получава телеграма и от двамата князе. Всъщност те, където и да се намират не забравят учителя си – изпращат му телеграми, писма, поздрави. Бързат да не закъснеят за уроците му, да не го разочароват. Самият Фердинанд ще каже на Станимиров: „Те Ви обичат, много, твърде много Ви обичат, почитат и уважават!”   През това време, натиск върху Станимиров и останалите учители, упражняват министри и преподаватели във Висшето училище. Пръскат слухове, имат претенции, опитват се да го злепоставят. Във вестниците се появяват статии, които огорчават учителите от царското школо. Фердинанд пренебрегва Никола Мушанов, министър на просветата, по въпроса за образованието на князете и гневът на дряновецът Мушанов се излива над Станимиров.   На 13 март 1910 г. той е уволнен от поста директор на Първа мъжка гимназия, където работи, а след като Станимиров не признава наказанието е уволнен като учител. Фердинанд, познавайки манталитета на българите, пък и нали е с царско сърце, се отчуждава от всичко това и Станимиров остава до край директор на дворцовото училище, уважаван от царя, царските деца и хората около тях.  ", "date": "2018.11.23", "title": "Мирела Костадинова: Учениците княз Борис и принц Кирил не обичали математиката"}
{"url": "http://epicenter.bg/article/Kaloyan-Metodiev--Dazhdat-ohladi-protestite--no-te-shte-izbuhnat-s-nova-sila-vapreki-represiite-/168979/11/34", "text": "    Калоян Методиев: Добър вечер.    Калоян Методиев: Виждаме едно състояние, което е безпределно ясно мисля: от 28 страни в Европейския съюз ние сме на 28-мо място. Тоест, по всички показатели реални, ние сме държава, която е в определена криза. За да си на последно място в нещо, и то по множество трагични показатели, значи имаш системен проблем. Същевременно управляващите говорят за успехи, за нещо, което ще се случи положително в живота на обществото, ей сега, зад ъгъла, но протестите и всичко, което става в държавата, говорят, че това не е така. Тоест, имаме два прочита, които се разминават диаметрално. От такава ситуация обикновено се вижда, че нещо форсмажорно – дали ще са избори, дали ще са протести още по-големи, нещо трябва да се случи, за да се развърже този възел и тези две реалности, които са несъвместими.    Калоян Методиев: Нонстоп е, мисля че повече от година вече влизаме от скандал в скандал, дори и летните месеци, които обикновено са с по-ниска амплитуда на възможни скандали, минаха и в напрежение. Не мисля, че се измъква. Свидетели сме на агония, както вътре в управляващата коалиция, така и по отношение на решенията. Виждате, че самото избиране на вицепремиера в сряда беше свързано с преформулиране на парламентарното мнозинство. Имаме нова ситуация.    Калоян Методиев: Не знам. Той трябва най-добре да отговори на този въпрос, защото е премиер за трети път, колкото и да се опитва да прехвърля вина на Костов, на царя, на БСП, на ДПС – всички предходни и помежду неговите мандати. В крайна сметка, той е премиерът в България, който в новата история е управлявал най-дълго, и трябва наистина сериозно да се замисли над идеята, че трябва да остане в страни от политиката. Не може всички останали да са виновни и да носят отговорност, а той единствено да е обърнат към светлото бъдеще, което ни обещава. Мисля че този наратив вече не върви. И в сряда по време на участието му в „Шоуто на Слави“ се видя абсурдността на ситуацията по тази линия.    Калоян Методиев: Абсолютно. Имайте предвид, че това е уникална ситуация, която наблюдаваме, защото лидерът на по-малката парламентарна група в управляващото мнозинство де факто отказва да гласува кандидатура на собственото си управляващо мнозинство, не присъства вкупом със своите депутати. Това е много рядък момент в политиката, не само в България.    Калоян Методиев: Също е уникален. Разделителните линии между управляващи и опозиция са бюджета в общи линии и гласуването на персоналните промени в състава на Министерския съвет. Така че имаме политик, който е едновременно и в опозиция, и в управлението, какъвто е Волен Сидеров, имаме мнозинство, което се преформатира, и което отдавна предупреждават и политолози, и социолози, че може да увисне на гласовете на „Воля“. То така и стана в сряда. Дълго събираха символните 121 гласа, за да направят рокадата Симеонов-Николова, което също е показателно. Така че имаме всички елементи вече да говорим за криза, която трябва да видим, колко време в оставащите месеци ще продължи като агонизиращо управление, нека го наречем.    Калоян Методиев: Защо пък не?    Калоян Методиев: Защо не и този? Парламентът или институцията, която се ползва с едноцифрено доверие от гражданите, при всички случаи, не е институция, която можем да кажем, че е в стабилно състояние. Нашият парламент отдавна е делегитимиран и очевидно и той се нуждае от някаква радикална промяна, за да може да заживее нов живот, който да се припознава от гражданите. Защото процентът на подкрепящите след избори е много по-малък от тези, които са излъчили съответните депутати, което също е нонсенс.    Калоян Методиев: Да, отключиха се определени въпроси с нейната номинация. Тя може да е много добър професионалист, юрист или експерт, но политическият контекст към днешна дата е друг. Тази жена просто се оказа грешният човек на грешното място в грешното време, и мисля, че никой не вярва в нея отвъд този тесен кръг номинирали я, който я предложи. Виждате, че дори премиерът не се появи в Народното събрание за нейното гласуване. Тези три грешки: грешното време, грешното място и грешният човек показват, че нещата ще вървят към по-зле, а не към по-добре. Тоест, тази жена е лакмус, а не толкова фигура със собствена политическа тежест, какъвто беше номиниралият я Симеонов.    Калоян Методиев: Ето още един феномен на ситуацията през последните 24 часа. Това прави нещата все по-абсурдни от гледна точка на стабилност, предвидимост, спокойствие. Да не изключваме тук и конфликта с президента, който върви нонстоп между управляващите. В четвъртък мнозинството отхвърли вето по закон, който изкара хората на улицата. Така че нещата ще вървят към по-зле за управляващите, според мен.    Калоян Методиев: Движещите мотиви на управляващите вече стават все по-ирационални. А идеята е тук, че трябва да се прави всичко срещу президента, идеята е, че трябва да се прави напук, той да се очерня, да се влиза във фронтална атака срещу него с всички възможни средства. Това вече не може и да се скрие. Върви фиксация върху неговата личност, което ми се струва също странно и го слагам към тези парадокси, които вървят, защото най-малко от чувство за самосъхранение те трябва да си дават сметка, че той е с 2-3 пъти по-голям рейтинг отколкото този на правителството или на водещите фигури в него. Най-малко от чувство за самосъхранение те нямат полза от този сблъсък. Отделно, че в момента президентът се явява говорител на изключително широки слоеве от обществото, които не са доволни от промените, които се случват за едно, за друго, от състоянието, в което се намира държавата. Така че той в случая се явява изразител на определени настроения. Не виждам как от този конфликт правителството ще спечели, а знам просто как ще свърши цялото нещо.    Калоян Методиев: Вижте, държавата е в много тежко състояние. Това, с което почнахме – на 28-мо място сме от 28 държави в Европейския съюз. Промяната минава през много тежки реформи. Но те се правят, когато имаш легитимност, когато имаш условия да го направиш. Първите 6 месеца на това правителство се изпуснаха, когато можеше да се правят непопулярни мерки. Отделно, не се отчитат условията в самото общество, което е бедно, което е в много тежък демографски колапс. Трябва да се търсят компромисни решения. И те трябва да вървят и между институциите, и между управляващи и граждани. Други 6 месеца се загубиха, за да оправяме Западните Балкани, да оправяме европейската политика, и да говорим колко сме велики по време на председателството. Тоест, няма го вече времето на толерантността към това правителство да въвежда подобни мерки. Това са новите реалности, ако не се съобразяваш с тях, е нормално да стигнеш до такива конфликтни нива и с президентската институция, и с обществото, и с опозицията, и с всички страни, които се сетите.    Калоян Методиев: Развръзката най-вероятно ще дойде през зимните месеци – януари, февруари, март. Ако не дойде тогава, ще е истинско чудо. Епилогът засега е отворен, защото управляващите все още имат доста ресурси и могат да решат да правят нещо нестандартно, което ми се струва обаче все по-малко вероятно.    Калоян Методиев: Нямам идея какво може да роди въображението им. Очевидно ще се върви към грандиозни акции, към някакво зайче от цилиндъра. Но пак казвам, струва ми се все по-малко вероятно като сценарий, че могат да измислят нещо. Самият факт, че аз в момента не мога да се сетя, какво те могат да направят, го оставя единствено в полето на теорията.    Калоян Методиев: Могат.    Калоян Методиев: Да, дъждът ги охлади, можем да кажем, но всичко е само временно. Това, че тръгнаха с репресии да мачкат протестите, е много ясен индикатор, че тези протести ще избухнат с нова сила отново и някъде. Подобна енергия не се губи, само се трансформира. И това, че почнаха да налагат фишове, актове, проверки на хората, мисля че ще доведе само до още по-голямо озлобление, което ще изчака подходящия момент, за да избухне. И там направиха грешки управляващите, че се опитаха със силови мерки да тръгнат срещу тези протести, а не да ги освободят, да им дадат поле да се излеят, да се изразят, да се освободят.    Калоян Методиев: Вижте, Трифонов, според мен, си заби главата в плочките. Вместо да направи замисления пиар на Борисов, настрои всички и срещу него, и срещу себе си. „Фейсбук“ например ги смля и двамата, защото той години наред възпитаваше публиката си в омраза към същия този премиер. Но да не забравяме, че и двамата тръгнаха заедно в политиката, дори по думите на Борисов, доколкото си спомням, шоуменът е искал 50% от тогава създаващата се партия ГЕРБ. Явно някъде пак успяха да се срещнат двамата след толкова години.    Калоян Методиев: Не знам. Това също е авангардна идея, която може да влезе в предложението за нестандартни ходове от тяхна страна. Но фактът си е факт. Според мен, и двамата снощи направиха един гаф – вместо да изпише вежди Трифонов, извади очи.    Калоян Методиев: Собствените си и на премиера, двамата ритуално.    Калоян Методиев: Аз го казвал и преди една година, най-вероятно април-май да ги очакваме.    Калоян Методиев: Да, може би с европейските, ако успеят да изкарат дотогава. Ако не – може и април по-рано да се изтеглят, ако нещо форсмажорно се случи в първите седмици на януари.    Калоян Методиев: Трудно ми е да отговоря на този въпрос. Той все още има огромните ресурси, огромната инфраструктура.    Калоян Методиев: Сега ще ги изброя. Най-малкото това е цялата местна власт в държавата. В общи линии след последните избори не остана на картата нищо друго, освен ГЕРБ, и то на кметовете на големите градове, на по-малки, на села и т.н. Тоест, те разполагат с мрежата, която е на първото ниво. След това, те са управляваща партия – огромен работодател в държавата. Това е партия с огромни финансови ресурси, с милиони в сметките си. Медийно представена. Контролират по-голяма част от министерствата. Ако това не е ресурс, няма какво друго да е в политиката. Разбира се, от друга страна са с падащ рейтинг, умора, изхабяване. Това са нещата, които пък са негативни, които отнемат от тази сила. Но все още те са първа политическа сила и в никакъв случай не бих ги подценил. Освен това натрупаха огромен опит през последните години и действително раздялата този път с властта няма да е толкова лесна и безпроблемна.    Калоян Методиев: Да.    Калоян Методиев: Нощта е бременна в момента, и виждате, че всяко нещо може да се превърне в символ. Едни майки – 20 жени останали, отчаяни, с черни тениски, останаха на улицата в последните месец и половина, и въпреки това постигнаха целта си. Така че да не подценяваме символите, да не подценяваме и драматичността на момента. Всичко може да отключи нови процеси и нищо не е за подценяване. Просто, България я чака гореща зима с много неизвестни.   ", "date": "2018.11.23", "title": "Калоян Методиев: Дъждът охлади протестите, но те ще избухнат с нова сила въпреки репресиите "}
{"url": "http://epicenter.bg/article/Prof--Durankev--Broyat-na-deputatite-i-subsidiite-im-sa-chuvstvitelno-nad-neobhodimoto-nivo/168919/4/0", "text": "Броят на депутатите и субсидиите им са чувствително над необходимото ниво. Така коментира за сутрешния блок „Добро утро, България“ на Радио „Фокус“ идеята за намаляване ба заплатите на депутатите и партийните субсидии икономистът проф. Боян Дуранкев.   Той обясни, че от формирането на правителството до сега българското население е намаляло, но не и броят народни представители и сумата, която получават на един глас от електората си.   Икономистът препоръча партийната субсидия да се намали до нива между 2 и 5 лева на глас. “Ако се намали партийната субсидия, означава, че част от депутатите ще бъдат корумпирани от лобисти, което е допустимо. Но това е презумпция за виновност. Ако направим паралел със съседни и по-далечни страни, се оказва, че действително нашите партийни субсидии са чувствително по-високи, доходите на партиите са много по-високи, отколкото на средния бизнес и че могат да си позволят даже да формират медии, което в други страни няма как да се случи. Това, което получават партиите очевидно е твърде голямо и от друга гледна точка – партиите, които са извън Парламента и не получават субсидии не са конкурентноспособни на тези в Парламента”, обясни той.   Ако партийната субсидия се намали, както препоръчват редица експерти икономисти, остатъкът от средствата може да бъде насочен към дупките в общия бюджет, допълни проф. Боян Дуранкев. Според него независимо в кои сфери в нужда от допълнителни средства ще се използват тези средства – образование, здравеопазване, инфраструктура, култура – всяка „троха“ в една бедна страна е добре дошла.  ", "date": "2018.11.23", "title": "Проф. Дуранкев: Броят на депутатите и субсидиите им са чувствително над необходимото ниво"}
{"url": "http://epicenter.bg/article/Ochakva-se-smetkite-za-parno-tazi-zima-da-sa-s-25---po-visoki-/168947/4/0", "text": "Винаги има някаква причина за изменения в сметките, но е редно да споменем, че в сравнение с предишния отоплителен сезон топлоенергията ще с около една четвърт по-скъпа. Това каза за предаването „Хоризонт до обед“ на БНР експертът Васил Николов.  „Ако консумирате една единица топлинна енергия тази година, ще платите с около ¼ повече, отколкото миналата година. Ако миналата година сте платили примерно за тази една единица около 90 лв, сега ще платите около 115 или 112 лв в зависимост от различните топлофикации. Това са примерни суми, само сравнението на парите не съвсем коректно,“ коментира той.  Слушатели се оплакаха от драстично увеличение на парите, които дават за топла вода. Николов коментира, че това може да е сигнал за сериозен теч в сградата по тръбите след измервателните устройства.  „Тоест, тази вода е била затоплена, излива се и .. след което идва сметката,“ обясни експертът.  При силно завишените сметки на индивидуалните потребители една от най-честите грешки се дължи на невярно отчитане на водомера при годишното засичане.  „Развален водомер, който отчита по-голяма консумация от реалната, също се случва, но и примерно объркват 1 и 7 или 3 и 8… Няколко десетки кубически метра вода в повече, когато се отчитат, сметките нарастват осезаемо,“ заяви Николов.  Служителите на топлинните счетоводители правят огромен брой проверки и грешките при записване на показанията на хартия и въвеждането в компютри са отностелно малък процент, изтъкна експертът.  „Личният ми съвет е, когато са годишните отчитания, хората просто да погледнат какво са записали и под какво се подписват. Това ще спести ходене, писане на жалби, нерви, време,“ обясни Васил Николов.  Във високите блокове топлата вода се доставя чрез циркулационна помпа. Ако тя не е изправна, е необходимо хората да източват водата по-дълго, а това допълнително утежнява сметките, предупреди той.  От доста години абонатните станции почти навсякъде са модернизирани и след въвеждането на топломери в апартаментите не могат да се реализират допълнителни икономии от регулирането на температурите в тях. В станцията температурата на водата трябва да е над 55 градуса.  Експертът коментира също, че сметките за общи части нарастват, тъй като много хора се отказват от отоплението. Те плащат през зимата по-малко отколкото са ползвали, а съседите им – повече, но когато дойдат изравнителните сметки, става обратното, обясни Васил Николов.  ", "date": "2018.11.23", "title": "Очаква се сметките за парно тази зима да са с 25 % по-високи "}
{"url": "http://epicenter.bg/article/Petkova--Odobrenieto-na-AETs--Belene--ot-EK-bi-otnelo-mesetsi--a-ne-godini/168954/4/0", "text": "Процедурата за одобрение на АЕЦ „Белене“ от страна на Европейската комисия би отнело месеци, а не години, и това няма да забави проекта.    Това заяви в интервю на БНР енергийният министър Теменужка Петкова. Тя коментира появили се информации, че заради процедурата проектът може да се забави с години и да не може да бъде осъществен.   Преди да се стигне до искане за нова нотификация, първо трябва да се разбере дали ще бъде избран инвеститор за проекта и дали ще се строи централата, обясни Теменужка Петкова.   „Ние трябва да проведем процедурата за избор на стратегически инвеститор, да видим дали ще има интерес към проекта и ако се стигне до създаване на компания, до възможност за реализация на проекта, то тогава тези инвеститори, които са в дружеството, трябва да подадат информация до Европейската комисия, че са настъпили промени в инвестиционния проект“, каза тя.   Теменужка Петкова обясни също, че държавата ни може да получи 1 милиард и 92 милиона долара по договора за транзит с Русия, ако след пускането на „Турски поток“ преносът не става през страната ни.", "date": "2018.11.23", "title": "Петкова: Одобрението на АЕЦ „Белене“ от ЕК би отнело месеци, а не години"}
{"url": "http://epicenter.bg/article/Rumen-Porozhanov--1-mln--ptitsi-sa-zasegnati-ot-influentsa-prez-2018-g--/168957/4/0", "text": "1 млн. птици са засегнати от инфлуенца по птиците през 2018 г. Това каза министърът земеделието, храните и горите Румен Порожанов от трибуната на Народното събрание в отговор на депутатски въпрос относно разпространяване на инфлуенца по птиците, предаде репортер на Агенция „Фокус“.  „От 2006 г. досега в България при дивите патици са констатирани 23 огнища на заболяването инфлуенца по птиците. При домашните птици заболяването се появява за първи път през 2015 г. с едно огнище, през 2016 г. – 24 огнища, през 2017 г. – 53, и през тази година – 26 огнища. Засегнатите индустриални ферми са общо 20 за 2018 г. Общият брой на птиците във всички засегнати стопанства е над 1 млн., като 91% от тях са в кокошевите ферми“, заяви министър Порожанов.  Той посочи, че БАБХ е предприела редица мерки за ограничаване и ликвидиране на болестта в и около обектите с установен геном.  „Стратегията за контрол на ситуацията въвежда мерки, които са насочени към превенция, ранно откриване и избягване на по-нататъшното разпространение на инфекцията. От началото на тази година до момента са издадени общо 104 предписания, 23 акта за установяване на административно нарушение и 50 акта за възбрана. Досегашните резултати показват, че циркулацията на вируса продължава да съществува в птицефермите“, каза Порожанов.  ", "date": "2018.11.23", "title": "Румен Порожанов: 1 млн. птици са засегнати от инфлуенца през 2018 г. "}
{"url": "http://epicenter.bg/article/Po-polovin-zaplata-otgore-za-Koleda-shte-si-razdade-sadebnata-vlast/168903/3/0", "text": "Магистратите и съдебните служители ще получат коледни бонуси от почти половин заплата. Това реши Висшият съдебен съвет (ВСС), съобщи lex.bg.    Премията ще е 43.5% от основната заплата. Сумата ще се увеличи според ранга на всеки, т.е. колкото по-висок ранг има магистратът или служителят, толкова по-голям ще е бонусът. Минималната заплата за младшите магистрати е около 1800 лв.   За коледните премии ще отидат общо 9.5 млн. лв. Парите са от икономии в бюджета на ВСС.   Били са обсъждани два варианта за раздаване на парите, обясни Гергана Мутафова, която е член на бюджетната комисия във ВСС. През март съветът гласува да се раздадат пари за дрехи, като тогава бе решено на служителите да се отпуснат по-малки суми. Затова единият вариант за коледните премии е бил да им се отпусне остатъкът от 251 лв. на човек, което е 2.4 млн. лв. Така обаче се намалява размерът на бонуса, тъй като за него остават около 7 млн. лв. вместо 9.5 млн. лв. Затова ВСС реши да даде еднакъв процент за всички.   Въпреки отпуснатите бонуси ВСС призова съдилищата и прокуратурите да бъдат по-спестовни, тъй като 1/3 от парите за бонуси идвали от спестени средства на самия съвет. В същото време стана ясно, че ръководителите по места си позволяват харчове, въпреки че формално не би трябвало.   Представляващият ВСС Боян Магдалинчев обясни, че имали информация за ръководители, които отпускали по над 250 лв. за очила, след като съветът решил, че може да се дадат максимум 150 лв. \"Сега и те чакат същото ДМС\", заяви Магдалинчев.  ", "date": "2018.11.23", "title": "По половин заплата отгоре за Коледа ще си раздаде съдебната власт"}
{"url": "http://epicenter.bg/article/-Izmamnik-otkradna-30-000-lv--ot-gluhonyamo-momiche/168905/3/0", "text": "История като по филмов сценарий на българската класика „Опасен чар”, но в съвременна версия.  .    Мошеникът се запознава с момичето в  интернет, пишат си дълго време, а впоследствие се срещат. Подлъгва я да пътуват заедно уж при родителите му в Турция и по време на това пътуване й отмъква 30 000 лева и мобилни телефони за близо 3000 лева, разказва Нова тв.   Според полицията инцидентът е станал на 6 ноември, като момичето е било изоставено в созополското село Крушевец. Двамата са пътували заедно с двете му деца. Той й обещал, че ще закупи жилище, в което да живеят в южната ни съседка. 30-годишният Ерхан Арамисов е задържан на влизане от Турция към България на ГПП „Малко Търново”. Той е задържан за 72 часа.   „В обясненията си първоначално Арамисов е заявил, че с пострадалата са се запознали в началото на годината по интернет. Впоследствие той, заедно с децата и съпругата си, са гостували на измамената”, каза окръжният прокурор на Бургас Георги Чинев.    „Обвинението, което е повдигнато срещу Ерхан, не е за измама, а за кражба. В първоначалните си показания пострадалата е заявила, че предмет на посегателство са били 30 000 лева. Впоследствие е посочила, че сумата е 15 000 лева”, уточни Чинев.   Той допълни, че според показанията й наличната сума е била съхранявана в дома й. Тя твърди, че парите й са събрани от спестявания от наследство и от ТЕЛК. Пред камерите на телевизията говори и жената, която е станала свидетел на изоставянето на измамената в село Крушевец.   „Момичето слезе от една кола, за да си купи цигари. Мъжът в автомобила уж я чакаше. Когато момичето излезе, колата я нямаше. Тя изпадна в истерия. Дадохме й лист, за да ни напише какво се е случило. Той я е излъгал, че се е развел и иска да живее с нея. После се свързахме с нейна приятелка, която сподели, че този мъж й е бил съмнителен, но измамената не повярвала”, разказа собственичката на магазина Магдалена Войнова.   „Според думите на обвиняемия той я е изоставил, защото тя не е искала децата му да пътуват с тях. Предвиденото наказание за деянията му е до 8 години затвор. Най-вероятно обвинението ще бъде изменено в по-тежка квалификация”, допълни Чинев.   В петък районният съд в Бургас ще гледа искането на прокуратурата младият мъж да бъде задържан за постоянно.", "date": "2018.11.23", "title": " Измамник открадна 30 000 лв. от глухонямо момиче"}
{"url": "http://epicenter.bg/article/Nachalnikat-na-arestite-v-Sofiya--Usloviyata-na--quot-Mayor-Vekilski-quot--i-na--quot-G-M--Dimitrov-quot--ogovaryat-na-norma/168909/3/0", "text": "Направена  e  проверка на оплакванията на Десислава Иванчева и Биляна Петрова от храната, условията и отношението в ареста.   „С последните изяви в съдебна зала се представят неща, които не отговарят на истината“, каза за предаването „Преди всички“ по „Хоризонт“ началникът на сектор \"арести\" в служба \"Изпълняване на наказанията\" - област София Маргарита Дойчинова.   „Храната при нас се доставя от затвора в София, където се изготвя със специален рецептурник и се контролира в зависимост от таблицата за калорийност и за качество на храната. Тази таблица е утвърдена от Министерството на здравеопазването, Министерството на финансите, Министерството на правосъдието. Целият процес се контролира изключително строго. Не бихме могли да си позволим нито развалена храна, нито храна с ниско качество“.   Храната се предоставя в самостоятелни съдове за еднократна употреба, на които е записано името на всяко лице, обясни Дойчинова. Това означава, че използваната кофичка от кисело мляко, показана от Иванчева пред медиите, не е дошла от ареста.   Дойчинова допълни, че условията в двата най-големи ареста у нас - на адресите \"Майор Векилски\" и на бул. \"Г.М. Димитров\"; отговарят на европейските нормативи.   „Отговарят напълно на стандарта, който е предоставен за такъв с европейски изисквания и с нормативна база, която е регламентирана. Условията и в двата ареста са добри. На първо място, необходимата жилищна площ, която трябва да бъде спазена, е ясно определена - регламентирана минимална жилищна площ до най-малко 4 квадрата за всяко едно задържано лице. Спалните помещения, специално за арест “Векилски“ са 16,4 квадратни метра, което означава, че за всяко лице ще бъдат предоставени по-малко от 4 кв. м. Настаняват се 2, 3 и, в краен случай, 4 задържани лица, с което ние по никакъв начин не нарушаваме нормативната база за необходима жилищна площ“.   Обискът и претърсванията са част от вътрешния ред в арестите, но се извършват „в строго определена конкретизация, заедно с лица, които са от същия пол като се използва най-често ръчен металдетектор. Всяка спекулация, че се извършват неправомерни и унизителни действия, мисля, че не би могла да се възприеме“.   „От направените проверки по твърденията на задържаните лица за използване на такива унизителни действия не е доказано, че такива са извършвани в нашите условия“, каза Дойчинова и обясни, че съществува видеоконтрол. Спекулациите за недостатъчна осветеност също не отговаряли на истината:   „Престоят на открито се извършва в определени места, в които задържаните лица имат възможност да осъществяват не само разходка, но и да се занимават с физически упражнения със съответните уреди. Всички лични права, които изразяват лицата които са настроени при нас се удовлетворяват“.   Иванчева и Петрова са сигнализирали проблемите, които бяха публично огласени, допълни Дойчинова:   „От началото на годината до момента съществуват 107 жалби, които са визирани само от 3 задържани лица в арест „Векилски“ . Претенции по отношение на условията имат задържаните лица и единствено те. По отношение на храната, по отношение на осветеността, администрацията на ареста осъществява незабавни действия - разследва всеки един сигнал, който е подаден и предприема съответните мерки. Условията в ареста предполагат един организиран процес и предполагат изпълнение на строго определени правила“.   Планови ремонти в ареста на „Векилски“ е имало в средата на юли, а на Г. М. такъв тече в момента. Планирани ремонти ще има и догодина.  ", "date": "2018.11.23", "title": "Началникът на арестите: Условията на \"Майор Векилски\" и на \"Г.М. Димитров\" отговарят на нормативите"}
{"url": "http://epicenter.bg/article/Sadat-prizna-za-nevinna-deputata-Svetla-Bachvarova-/168930/3/0", "text": "Съдът призна депутата Светла Бъчварова – Пиралкова за невиновна, тъй като в хода на съдебното следствие не беше доказана тезата на държавното обвинение. Това пише в изготвените и публикувани мотиви към оправдателната присъда на Пиралкова, съобщиха от пресцентъра на Софийски градски съд.  Според съдебния състав, тезата, че от сключената сделка между Селскостопанска академия и „Литекс Комерс“ АД е произлязла значителна вреда в размер на 1 326 671.36 лв. е изградена на безкритичното възприемане в обвинителния акт на заключенията на вещите лица, които в досъдебното производство извън компетентността си са дали мнение по поставени им задачи от правно естество.  „В хода на разследването не са събрани доказателства каква е била извлечената от „Литекс Комерс“ АД икономическа полза от сключването и изпълнението на договора“, пише още в мотивите. Съдът се опита да запълни тази доказателствена празнота, но с оглед изтичането от края на инкриминирания период на 5-годишния срок за съхраняване на счетоводната документация от страна на „Литекс Комерс“ АД не бяха представени необходимите документи.  В мотивите е посочено още, че за престъпление по чл. 220 НК вреди, не могат да се определят като пропуснати ползи, с което се изключва възможността за ангажирането към наказателна отговорност на подсъдимата. Изложеното в обвинителния акт не дава основание на съда да признае Светла Бъчварова - Пиралкова за виновна в извършването на друго престъпление.  Пълните мотиви на съдебния състав можете да прочетете   ", "date": "2018.11.23", "title": "Съдът призна за невинна депутата Светла Бъчварова "}
{"url": "http://epicenter.bg/article/Spetsoperatsiya-na-SDVR-kray-Vladaya-sreshtu-avtokradtsi--Zadarzhani-sa-Kitaetsa-i-Mitko-Boksyora/168940/3/0", "text": "При спецоперация на СДВР в района на Владая са арестувани двама души, потвърдиха от пресцентъра на МВР, предаде Novini.bg.  Операцията е срещу автокрадци.  По информация на БНР арестувани са мъже, известни на органите на реда с прякорите Китаеца и Митко Боксьора. При акцията са задържани джип с червен дипломатически номер и автомобил Фолксавен Поло. Изяснява се дали колите са откраднати.", "date": "2018.11.23", "title": "Спецоперация на СДВР край Владая срещу автокрадци. Задържани са Китаеца и Митко Боксьора"}
{"url": "http://epicenter.bg/article/Kmetat-na-obshtina-Belovo-osadi-prokuraturata-za-60-000-lv-/168946/3/0", "text": "Кметът на община Белово Костадин Варев осъди прокуратурата да му заплати 60 000 лева обезщетение, предаде БНР.   Причината е 10-годишно незаконно разследване срещу него, което е завършило със снемане на обвиненията за злоупотреба със служебна власт и за умишлена безстопанственост, с цел облага.   Сагата започва преди 10 години, когато Костадин Варев, като председател на Общинския съвет тогава, заедно с бившия кмет Веселин Найденов, са обвинени в незаконна приватизация на транспортно дружество, с която е причинена вреда на Общината за 250 000 лева. Двамата са обвинени и за безвъзмездното отдаване на минералния плаж „Топлата вода“, за промяна на регулацията му и за актуализация на месечната вноска на плувния басейн.   През тези 10 години делата са връщани многократно от по-горната инстанция за ново разглеждане. Срещу Варев има издадена и тригодишна присъда, която в последствие е отменена и той е оневинен.   Заради нанесените му неимуществени вреди Костадин Варев е поискал обезщетение от 100 хиляди лева, но съдът определи 60 000.   Решението подлежи на обжалване. В същото време срещу Костадин Варев, в качеството му на кмет на Белово, се водят други две дела  в пазарджишкия окръжен съд, отново за умишлена безстопанственост, от което общината е ощетена с над 150 хиляди лева.", "date": "2018.11.23", "title": "Кметът на община Белово осъди прокуратурата за 60 000 лв."}
{"url": "http://epicenter.bg/article/Nad-polovin-milion-leva-imal-glavniyat-sekretar-na-DABCh-v-seyfa-si-/168953/3/0", "text": "Не близо половин милион, а над половин милион лева държал главният секретар на Държавната агенция за българите в чужбина Красимир Томов в сейфа си, уточниха днес от прокуратурата.  Банковата касета беше иззетата на 13 ноември, а Томов се намира в ареста заедно с бившия председател на агенцията Петър Харалампиев и още едно лице, обвиняеми по досъдебното производство за участие в организирана престъпна група, длъжностни престъпления и корупция.  \"При извършеното щателно описване и преброяване на банкнотите, съхранявани в касетата, както и остойностяването на валутите (евро, долари, британски паундове) в български лева, съобразно актуалния валутен курс на БНБ, е установено, че общата равностойност на иззетите парични средства е 563 936,93 лева.  Предварителните данни, огласени на 20 ноември, сочеха, че приблизителната левова равностойност на иззетите средства надхвърля 427 000 лева\", уточниха от държавното обвинение.  ", "date": "2018.11.23", "title": "Над половин милион лева имал главният секретар на ДАБЧ в сейфа си "}
{"url": "http://epicenter.bg/article/Poboy-na-uchenichka-v-Gorna-Oryahovitsa-zaradi-komentar-v-sotsialnite-mrezhi-/168955/3/0", "text": "Три жени и непълнолетно момиче са нанесли побой на 13-годишна ученичка от Горна Оряховица. Инцидентът вчера по обяд се е случил в двора на Основно училище „Паисий Хилендарски“. Пострадалото момиче е без сериозни наранявания. По случая е започнато досъдебно производство за хулиганство, предава БНР.  Поводът за побоя е коментар в социалните мрежи, обясни директорът на училището Авелин Драганчев.  „Пристигат майката на това дете, на което е писано в неговия Фейсбук, заедно с други роднини, които търсят саморазправа след приключване на часовете и се стига до инцидент“, каза той.  По думите на училищния директор, портиерът на училището и учители са се намесили и са разтървали в двора участниците в побоя, като са оказали и първа помощ на битото момиче.  Неговата връстничка, която е предизвикала инцидента, не е ученичка в училището. Директорът увери, че това е първи случай на агресия в училището за тази година.  ", "date": "2018.11.23", "title": "Побой на ученичка в Горна Оряховица заради коментар в социалните мрежи "}
{"url": "http://epicenter.bg/article/17-siriytsi--ot-koito-9-detsa--sa-otkriti-v-tovaren-vlak-v-Plovdiv-/168961/3/0", "text": "17 чужди граждани са открити в товарен влак тази сутрин в Пловдив, съобщи за Радио „Фокус“-Пловдив говорителят на ОДМВР-Пловдив.  Сигналът е подаден около 06.20 часа на тел. 112.  При проверка на товарната композиция в един от вагоните били установени 17 чужденци, 9 от които деца. По техни данни са сирийски граждани.  По случая е образувано досъдебно производство, което се наблюдава от Районна прокуратура-Пловдив.  ", "date": "2018.11.23", "title": "17 сирийци, от които 9 деца, са открити в товарен влак в Пловдив "}
{"url": "http://epicenter.bg/article/Zakopchaha-petima-za-razprostranyavane-na-materiali-s-brutalni-stseni-na-seksualno-nasilie-nad-detsa/168969/3/0", "text": "Петима мъже са задържани за разпространяване на сцени със сексуална експлоатация на деца. Това съобщиха от пресцентъра на МВР.   Операцията на служители от отдел „Киберпрестъпност“ - ГДБОП е проведена в градовете Стара Загора, София, Казанлък и Димитровград под наблюдението на Софийската районна прокуратура.   В средата на ноември антимафиоти от отдел „Киберпрестъпност“ на ГДБОП проведоха специализирана операция за противодействие на онлайн сексуална експлоатация на деца. При предприетите действия са установени и задържани петима мъже за притежание и разпространение чрез “P2P” мрежи в Интернет на материали, съдържащи брутални сцени на детска сексуална експлоатация.   В хода на операцията са извършените претърсвания и изземвания в Стара Загора, София, Казанлък и Димитровград. По време на процесуално-следствените действия в пет жилища, обитавани от задържаните, киберекспертите са установили огромно количество /над 2 терабайта/ видео файлове и изображения с брутални сцени на сексуално насилие над деца на възраст 5 - 9 години. На един от адресите – в Димитровград, в съдържанието на 30% от намерените видео файлове жертвите били бебета на възраст до 3 месеца. В процеса на работата по случая е изяснено, че мъжете са развивали дейността си в период от около и над 3 години.   На адрес в ж.к. “Люлин“ в София, под наблюдението на СРП разследващите задържали 43-годишен, на когото по-късно е наложена постоянна мярка за задържане под стража. Изяснено е, че той целенасочено е създавал еротични обяви с лични данни на набелязаните от него деца. Дни след създаването на обявите, изпращал по Скайп линковете на обявите към жертвите си. Така изнудвал децата за срещи, като при отказ заплашвал да разпространи обявите им в социалните мрежи, пред родители и техни съученици. 43-годишния стигнал и по-далеч в действията си за установяване на контакт с деца - неотдавна създал, заедно с още двама мъже от обкръжението си, НПО с благовидния предмет на дейност популяризирането на физическото възпитание сред подрастващото поколение.   До момента, само през ноември, експертите от специализирания отдел „Киберпрестъпност“ в ГДБОП неутрализираха подобна дейност на 8 мъже във възрастовата група 40-50 г.  ", "date": "2018.11.23", "title": "Закопчаха петима за разпространяване на материали с брутални сцени на сексуално насилие над деца"}
{"url": "http://epicenter.bg/article/Hvanaha-tiradzhiya--koyto-blasna-i-ubi-shofyor-na-AM--quot-Trakiya-quot--dokato-si-pompa-gumata/168972/3/0", "text": "Задържан е шофьорът на ТИР-а, който блъсна мъж на автомагистрала „Тракия“, съобщиха от ОДМВР - Сливен.   Сигналът за инцидента е подаден на 22 ноември в 17.45 часа. От филиала за спешната медицинска помощ в град Нова Загора е получен сигнал за открито тяло на мъж, починал в близост до лек автомобил, паркиран в аварийната лента на автомагистрала „Тракия“.   От извършения оглед на местопроизшествието и последвалите процесуално-следствени действия се установява, че около 17.30 часа водачът на лек автомобил „Рено“, мъж на 50 години от град Стара Загора, е спрял в аварийната лента на автомагистралата, за да напомпа задна лява гума. Извършвайки тази дейност той е бил ударен от преминаващ товарен автомобил „Скания“, управляван от водач на 45 години от град Карнобат. Водачът е напуснал местопроизшествието. Открит е в град Карнобат, където е извършен оглед на автомобила.   Назначени са съдебно-медицинска и химическа експертизи. По случая е образувано досъдебно производство.", "date": "2018.11.23", "title": "Хванаха тираджия, който блъсна и уби шофьор на АМ \"Тракия\", докато си помпа гумата"}
{"url": "http://epicenter.bg/article/Politolog--Do-golyama-stepen-Slavi-Trifonov-se--quot-samoubi-ritualno-quot--/168973/2/0", "text": "„Нещата не изглеждат добре за Слави Трифонов. До голяма степен той „ритуално се самоуби“, заяви в предаването „Хоризонт за вас“ по БНР политологът Петър Чолаков в коментар на интервютата в предаването \"Шоуто на Слави\" с премиера Бойко Борисов и главния прокурор Сотир Цацаров. Според него това е било особено видимо при интервюто с премиера Бойко Борисов.  „Очакванията бяха той да бъде много по-критичен и остър. Вместо това, общо взето „предаде крепостта без бой\", коментира политологът.  По време на интервюто нямаше по-трудни въпроси, подчерта Чолаков. Той направи аналогия с „черния петък“ и определи възможността за Борисов като „промоция“.  „Бих допуснал, че вероятно става дума за някаква договорка между двамата. Според мен Слави Трифонов е човек с много голям медиен опит, с хиляди предавания зад гърба си и ако искаше, можеше да задава много по-остри и много по-тежки въпроси, с които да притисне Борисов. Г-н Цацаров си позволи малко по-остър тон, но въпреки това не се получи особена дискусия“.  Главният прокурор трябва да бъде доста по-бдителен, смята политологът и попита защо Цацаров не е действал по-рано по поставените в предаването въпроси.  ", "date": "2018.11.23", "title": "Политолог: До голяма степен Слави Трифонов се \"самоуби ритуално\" "}
{"url": "http://epicenter.bg/article/Kiril-Dobrev--Ima-desetki-sluchai--v-koito-MVR-gi-nyama--no-po-tsyal-den-sa-po-petite-na-Ninova/168975/2/0", "text": "Излишно е засиленото полицейско присъствие при срещите на Корнелия Нинова на различни места в страната. Това каза депутатът от БСП Кирил Добрев в ефира на Нова телевизия. Според него се създава излишно напрежение: „Оказа се, че има доста засилено полицейско присъствие и преди срещата в село Шарково и където беше ходила по села по повод убиването на животните, което е абсолютно излишно. Хората бях разпитани защо са дошли. По линия на МВР разбрахме, че става въпрос за превантивни мерки, но от наша страна е излишно изхвърляне на службите. Смятам, че присъствието на МВР на подобни срещи е абсолютно излишно\".   Добрев заяви, че в БСП редовно получавали жалби на граждани, които се страхуват за бизнеса и работните си места: \"Искам хората спокойно да се срещат с нас, без да се страхуват. Те се страхуват на кой ще му вземат бизнеса, на кой ще уволнят роднината му от работа, кой какви проблеми могат да му създадат. Това са ежедневни жалби, които БСП получава от хора, които желаят  да правят срещи с нас или имат някакъв сигнал да дадат\".   БСП е единствената алтернатива на политическия терен, заяви още Добрев. \"Нашата задача е да спечелим следващите парламентарни избори и БСП да стане първа политическа сила. На този терен БСП е единствената алтернатива\", каза той.   \"Убеден съм, че БСП ще спечели едни предсрочни парламентарни избори\", добави депутатът.   Добрев не уточни, ако левицата спечели следващите парламентарни избори с коя партия би се коалирала: „Ние няколко пъти сме „сърбали попарата” на ДПС. За да можем да решим за коалиция трябва да видим кои политически субекти са в следващия парламент. Най-важното, за да можеш да правиш коалиция е да си първа политическа сила.”   По отношение на протестите в страната, Добрев обобщи, че хората искат промяна: „Тях не ги бъркат тези 5 лева, които ще им вземат в повече. Те обаче не искат да ги мислят повече за лимони и не искат да живеят по правилата, които създадоха днешните политици”.   Русия е твърдо убедена, че трябва да заобиколи Украйна. Единствената алтернатива за България беше „Южен поток”. Казаха, че той няма как да стане, но пък „Северен поток”2 ще стане. Това е много добър пример за това как Европа е разделена. Ние по-малко ли ще бъдем зависими от Русия, след като тръбата минава през Турция или освен руска зависимост, ще бъдем зависими и от Турция. И аз съм убеден, че ще купуваме руски газ с турска надценка. По-добре е трасето да минава през България, отколкото през Гърция”.", "date": "2018.11.23", "title": "Кирил Добрев: Излишно е полицейското присъствие при срещите на Корнелия Нинова"}
{"url": "http://epicenter.bg/article/Korneliya-Ninova-pokani-zhivotnovadi-ot-Sharkovo-v-NS--Nyama-da-vi-ostavim-v-bezizhoditsa-/168977/2/48", "text": "Лидерът на БСП Корнелия Нинова се срещна с животновъди от Шарково в НС. Тя припомни, че е посетила Болярово и заедно с народни представители от ПГ на левицата е провела срещи със земеделските производители, чиито животни са били убити и е поканила техни представители в парламента. Това съобщиха от пресцентъра на БСП  „Хората там се намират в безизходица. След избиването на животните им, за тях остават задължения, като земеделски производители, да плащат осигуровки, да връщат кредити, а те нямат никакви средства”, обясни председателят на БСП и подчерта, че има опасност да им отнемат и пасищата, които са си заплатили авансово за години напред, защото нямат животни.  „Това е нов удар по тях”, категорична бе тя. Нинова подчерта, че както левицата е поела ангажимент, е поканила адвокати да помогнат за защита на правата им. Тя коментира, че по време на срещата са били обсъдени няколко варианта на действие.  \"Още днес да поставим на министър Порожанов въпроса- кога ще бъде вдигната забрана. Ще поставим въпроса- защо изискват от тях със собствени средства да възстановят 50% от стадата си? Ще потърсим варианти - възможно ли е да се направи отсрочка за задълженията, които имат за това, че са земеделски производители, но вече де факто не са, защото са им избити животните.\"  Нинова обясни, че с адвокатите е бил обсъден вариант да им се помогне да си потърсят правата по съдебен ред по закона за вреди, причинени от държавата и пропуснати ползи.  „Те вече 5-ти месец губят и ползите от това, че им бяха убити животните”, поясни тя и допълни че животновъдите са споделили за пореден път, че и до ден днешен няма доказателства, че там е имало действително чума - животните, които са останали там са живи и нито едно не е починало от това заболяване.  \"Няма да оставим нещата така. Настояваме да дойде министър Порожанов, да се срещне с тях и да поеме конкретни ангажименти\"- категорична бе Корнелия Нинова.  След искането на левицата, министър Порожанов дойде в парламента и се срещна с животновъдите.  ", "date": "2018.11.23", "title": "Корнелия Нинова покани животновъди от Шарково в НС: Няма да ви оставим в безизходица "}
{"url": "http://epicenter.bg/article/Rumen-Radev--Edinenieto-na-balgarskiya-narod-tryabva-da-se-osashtestvyava-okolo-duha-/168978/2/0", "text": "Общата ни цел е единението на българския народ, което трябва да се осъществява около духа. Това каза президентът Румен Радев на представянето на Всеславянска антология на поезията в Централния Военен клуб, предаде репортер на Агенция „Фокус“.  „Този дух не се ограничава само в националните граници, това е човешка категория. В славянския свят тази категория има дълбоки нравствени устои“, обяви той.  „Поетите са били винаги израз на душевността, на дълбоката неразгадана душевност, в която винаги можем да откриваме нещо ново“, заяви държавният глава.    ", "date": "2018.11.23", "title": "Румен Радев: Единението на българския народ трябва да се осъществява около духа "}
{"url": "http://epicenter.bg/article/Stanislav-Ivanov--Danakat-varhu-starite-koli-nyama-da-se-povishi-s-frapantni-stoynosti/168980/2/0", "text": "Данъкът върху старите автомобили няма да се повишат с фрапантни стойности. Това каза депутатът от ГЕРБ Станислав Иванов в ефира на Нова телевизия.   „Те ще се повишат в рамките на 10 до 30 лева, но не повече. Защо трябва да бъдат изплащани от мощните автомобили, от джиповете, 6, 50 лева годишен данък до момента? Те не искат това да се случи. Те искат да защитят своите олигарси поради това, че ние налагаме данъци, които са съотносими към мощността на автомобилите. Нашата цел не е да натоварим гражданите с още данъци, просто влагаме една екологична компонента, която ще влияе върху данъка”, обясни той.   Иванов коментира и решението на Народното събрание без винетка да не може да се напуска страната и да не може да се мине Годишен технически преглед: „Когато имаме определени  такси, те трябва да се плащат от всички. Когато наистина има дължими такси към Агенция „Пътна инфраструктура” и  не сте си заплатили за ползване на платената пътна мрежа, тогава ще се търпи санкция и няма да може да се минава Годишен технически преглед. Второто е, че чуждестранните автомобили, които транзитно минават през България, няма да могат да напускат страната, докато не си платят дължимата такса, не се увеличават към днешна дата електронните винетки. Те са продължение на винетките. Цените остават същите, но до 3,5 тона. Над 3,5 тона още не знаем каква ще бъде сумата. Очакваме доклад на Световната банка. След като го получим, ще знае в какви рамки ще се движат таксите”.   Предвидената глоба за незаплатена винетка на автомобил до 3,5 тона е 300 лева. „Тези глоби са завишени в новите закони, които предстои да приеме Народното събрание”, съобщи още той.   Иванов обясни, че скоро ще бъдат осигурени и устройствата за плащане на глобите чрез ПОС терминал на полицията. „Сроковете още не сме ги дискутирали. Надграждане една наша идея за това да има ПОС терминали първо в районните управления, защото следваме някаква етапност. Първо се слагат в районните управления, след това в автомобилите. Предполагам, че няма да бъде много дълго времето, защото това са технически устройства, които съществуват на пазара и въпрос на коя банка е ще осъществи тази дейност”.   Депутатът от ГЕРБ одобрява предложението за таван от 5000 лева за непреките наследници на загиналите при катастрофи. „Досега те не са били обезщетявани. Мисля, че това е добре, защото иначе щяхме да говорим за много голямо увеличение на застраховката „Гражданска отговорност”.”   По повод на назначената от главния прокурор проверка на финансовия министър Владислав Горанов. \"Няма нищо лошо прокуратурата да проверява и г-н Горанов не се притеснява от тях\".", "date": "2018.11.23", "title": "Станислав Иванов: Данъкът върху старите коли няма да се повиши с фрапантни стойности"}
{"url": "http://epicenter.bg/article/Radev--Razduhvanite-patno-transportni-skandali-sas-semeystvoto-nyama-da-stanat-indulgentsiya-na-upravlya/168982/2/0", "text": "  Това каза пред журналисти президентът Румен Радев след представянето на Всеславянска антология на поезията в Централния Военен клуб, предаде \"Фокус\".   „Това може да има някакъв временен ефект, да се скрие разлома между управляващите и обществото, но това няма да трае дълго“, обяви той.   „Има леко ПТП с екскортиращ автомобил от моята охрана. Екипът е действал изцяло според разпоредбите на закона и инструкциите за НСО“, обясни държавният глава.   „Може би ви прави впечатление, че много зачестиха тези ситуации.  . Спомняте си и режисурата в Харманли, която  . Да добавим и последните случаи“, коментира Румен Радев.   „Винаги в тези ситуации се пуска някакво видео в мрежите, от общински камери при грубо нарушение на правилата за работа с подобна информация, или от случаен свидетел с интересно минало“, посочи той. „Мобилизират се министри, да се хвърлят по студията.  “, каза още Румен Радев. Той коментира и интервюто на министър-председателя в \"Шоуто на Слави\".  \" \", каза още държавният глава.   \" “, заяви той. „Българската стопанска камара и други организации също констатират сериозни проблеми с инвестициите. Споделя ги и чуждестранният бизнес, с който се срещам редовно“, посочи държавният глава.  По повод последното му вето върху Закона за корпоративното подоходно облагане, което депутатите преодоляха, държавният глава каза: „На всички е ясно, че законът няма да има екологичен ефект, но ще има лош социален ефект“. „ . С една внесена поправка след първо четене, която е извън обхвата на Закона за корпоративното подоходно облагане става ясно, че трансформирането на митниците в териториални дирекции ще стане чрез закриване и прекратяване на трудовите правоотношения. Това излага на административен произвол служителите на митниците. Ще тежи на съвестта на нашите законотворци“, обясни Румен Радев.  Попитан как ще коментира прокурорската проверка на финансовия министър Владислав Горанов, държавният глава посочи: „ “.   Според президента,  .    „ Точно тези проблеми управлението не може да реши. Напротив, то ги генерира.  . Точно заради това хората протестират“, заяви държавният глава.", "date": "2018.11.23", "title": "Румен Радев: Внушава се, че съпругата ми е автоджигит, искаха да изкарат баща ми автохулиган"}
{"url": "http://epicenter.bg/article/Intenziven-trafik-zaradi--Cherniya-petak---VIDEO--/168984/2/0", "text": "Заради „Черния петък” трафикът около големите търговски центрове в столицата вече започна да става все по-интензивен. Очаква се пикът да бъде достигнат след час, когато хората приключват работа и се насочват към магазините в търсене на изгодни намаления, предаде бТВ.  За да не стават тапи, в някои търговски центрове организират движението с помощта на собствени служители и полицаи от Столичната дирекция на МВР. Такава е организацията в един от големите търговски центрове на бул. „Черни връх” в София.  От СДВР предупреждават шофьорите да следят движението, защото веднъж попаднали в тапа, обходен маршрут няма.  Друг апел, който отправиха органите на реда, е водачите да внимават с пешеходците – във втората част на деня зебрите са трудно различими, както и самите пешеходци, които се отправят към или се връщат от търговските обекти.  ", "date": "2018.11.23", "title": "Интензивен трафик заради „Черния петък” (ВИДЕО) "}
{"url": "http://epicenter.bg/article/MRRB--Nad-43-mln--lv--se-investirat-v-Obshtina-Kardzhali-chrez-OP--Regioni-v-rastezh--2014-2020-g-/168987/2/0", "text": "С над 624 млн.лв. от Оперативна програма „Региони в растеж“ 2014-2020 г. до края на 2020 г. ще обновим и преоборудваме 80% от учебните заведения в страната. Това обяви заместник-министърът на регионалното развитие и благоустройството Деница Николова, която откри реновираната Професионална гимназия по селско и горско стопанство в град Кърджали.    В учебното заведение са вложени 1,3 млн.лв. от оперативната програма, с които са създадени условия за предоставянето на професионално образование в сферата на селското и горско стопанство. По проекта е обновен сградният фонд и са доставени нов учебен лек автомобил и учебен трактор от най-ново поколение за професионално обучение на възпитаниците на училището. Извършени са строително-монтажни работи за въвеждане на мерки за енергийна ефективност и довършителни работи в сградата на учебното заведение.    Зам.-министър Николова отбеляза, че обновените училища са видимият резултат от целенасочената политика на държавата в подкрепа на образованието.   „Обектът показва нашите усилия, които влагаме за развитие на децата и по-добрите условия за работа, знания и резултати, каза тя. По думите на зам.-министър Николова обновяването на професионалните гимназии е с основен фокус, защото се подпомага обучението на кадри във важни отрасли на икономиката, за да се постига по-висок растеж в страната.    Гост на събитието бе и областният управител на Кърджали Никола Чанев. Той отбеляза, че обновеното училище показва ангажимента на държавата към образованието – сферата, в която действията на правителството са най-видими, и напомни, че освен ремонт на образователната инфраструктура, от 1 януари предстои и увеличение на учителските заплати с 20%. В бюджета са заложени и 500 млн. лв. повече за общините, с което правителството доказва, че се грижи за местните власти без разлика в общините и „лоши“ или „добри“са те.    В Кърджали зам.-министър Николова откри и информационна кампания за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020. В нея участваха експерти от министерствата на регионалното развитие и благоустройството, на културата и на туризма, кметът на община Кърджали инж. Хасан Азис, областният управител и др.    Зам.-министър Николова информира, че чрез Фонд на фондовете, Оперативна програма „Региони в растеж“ 2014-2020 и Фондовете за градско развитие осигуряват над 220 млн.лв. за Южна България под формата на нисколихвено кредитиране. Кредитите се отпускат от Обединение ДЗЗД „Фонд за устойчиви градове“, което включва ОББ, Фонд ФЛАГ, Фонд за устойчиво градско развитие и Българска консултантска организация.   Те са за проекти в областта на подобряване на градската среда и инфраструктурата, включително развитие на културната инфраструктура, спорната база, енергийна ефективност на образователната инфраструктура, като саниране на ученически и студентски общежития, подобряване на системите за градски транспорт. Важен акцент е обновяването на туристически обекти чрез консервация. Допускат се и интегрирани туристически проекти чрез социализация на обекта, довеждаща инфраструктура, настанителна база и др., носещи приходи.   „Финансирането дава възможност за тясно обвързване на бизнеса и публичния сектор за значими проекти – посока за развитие на икономиката – туристически обекти, реставрация, консервация“, заяви Николова. Тя посочи, че област Кърджали има уникални природни и исторически забележителности, които могат да се възползват от програмата, за да привличат още повече туристи и да добавят повече приходи от туризъм.   Пред журналисти заместник-регионалният министър коментира, че по линия на ОПРР в областта се инвестират над 43 млн. лв., като се обновяват образователните институции, градската среда и се санират обществени и частни сгради. Отделно са инвестициите в пътна инфраструктура. Тя обърна внимание, че община Кърджали търпи и финансови корекции поради пропуски в провеждането на обществени поръчки.   „Търсим решение, което е свързано със спазване на правилата и инструкциите от всички общини. Трябва да се съблюдават принципите за добро управление“, заяви тя.", "date": "2018.11.23", "title": "МРРБ: Над 43 млн. лв. се инвестират в Община Кърджали чрез ОП  „Региони в растеж“ 2014-2020 г."}
{"url": "http://epicenter.bg/article/Tsvetanov--Rumen-Radev-ne-e-oponent-na-GERB--toy-yasno-pokaza--che-e-prezident-na-BSP-/168990/2/48", "text": "\"Не водя битки с никого. Румен Радев не е опонент на ГЕРБ. БСП трябва да се притесняват от него. Той явно е решил да прави политически проект и много бързо ще забрави хората, които го издигнаха. Към този момент действията на Корнелия Нинова и Румен Радев са координирани. Той ясно показа, че не е президент на всички българи, а е президент на БСП\". Това каза в предаването \"Лице в лице\" по бТВ председателят на парламентарната група на ГЕРБ и зам.-председател на партията Цветан Цветанов.  \"Президентът явно го е страх да дойде в парламента. За 2 години управление не е направил нито едно обръщение към депутатите. Всички други президенти са правили поне по две такива обръщения годишно. Премиерът Бойко Борисов винаги е изпълнявал своите задължения към парламента. Той показва ясно своето уважение към Народното събрание. Относно навлизането в обратното движение, явно на семейство Радеви е позволено всичко. Тук говоря за спазването на Закона за движение по пътищата. Те могат да блъскат триколки на инвалиди, могат да навлизат в обратното движение. И вчера видяхме морала на президентската двойка, и как се разправят с един обикновен пътен полицай. Пак ще повторя, че Румен Радев не е опонент. Той трябва да разбере, че е част от институциите в държавата и трябва да участва във взимането на важни държавни решения, а не само да търси противоречието, скандалите и нападките\", коментира Цветанов отношенията с президента Радев.  \"Не трябва да влизаме в популизма на Корнелия Нинова. Мисля, че тя говори несериозни неща. И аз сега, като пътувах натук, имаше 3-4 патрула на улицата. Това означава ли, че ме следят? Тезите на Нинова за баба Дора са несериозни. Няма смисъл да ги коментираме\", каза още той.  \"Има надежда до края на мандата на тази Европейска комисия страната ни да се присъедини към Шенгенското пространство по въздух\", разкри Цветан Цветанов за финал.  \"Вчера и днес гласувахме с Обединени патриоти всички закони, които са част от управленската ни програма. Не искам да коментирам пред медиите отношенията ни с коалиционните ни партньори. Не мисля, че е редно. Мога да ви уверя, че с ОП и други депутати приемаме законодателство, което е в полза на гражданите и изпълняваме управленската си програма\", обясни Цветанов.  \"Европейската комисия отпусна 160 млн. евро за охраната на границите ни. Днес приехме споразумението по Механизма за бежанците в Турция. Това е един вид отчетност на парите, които получаваме от Европейския съюз. Странно, но от БСП гласуваха против. ОП също гласуваха против, но не мога да кажа мотивите им. По всеки един закон, който не е част от управленската ни програма и коалиционното ни споразумение, може да имаме различия и да не гласуваме заедно. Това показва, че партиите ни са различни и всеки има право на свой избор и мнение\", коментира Цветанов отношенията с Обединени патриоти.  \"Нямам никакви притеснения относно проверките на прокуратурата. По-коректно е според мен, да изчакаме проверките да приключат и тогава да коментираме. Чест прави на българските институции, че проверяват всички. Няма политически чадър над никой. Законът е един за всички. Днес Владислав Горанов обясни за апартамента си. Той е от кръстника му и няма нищо общо с братя Домусчиеви. Не се притеснявам, че се извършва проверка, не се притеснявам, че се проверяват политици. Това показва, че никой не е защитен, независимо на какъв пост е. Аз също съм минал по този път\", заяви Цветан Цветанов по повод проверките на прокуратурата за апартамента на финансовия министър.   ", "date": "2018.11.23", "title": "Цветанов: Румен Радев не е опонент на ГЕРБ, той ясно показа, че е президент на БСП "}
{"url": "http://epicenter.bg/article/Stsenarist-na-Slavi-naruga-tsyalata-zhurnalisticheska-gildiya/168993/2/0", "text": "Това пише възмутен Тошко Йорданов, един от сценаристите на Шоуто на Слави Трифонов.   продължава с атаката си рошавият сценарист в писание, публикувано на личната страница на Слави Трифонов във Фейсбук.    Текстът обаче не е подписан от телевизионния водещ, а от неговия сценарист Тошко Йорданов, защото той нямал Фейсбук. В съобщението Йорданов уточнява, че    , не спира атаките си Йорданов към журналистите.   В словесната тирада поименно са споменати всички журналисти, които дръзнаха да разкритикуват жалкото поведение на Гологлавия пред премиера Борисов:  Възмущава се и от карикатуриста  които не спестиха негативните си оценки за прословутото интервю, което буквално взриви социалните мрежи. Според Йорданов, Трифонов е постигнал много повече от журналистите само с последните си две интервюта - с премиера и главния прокурор.   Сценаристът фамилиарничи с премиера, наричайки го свойски \"Бойко\".   \r\n \r\n \r\n \r\n \"Кой от вас е питал в очите Бойко за монопола на \"Лукойл\" и Вальо Златев? Кой от вас е предизвикал няколко разследвания на главния прокурор само от едно интервю? Когато направите нещо такова, тогава може и “плачът ви” да има стойност. Или така избивате комплексите за собствената си незначителност?\", пише Тошко Йорданов.     \r\n \r\n \"Първо, пиша тук, в профила на Слави Трифонов, защото нямам фейсбук. И второ, защото знам, че тук всички четете какво излиза. Трето, нарочно пиша това, след като минаха още две интервюта, последното, което ще гледате днес. А и четвърто – Дългия беше против да правя това, но го изнудих да ми даде тази трибуна. И така. След интервюто на Слави с Бойко Борисов се изля егати словесният водопад. Голяма част от журналистите се впуснаха да споделят разочарованията си от това какво очаквали, пък то какво станало. Като им чете човек писанията, излиза, че Слави е трябвало да пребие Борисов с права лопата. И то, при положение, че една седмица преди това отправи покана по телевизията, в която изрично се каза, че ще се задават въпроси от зрителите. Явно за много хора да помнят в продължение на една седмица е непосилна задача. Да видим сега “възмутените” и “разочарованите”. Такива, като ония в “ПИК”, са ясни - те са на работа хората. По-забавни са “независимите”. Ще карам под ред – тези, които видях. Соня Колтуклиева. Жената, която по нейни думи е взимала пари от Цветан Василев, за да прави телевизия, която май не видя бял свят. Жената, за която един от свидетелите по КТБ - Бисер Лазов каза, че през периода 2010 -2011 година е получила 90 000 лева от Цветан Василев, без да ги декларира. Любо Огнянов, работил в телевизията на Цветан Василев и сега журналист в Канал 3… дето май е на Пеевски. Владо Береану, преводачът от румънски, който с умиление споделя как мутри го заплашили, той се скрил в тоалетната на заведение, звъннал на Бойко Борисов да го спасява и той му пратил баретите за защита. \"Ебала\"(с Бъ), както казват сценаристите на тоз корав мъж. Валерия Велева. Ти ли “ма”, Мадам В., се обаждаш?! Ти ли, дето написа най-голямата журналистическа свирка на Бойко за срещата му с папата? Боряна Бозаджиева – PR-ката на БСП? Христо Комарницки. При кого дойде да ревеш от Делян Пеевски, господин Комарницки? Къде намери национален ефир, без цензура, да кажеш, каквото мислиш? Колегата Светльо Иванов. Колега, погледни си “непримиримото” интервю с Бойко Борисов и Томислав Дончев от 19 март 2017, в което задаваш въпроси от фейсбук на граждани. Колко новини, в журналистически смисъл, произлязоха от него? В кой точно момент принуди Борисов да признае, че в нещо си прав или че ще постъпи, както ти мислиш? За сравнение - при Слави Бойко прие да предложи 1 лев субсидия за партиите в бюджета. Ако го направи, де, но това водещият го принуди. Чавдар Найденов, социологът, чиято агенция периодично дава превес на БСП пред ГЕРБ и все не уцелва резултата? Само Полина Паунова не ме изненада, защото фиксацията й на тема “Слави Трифонов” е отдавна известна. Разбира се, има и много още журналисти, които умняха и за които трябва задълбочено да ровя в мрежата, за да открия нещо за тях, защото, както казваха в едно предаване по една кабеларка - “не много сте известен”. Та, уважаеми колеги, вие дето ревете, кой от вас е задал, какъвто и да е било остър въпрос в очите на Бойко Борисов или Цацаров и от това да е последвало нещо? Колеги, има ли разлика дали на едните плаща Пеевски, а на другите Прокопиев? Техните пари ли ви правят “свободни”? На кой от вас, кое му пречи, та да не може да отиде и да направи Бойко на дреб в интервю? Или с жалката си некомпетентност възлагате вашите надежди и желания в “чалгаря” Трифонов. Ами, като сте толкова добри, идете и го унищожете тоя Бойко. Разкажете му играта. Кой от вас в национален ефир е казвал, че Бойко е мутра, агент Буда, че лъже, че е вреден? Кой от вас го е правил в национален ефир, осъзнавайки, че държавната машина в лицето на СЕМ ще направи акт и ще ви глоби, защото използвате “език на омразата” и прочие глупости, с които оправдават цензурата? Кой от вас е направил с дейността си така, че да падне Жан Виденов? Кой от вас бе опозиция на Иван Костов, когато беше император на Галактиката? Кой от вас поде кампания за спасяване на българските медици в Либия, по времето когато държавата казваше всички да си мълчат за това, защото “може и да са виновни”? Кой от вас беше явна опозиция на ГЕРБ, в мига когато взеха властта? Кой от вас, следвайки гражданското си чувство, е организирал референдум, за нещо, в което вярва? Кой от вас е питал в очите Бойко за монопола на \"Лукойл\" и Вальо Златев? Кой от вас е предизвикал няколко разследвания на Главния Прокурор само от едно интервю? Когато направите нещо такова, тогава може и “плачът ви” да има стойност. Или така избивате комплексите за собствената си незначителност? И последен въпрос, към тези, които казват: “Харесвах Слави, ама вече - не”. Вие къде бяхте, когато той и ние стояхме пред Парламента в защита на Референдума? И още нещо, ако ви е страх, че Слави може да обърне статуквото в държавата с хастара нагоре… има защо. Хайде, почвайте хейта. Три…две…едно…старт! \r\n Тошко Йорданов Сценарист на Ку-Ку Каналето Хъшове Шоуто на Слави\" \r\n   \r\n \r\n \r\n   \r\n \r\n \r\n \r\n", "date": "2018.11.23", "title": "Сценарист на Слави наруга цялата журналистическа гилдия, заради критиките към шоумена "}
