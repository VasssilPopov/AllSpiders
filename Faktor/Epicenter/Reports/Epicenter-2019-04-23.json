{"url": "http://epicenter.bg/article/Pavlova-za-hotela-y-v-Ispaniya--Tova-e-zaveshtanie-ot-Tramp-ili-podarak-ot-Paris-Hiltan/181011/2/0", "text": "Бившият министър от ГЕРБ Лиляна Павлова категорично отрече информацията в медийни публикации, че притежава хотел в Испания.  Ето какво написа тя на страницата си във Фейсбук:  \"Или Парис Хилтън ми е направила подранил великденски подарък, или Доналд Тръмп е решил да ми завещае Trump International Hotel and Tower - това са единствените начини да съм се сдобила с хотел, без да подозирам! Явно политическите ми опоненти съвсем се изчерпаха с аргументите, след като единственото, което им остава, е да измислят поредната опашата лъжа\".  Според анонимната публикация, тиражирана от няколко жълти сайта, испански медии пуснали новината, че Павлова притежава хотел на стойност около 10 милиона евро. Не е цитирано обаче нито едно име на местно издание. Твърди се още, че сградата била обявена за продажба преди няколко месеца, а бившите вече собственици заявили, че новата собственичка от България платила всичко на 100%. Тя дори се похвалила, че не е ползвала кредит от банка, а само малък заем от около 1 милион лева от близък приятел.  Лиляна Павлова е седма в листата на ГЕРБ за евроизборите. Целта на управляващата партия е да успее да вкара в ЕП поне 7 депутата, така че нейното място се смята за избираемо.", "date": "2019.04.23", "title": "Павлова за хотела й в Испания: Това е завещание от Тръмп или подарък от Парис Хилтън"}
{"url": "http://epicenter.bg/article/Borisov--Nikoy-nikoga-ne-e-mislil-da-pravi-AM--quot-Hemus-quot--ottatak-Pravets--nyama-dori-proekt---VIDEO--/180933/2/0", "text": "\"Чували сме всякакви глупости за \"Хемус\" кой какво бил направил. Всъщност тя е била направена до Правец, знаете защо. И никой никога не е мислил да я прави, няма даже проект! А иначе всички умират да говорят за Северозапада, за Северна България и всичко останало.\"   Това заяви премиерът Бойко Борисов при проверката на строителството на 10-километровата отсечка от АМ \"Хемус\" между Ябланица и Боаза. Министър-председателят направи инспекция на строителните дейности при участъка Ябланица-Боаза на АМ „Хемус“. „От 15 май полагат трите пласта асфалт, ще влязат в сроковете“, каза Борисов пред медиите. \"Убеден съм, че с построяването на АМ „Хемус“ БВП на страната ще се вдигне с поне 10-20%. За това мога да се обзаложа. Мисля, че до края на 2022 година ще подминем Плевен. Убеден съм, че до 2 години ще се справят и от Белокопитово до Търговище“, прогнозира премиерът.  „През това време правим инженерните проекти, за да вържем Търговище дотам, където ще излезем от Плевен. Финансовият министър Владислав Горанов е обезпечил плащанията. Петя Аврамова действа с инженерните проекти за следващите лотове“, заяви той.  „След година и половина карате по магистрала, а се забравя трудът на стотици работници, които са тук. Препоръчвам ви да ги видите. Каня ви да видите как се действа и на следващите два лота“, коментира пред журналисти министър-председателят.  За изграждането на магистралата от пътен възел \"Боаза\" до пресичането ѝ с пътя Русе - Велико Търново правителството отпусна малко над един милиард и сто милиона. Трасето е разделено на 6 участъка.  Строителството на първите три от тях, от \"Боаза\" до пътен възел \"Плевен\" с обща дължина 51,5 километра ще стартира още тази година, а на останалите 83 км до пътя Русе - Велико Търново ще бъде изпълнено техническо проектиране.  Целият участък от 134 км трябва да бъде завършен до 2023 г.  По информация на Агенция „Пътна инфраструктура“ работата по отсечката Ябланица-Боаза напредва и е напълно реалистично да е готова през есента - около половин година по-рано от предвиденото.   По договор отсечката трябва да е завършена през март 2020 г.  В присъствието на министър-председателят Бойко Борисов, министъра на регионалното развитие Петя Аврамова, министъра на финансите Владислав Горанов, зам.-министъра на регионалното развитие Николай Нанков и председателя на УС на АПИ Георги Терзийски беше даден и символичният старт на строителството на отсечката Боаза - пътен възел „Дерманци“. В края на миналата година правителството осигури 1,12 млрд. лв. без ДДС за изграждането на 134,14 км от АМ „Хемус“ в участъка от пътен възел „Боаза“ до пресичането с път I-5 Русе - Велико Търново. Трасето е възложено на „Автомагистрали“ ЕАД, е разделено на 6 участъка.  ", "date": "2019.04.23", "title": "Борисов: Никой никога не е мислил да прави АМ \"Хемус\" оттатък Правец, няма дори проект! (ВИДЕО) "}
{"url": "http://epicenter.bg/article/Karadaya--Listata-na-DPS-e-nay-mladata-i-pechelivshata---kandidatite-ni-mogat-da-reformirat-ES/180971/2/48", "text": "На изключително вълнуваща среща Движението показа младите хора, които ще се борят за бъдещи евродепутати.   . Те са това което националистите никога не могат да бъдат!\", заяви емоционално за кандидатите лидерът на ДПС Мустафа Карадайъ.    И продължи: \"   Ние залагаме на младите.Заедно ще направим Европа по-силна и по единна“, каза въодушевен първият в листата Карадайъ.    , заключи Карадайъ под аплодисментите на съпартийците си. Словото му завърши с възгласи „ДПС“.   Промоцията на листата бе предшествана от химна на България и ЕС, който прозвуча в залата. Представянето на кандидатите започна отзад-напред към челото - от юриста Цветан Енчев, лидер на ДПС-София, който е 17-ият в листата, до водача - лидера Мустафа Карадайъ.   Когато дойде неговият ред и залата избухна в аплодисменти и викове \"ДПС\", Карадайъ не успя да начене речта си от вълнението. , докато съпартийците му в залата му дадоха глътка въздух и продължиха да скандират името на партията.     \"Това е устройство за изкуствено зрение, лека смарт камера, която мигновено разчита на глас текст от всякакви повърхности, разпознава и лица, и банкноти\", обяви Карадайъ. Мурад благодари, че вече ще може да се самообслужва.   \"Това е най-европейската листа, голям успех на евроизборите!\", пожела Мурад.   Ето я и листата на движението, която вече беше регистрирана: 1. Мустафа Карадайъ 2. Делян Пеевски 3. Илхан Кючюк 4. Искра Михайлова 5. Атидже Илиева- Вели 6. Севим Мусак 7. Станислав Анастасов 8. Сюлейман Сюлейман 9. Антоанета Асенова 10. Гюлфие Парушева 11. Петър Чобанов 12. Сюзан Мехмедова 13. Синан Пехливанов 14. Танер Кабилов 15. Сунай Якуб 16. Ертен Анисова 17. Цветан Енчев  ", "date": "2019.04.23", "title": "Карадайъ: Листата на ДПС е най-младата и печелившата – кандидатите ни могат да реформират ЕС"}
{"url": "http://epicenter.bg/article/Elena-Yoncheva-na-obvineniyata--che-ima-tri-kashti-za-gosti--Tova-e-absurd-/180977/2/0", "text": "коментира Йончева. каза тя в отговор на въпроса как си обяснява изтичането на подобна информация точно преди изборите. Йончева подчерта, че има правила, по които се правят журналистически разследвания. В изявлението си пред журналистите в Елхово Йончева бе категорична, че левицата ще победи на предстоящите избори за Европейски парламент.  изтъкна тя.Според Йончева  подчерта Йончева. Организираната престъпност и властта са се срастнали и у нас, каза оше водачът на червената евролиста и попита: какво означава \"Цветанов +\" - това означава, че той ще съсредоточи всичките си сили и умения в това, което може и знае, намеквайки за нечестни избори.  ", "date": "2019.04.23", "title": "Елена Йончева на обвиненията, че има три къщи за гости: Това е абсурд! (ВИДЕО)"}
{"url": "http://epicenter.bg/article/Radev-Zdravniyat-model-tryabva-da-se-preosmisli/180986/2/0", "text": "Здравеопазването е сред основните приоритети на всяка просперираща държава. Протестните действия на медицинските специалисти и неудовлетвореността на пациентите в България показват, че здравният модел трябва да бъде преосмислен. Това заяви държавният глава Румен Радев на среща с представители на Инициативния комитет, който организира протести в цялата страна с настояване за спешни действия за преодоляване на неравенствата в системата на здравеопазването.  \"Настоявахме за тази среща, защото имаме доверие в президентската институция и очакваме морална подкрепа“, отбелязаха на срещата представителите на протестиращите медицински сестри, фелдшери, акушерки и физиотерапевти, съобщиха от пресцентърана държавния глава.  Според тях настоящият модел на здравеопазване е порочен, защото поставя основен акцент върху активното лечение, а дейностите за профилактика и грижите за долекуване на практика не съществуват.  \"Здравната система има интерес българинът да е болен, защото пациентите генерират приходи“ – така обобщиха оценката си за здравеопазването в България медицинските специалисти.  Те увериха, че протестните им действия не са насочени единствено и само за по-високи заплати, но и за промяна на модела, така че да не са принудени да напускат страната, а да могат да се грижат пълноценно за българските пациенти. Медицинските специалисти споделиха също за натиска, който се упражнява върху тях от страна на работодателите им заради активната позиция в протестните действия.  \"Настояваме също за промени в Закона за съсловните организации, които да регламентират правото на представителство за всяко съсловие сред медицинските специалисти“, заявиха гостите по време на срещата.  По думите на държавния глава Румен Радев е необходимо в центъра на здравната система да бъде поставен човекът и неговото здраве, а не печалбата от болестите на пациента. Президентът заяви подкрепата си за справедливите искания на медицинските специалисти и се ангажира да съдейства за разрешаване на проблемите в рамките на своите правомощия.    ", "date": "2019.04.23", "title": "Радев: В центъра на здравната система трябва да е човекът и здравето, а не печалбата от болестите"}
{"url": "http://epicenter.bg/article/Elena-Yoncheva-provede-otkrita-priemna-s-zhiteli-na-Yambol/180990/2/0", "text": "Водачът на листата на „БСП за България” за Европейските избори Елена Йончева, народните представители Кристиан Вигенин и Николай Пенев и общински съветници от БСП в Ямбол проведоха открита приемна с жители на града. Това съобщиха от пресцентъра на БСП.   По време на срещите си с хората те обсъждаха както местни, така и национални проблеми.   „Голямата битка за България и Европа предстои, защото България трябва да победи, в страната ни да започнат промени и българите да получат справедливост”, каза Елена Йончева пред жителите на Ямбол. Запитана за корупцията във властта и решаването на този проблем, Йончева заяви, че това е не просто корупция, а грабеж.   „Корупцията в България генерира огромни загуби не само за бизнеса, но и за бюджета, защото 24% от БВП не се реализира в бюджета заради корупция. Ние, всички българи, можем да се справим с това”, заяви Елена Йончева. Елена Йончева се включи в проекта на БСП – Ямбол „Аз обичам Ямбол” и заедно с млади социалисти проведе анкета за проблемите на града и общината. По повод Международния ден на книгата водачът на листата на левицата подари на млади семейства с деца книги с детски приказки.  ", "date": "2019.04.23", "title": "Йончева проведе открита приемна в Ямбол: Корупцията в България генерира огромни загуби"}
{"url": "http://epicenter.bg/article/VKP-naredi-proverka-za-kashti-za-gosti--finansirani-sas-sredstva-na-ES-ot-semeystvoto-na-Elena-Yoncheva/180991/2/0", "text": "Върховна касационна прокуратура се самосезира по повод публикация в електронния сайт ПИК със заглавие „Сензационно разследване на ПИК: Семейството на Елена Йончева с три къщи на морето. Усвоени 400 000 лева европари.“ Това съобщиха от пресцентъра на държавното обвинение.  Данните, съдържащи се в публикацията сочат на евентуално извършено престъпление по чл. 248 а ал.3 от НК по повод изградени къщи за гости по проект по мярка 311 „Разнообразяване към неземеделски дейности“ по Програма за развитие на селските райони /ПРСР/ 2007 – 2013 г., финансирана от Европейския земеделски фонд за развитие на селските райони, но същите са недостатъчни, поради което се налага извършване на проверка от ГДНП.  Ще бъде извършена документална проверка на проекта, като на място служители на ГДНП ще извършат и проверка дали къщите за гости се ползват по предназначение. Ще се изискат заверени копия от регистри за настанените туристи за български и чужди граждани, от документацията за регистриране и категоризиране на обектите, информация за заплатените туристически данъци за пренощували туристи.  Ще се изискат от съответното РУ на МВР по местонахождение на къщите за гости справки за постъпилите регистрационни карти за нощували туристи. Ще се провери дали вписаните в регистрите гости действително са посетили проверяваните къщи за гости.  Определен е едномесечен срок за извършване на проверката.  ", "date": "2019.04.23", "title": "ВКП нареди проверка за къщи за гости, финансирани със средства на ЕС от семейството на Елена Йончева"}
{"url": "http://epicenter.bg/article/Slavcho-Velkov--V-Shri-Lanka-islyamistite-otmashtavat-za-napadenieto-v-Nova-Zelandiya/180993/2/0", "text": "В Шри Ланка ислямистите отмъщават за нападението в Нова Зеландия. Това заяви в предаването \"Лице в лице\" по БТВ експертът Славчо Велков. При стрелба в две джамии в Крайстчърч през март загинаха 49 души.   Перфектно комбинирана многопластова терористична операция. Открити са още 78 невзвивени бомби - операцията е добре подготвена, а това не може да мине без бивши специалисти от службите за сигурност, посочи Славчо Велков.   Доста пъти съм бил в Коломбо, там действаше една от най-страшните екстремиски организации, припомни експертът.   Ислямска държава има много по-голяма сила от въоръженията - идеологията. Тя изобщо не е победена, каза още той. Според Велков приказките, че Ислямска държава е победена, са за лаиците.   Ислямска държава пое отговорност за кървавия атентат на католическия Великден в Шри Ланка. Експертът по антитероризъм припомни, че Ислямска държава често обявява, че стои зад различни атентати с пропагандна цел.   Според Славчо Велков става дума за религиозно мотивиран тероризъм.          ", "date": "2019.04.23", "title": "Славчо Велков: В Шри Ланка ислямистите отмъщават за нападението в Нова Зеландия"}
{"url": "http://epicenter.bg/article/Blizkite-na-Viktoriya-skochiha-na-ubietsa-y-sled-prisadata--Vsichko-e-postanovka-/180911/3/0", "text": "    \"Трудно е да се говори за удовлетворение. Удовлетворение щеше да бъде, ако можехме да върнем живота на Виктория. Но според мен това е възможно най-справедливата присъда, която се постигна в рамките на съдебното производство\". Така свекърът на убитата журналистка Виктория Маринова - Румен Максимов, коментира пред БНТ 30- годишната присъда за Северин Красимиров, която вчера той получи в Русе.    \"Аз бях на не повече метър и половина-два от него в съда. Наблюдавах реакциите му, неговото извинение и разкаяние звучеше твърде репетирано, не идваше от сърцето. Разбирам майчинските чувства. Още при задържането му в Германия обаче майката на Северин каза, че сама го е посъветвала да се предаде на властите, в такъв случай трябва да е била подготвена каква присъда може да очаква той. Така, че отново за съжаление имах чувството, че присъствам на някаква постановка\", коментира той реакцията на майката на Красимиров след произнасянето на присъдата му.   Припомняме, че окръжният съд в Русе даде общо 30 години затвор при първоначален строг режим на Северин Красимиров за изнасилване, блудство и за убийството по особено мъчителен начин и с особена жестокост на 30-годишната Виктория Маринова. Делото се гледа по реда на съкратеното съдебно следствие, след като 21-годишният Красимиров призна всички факти и обстоятелства в обвинителния акт. По този повод наложената от съда присъда бе намалена с една трета, която според закона е 30 г. Жестокото престъпление бе извършено на 6 октомври миналата година. Тялото на младата жена бе открито до крайбрежната алея в Русе. Четири дни по-късно в Германия бе арестуван укрилият се там Северин Красимиров. Председател на разширения съдебен състав бе съдия Юлиян Стаменов. Двамата прокурори по делото - окръжният прокурор на Русе Георги Георгиев и прокурор Кремена Колицова, обясниха, че това е криминално престъпление, извършено по сексуални подбуди, като няма връзка с професионалната дейност на жертвата. Те определиха изнасилването като брутално и представиха доказателства. По думите им обвиняемият е проявил яростна жестокост, воден бил от полово желание, имал нисък самоконтрол, не зачитал личността на другия. Преди престъплението употребил и алкохол. Прокурорите поискаха максимални наказания за трите тежки умишлени престъпления, като окончателното общо наказание, след намаляване на присъдата с една трета, да бъде 30 години. Това поиска и Андрей Желязков - адвокат на близките на Виктория Маринова. Служебният защитник на Северин Красимиров - Иван Дойнов, заяви, че общото наказание трябва да бъде 15 години затвор. Според него по делото има смекчаващи вината обстоятелства - чисто съдебно минало, пълни самопризнания, умствена изостаналост и изразено съжаление от извършеното. По време на делото бяха разпитани и двама свидетели по предявените граждански искове - Румен Максимов - тъст на Виктория и дядо на детенцето й, и Илкин Осман - близък приятел. Максимов обясни, че Виктория е била любяща майка. Той заяви пред съда, че е много трудно да опише как седемгодишното момиче е приело новината за смъртта на майка си. Каза още, че и сега продължава да я търси.  Макисмов и Осман обясниха, че има промяна в поведението на детето след смъртта на майка й. По този повод било потърсено и съдействието на психолог. Пред съда Северин Красимиров се разплака и каза, че много съжалява за постъпката си. Искал да върне времето назад, но не можел. Той се извини на родителите на момичето. Обясни, че знае какво е, защото бил израснал без баща. Каза още, че бил млад и затова направил грешка. Майката на Северин, след като го видя тази сутрин, се разплака и се свлече на земята, крещейки името му. След това бе изведена от съда. Баба му Славка обясни, че внукът й не бил такъв като дете. Съдът реши също, че Красимиров трябва да заплати на двамата родители на Виктория и на нейната дъщеря обезщетение от по 150 000 лева. Присъдата може да се обжалва в 15-дневен срок пред Великотърновския апелативен съд. Окръжният прокурор на Русе Георги Георгиев коментира, че съдът е наложил максималното наказание и че е доволен от крайния резултат. Адвокатът на Красимиров Иван Дойнов каза, че най-вероятно присъдата ще бъде обжалвана. Според него имало превес на смекчаващи вината обстоятелства. Румен Максимов коментира наложеното наказание, като заяви, че е крайно време да се направи промяна и подведените под отговорност за престъпления, предвиждащи най-тежкото наказание, да не могат да се възползват от намаляване на присъдата с една трета. Присъдата е на първа инстанция и може да бъде обжалвана в 15-дневен срок.", "date": "2019.04.23", "title": "Съпругът на Виктория скочи на убиеца й: Когато той излезе след 30 години, аз трябва да съм готов"}
{"url": "http://epicenter.bg/article/-quot-Bulgargaz-quot--Kupeniyat-naskoro-po-evtin-gaz-shte-povliyae-na-tsenite-prez-esenta-i-zimata-/180925/4/0", "text": "Изпълнителният директор на „Булгаргаз“ Николай Павлов каза в интервю за програма „Хоризонт“ на БНР, че купеният наскоро на търг по-евтин природен газ ще повлияе на цените на синьото гориво през есенно-зимния период. През следващото тримесечие ще бъде обявен нов търг за покупка на газ, по-евтин от този, който получаваме по дългосрочния договор с руската компания „Газпром експорт“, посочи още Павлов.  „Планираме тези количества да бъдат нагнетени в газохранилището, да бъдат доставени през зимния период. Предполагам, че ще бъдат над 50 милиона кубични метра. Това са възможностите, към момента, за третото тримесечие. Също така, стриктно изпълняваме и нашия договор с „Газпром експорт“. Съгласно договора „Булгаргаз“ има задължение да приема през летния период определени количества. В тази връзка ние ще закупим тези количества, които няма да доведат до нарушаване на договора с основния ни доставчик,“ увери той.  Той заяви още, че няма да коментира информация от пресата за цената на купения газ, нито детайли около сделката.  „Булгаргаз“ има готовност да купи газ и чрез пряко договаряне, ако цената, която се предлага от търговеца, е по-ниска от доставната, тъй като това дава възможност крайната цена за потребителите да бъде по-ниска. Николай Павлов допълни още, че от юли се очаква синьото гориво да поевтинее с около процент. Но не се ангажира с прогноза как това ще се отрази на сметките на потребителите.  Със сигурност цената на природния газ няма да окаже негативно влияние върху цената на топлинната енергия, увери Павлов. „Всички наши усилия са насочени към намаляване цената на газа. Но тя е само един от факторите при формирането на цената на топлинната енергия,“ категоричен е той.  Просрочените задълженията на \"Топлофикация София\" са достигнали 126 милиона лева, каза Павлов. Миналото лято се наложи Българският енергиен холдинг да изкупи дълга на столичното дружество от близо 100 милиона лева, за да може \"Булгаргаз\" да си плаща за доставката на гориво през зимата.  \"Ръководството на \"Топлофикация-София\" е наясно, че като си заплащат задълженията за природен газ, те гарантират не само техните доставки, но и доставките на всички останали клиенти. Имаме уверението им, че до края на месец юни техните задължения няма да надхвърлят 30 милиона лева, а до началото на отоплителния сезон всички задължения ще бъдат изчистени,\" съобщи Николай Павлов.  ", "date": "2019.04.23", "title": "\"Булгаргаз\": Купеният наскоро по-евтин газ ще повлияе на цените през есента и зимата "}
{"url": "http://epicenter.bg/article/Prof--Angelov--Ot-korumpiranite-tryabva-da-se-iziskvat-kakto-ostavki--taka-i-nakazatelna-otgovornost/180894/11/0", "text": "   (на латински corrumpo, означава покварявам, развращавам, развалям). В най-общия смисъл това понятие е злоупотреба с обществено положение за лична облага.   управление, разпореждане с обществени или други ресурси за лична облага. Само този, който притежава власт може да корумпира себе си и други хора. Този, който няма власт и да иска, не може да корумпира други хора. Защото той не взема решенията. Това, обаче не означава, че той не може да върши други престъпления.      Като правило, корумпираните никога не признават публично, че вършат нередности, че нарушават законите. Дори когато имат частни асансьори до своите огромни луксозни апартаменти в условията на всеобща бедност. И това става в България – най-бедната страна в ЕС! Най-често те обвиняват другите, че ги клеветят, че разпространяват компромати по техен адрес, че опетняват доброто им име. По-голямата бедност и по-острата несправедливост създават повече изкушения за корупция.   . Колкото по-голяма и некотролирана е тази власт, толкова по-големи са възможностите за корупция. Като правило, всяко авторитарно управление неизбежно ражда корупция. Най-важните лекарства срещу тази склонност са –    . В тези случаи арогантността достига върха си. Дори лицемерните външни преструвки за почтеност са изоставени. Демонстрира се предизвикателна наглост за всепозволеност и недосегаемост. Отправят се закани за даване под съд, за отмъщение към тези, които разкриват корупционните им действия.   Прибягва се дори до мокри поръчки по адрес на изобличителите.   , който смуче жизнените му сокове и го изтощава още повече. Като онкологичните болести, корупцията е лечима само ако се открие рано и се атакува бързо. Ако заболяването достигне втора и особено трета фаза, то е нелечимо. Разсейките обхващат цялото тяло и държавата, като социален организъм - умира. Ние сме сега между втора и трета фаза на онкологичната българска корупция.   . Такова е положението у нас. Особено през последните десетина години. ГЕРБ дойде на власт под знамето на борбата срещу престъпността и корупцията. Колкото и да е странно, именно при тяхното управление корупцията процъвтява, както никога до сега в съвременната ни история.     Ако управниците не желаят радикални спешни мерки срещу корупцията, трябва да ги принудим да действат! Словесните заклинания срещу корупцията не са заместител на реалните действия.  . Друго спасение няма!.   , финансирана официално от Конгреса на САЩ. С други думи, направени са от властите на нашия стратегически съюзник в НАТО. Тук има няколко американски военни бази. Подготвя се създаването и на други. Предстои покупката на нови военни самолети, около която има доста въпросителни. Америка е заинтересована в България да има стабилност, спокойствие и лоялно приятелско правителство.    Не знаят ли, че това ще засили още повече, съществуващото вече остро негодувание срещу управлението на Бойко Борисов? Не знаят ли за масовата бедност и острата социална несправедливост в България, за престъпността и корупцията, дължаща се, както на наследеното минало, така и особено на некомпетентното и корупционно 10 годишно управление на ГЕРБ?    . Че може да предизвикат предсрочни избори, с негативни за ГЕРБ резултати? Някои хора казват, че американските власти целят точно това. Че може би и те са загубили доверие в корумпираното българско управление и искат да се разграничат от него.   И още нещо, много важно.  . Старателно избягват да напомнят, че това са разкрития на „Свободна Европа“? Разкрития на американските власти, а не на опозиционната БСП или на всемогъщия (според тях) „зъл демон“ – руския президент Владимир Путин. Ако беше така щяха да проглушат света за „зловредните компромати“ на руската пропаганда. За намеса във вътрешните работи на България, и т.н. А не го правят. Може би, защото и за лъженето има някакви граници. Питам се: Защо мълчат за автора на разкритията?    Някои коментатори ги обясняват с „високите морални стандарти на ГЕРБ“. Какъв цинизъм! Публичната демагогия достигна до там, че оставките на заподозрени престъпници се представят като лични решения на достойни високоморални хора. В действителност, те нито са лични решения, нито се правят от достойни чисти хора. Това звучи несериозно.    Ако трябва да сме точни, оставките са   Ако са чисти защо си подават оставките преди да са завършени разследванията на прокуратурата? Подават ги, защото знаят какво са вършили и че то ще бъде потвърдено от разследванията. Подават ги с надеждата, че няма да се разрови още по-дълбоко и да се разкрият още по-големи техни престъпления.    Всички оставки се представят на Министър-председателя и веднага панически се приемат от него. Той се държи като изненадан кристално чист човек, който до момента не е знаел нищо за деянията на своите подчинени.     Премиерът е назначавал тези хора. И познава лично повечето от тях. Пряко или косвено е работил с тях от години. Премиерът получава ежедневно лично на ръка секретна информация от държавните и други разузнавателни служби. В тази информация не може да не се споменава за масовите нарушения на законите от високопоставени държавни чиновници, в това число и за корупционните сделки. Трудно е да се повярва, че до сега не е знаел какво вършат те и се наложи американската „Свободна Европа“ да му каже какво става в България. Едва ли може да се повярва на такива примитивни твърдения! Аз категорично не им вярвам, като се основавам на личен опит. Надявам се, че нашият народ не е толкова наивен, за да им вярва!    Той не само знаеше, но   Имаше последната дума за всичко. Неговата дума беше по-важна от Конституцията, от законите и решенията на всички държавни институции, взети заедно. Той се превърна в суперинституция, макар че по Конституция нямаме такава.     Това неизбежно съсипва и здравето на Борисов, въпреки че от време на време играеше футбол. Дори и във футбола се проявяваше едноличното му поведение. Във всеки мач все той вкарваше головете. На това основание имаше идеи, надявам се – шеговити, за включването му в националния отбор по футбол. Преди години искаха да го направят и член на съюза на художниците в България.   Парламентът е определял тогава бюджета на двореца и е контролирал неговото изпълнение. Спорно е дали и Тодор Живков е имал подобна неограничена власт. А съпартийциите на премиера го слушаха сляпо и чинно. Не се чуваше дори мек намек за леко несъгласие. Само на гробищата има такова абсолютно единомислие и единодействие. Слушат, козируват, хвалят неговата невиждана мъдрост и изпълняват прищевките му. Променят диаметрално мненията си в рамките на един-два часа, за да му угодят. Като безмозъчни същества. Тази трагикомедия продължава от 10 години. И сега продължава да се счита за нормално поведение в ГЕРБ.    Не слушайте какво говори! Още повече, че това, което казва, много често се разминава с истината или е съвсем примитивно и недомислено. Наблюдавайте какво върши!. Той е бащата и майката на тази корумпирана администрация. Дори на държавата.    Неговите тревоги съвпадаха с тревогите на милиони българи. Докато другите най-високо поставени лица говореха с изхабени, натрапчиви самохвални клишета, неговият език беше откровен и съвпадаше с езика на милионите българи. Мислеше и мисли така, както мисли народът. Както някои хора казват – той стреля с острите си и точни думи.     А най-високопоставените управленци, освен че му завиждат и го ненавиждат. Поне публично. Вътрешно в себе си се страхуват от него. А по-честните хора в управленските среди (защото и там има такива) наверно споделят оценките му, но не смеят да ги огласят, понеже веднага ще загубят постовете си.   Говорят на различни нравствени езици и затова не се разбират. Ако се срещнат няма за какво да разговарят. Може би и поради това почти не се срещат.     Премиерът и неговото обкръжение ни уверяваха, че всичко у нас процъвтява, благодарение на мъдрото им управление. Че сме пример за подражание на всички в Европа с уредбата на нашата държава. Че сме не само приемани, но и търсени за съвети.   и започна да си въобразява, че може да чертае дневния ред на Европа. Помисли си, че за няколко месеца може да подобри отношенията между държавите от Западните Балкани, затрупани с подозрения и вражди от векове. Сама по себе си, една абсурдна идея! И занемари изпълнението на вътрешните си задължения в България. А държавата затъваше все по-дълбоко в престъпност и корупция.    Той е предложил да се приемат мерки срещу корупцията. Подкрепила го е само Корнелия Нинова. Другите участници в заседанието са отказали да го подкрепят, твърдейки че държавата ни се развива много добре и че взема достатъчно сериозни мерки срещу корупцията. Че дори сме били пример за другите европейски държави. Че големците от Брюксел постоянно ни хвалели.     Някои от поканените не са се явили, а част от присъстващите са напуснали заседанието преди да е завършило. А когато то завърши и Президентът, както винаги, съобщаваше на журналистите как е преминало, с изключение на г-жа Нинова, никой не остана край него, поне от благоприличие и от изискванията на протокола. Това беше пренебрежителна демонстрация на неуважение по негов адрес. Питам се: тези хора на коя земя живеят? Кой греши с оценките си за положението в държавата? Самозабравилата се партийна върхушка и ръководителите на съдебната власт или президентът? За мен отговорът е очевиден.   на ръководителите на политическите партии и на правораздавателната система  Това много ме тревожи, защото е опасно за държавата ни. То ни приближава към мафиотизация. Огромното мнозинство от народа (според социологическите допитвания около 80-85%) вижда, че държавната администрация е тотално проядена от корупция на всички управленски равнища. Само най-видните партийни и съдебни ръководители не я виждат. Или си дават вид, че не я забелязват! А някои от тях участват в корупционни сделки.    То показва колко дълбоко е затънала управленската ни върхушка в корупционното блато. Напоследък се убеждаваме, че лицата, които трябва да разкриват и наказват корупцията, са корумпирани, вместо да са безукорно чисти. А възможно ли е корумпиран да наказва свои корумпирани събратя! Едва ли!    Това е връх на демагогията. То е провокация срещу търпението на българския народ. Всички казват, че това търпение е пословично, но едва ли ще е безкрайно! А когато гневът на угнетените избухне, трудно се овладява! Не се ли приближаваме до такава критична ситуация!    Досегашните разкрития за съмнителни корупционни сделки при покупко-продажбата на жилища са малки първи стъпки.   Неморално и незаконно присвояваните пари при   през последните 30 години.    дори всеобщ гняв,   Неслучайно, за разлика от Европа, около 90% от българите живеят в собствени жилища.    , отколкото злоупотребите със стотици милиони долари или евро в чуждестранни офшорни и други банкови депозити, ценни книжа, имоти, за които чуваме всеки ден. Но само чуваме, без да ги виждаме. Слуховите възприятия не са подкрепени със зрителни. Още по-малко с преки наблюдения.     от 250-300-400 квадратни метра, от министри, депутати и други големци за 400-500 хил. лв. по данъчна оценка, в квартала, където живеем. Някои от тях със собствени асансьори. Виждаме ги всеки ден, като минаваме покрай тях. Други заможни хора с достатъчно пари, които не заемат високи властови постове или нямат специални връзки, плащат 1,3-1,5 млн. лв по пазарни цени за същите имоти.    И   Преди около два-три месеца, преди да избухне „апартаментгейт“, екип от една от нашите телевизии ме посети у дома за снимки със запис за тяхно предаване. След като огледаха жилището ми, журналистката ми каза: „Имате общо взето нормално жилище, но ние знаем, че сте били икономически съветник на трима български министър-председатели. Очаквахме да видим голям луксозен апартамент,. А вашето жилище нито е голямо, нито е луксозно. С какво да си го обясним?“ Моят кратък отговор, преди още да бях чувал за „апартаментгейт“, беше:  .   , при която около 70% от населението едва свързва двата края. А около 20-25% едва оцеляват биологично в оскотяваща бедност. И много от тях безшумно се преселват в онзи свят, с надеждата, че поне там може би всички ще бъдем равни. Тези бедни хора не могат дори да сънуват за скромно жилище за 30-40-50 хил. лв., (освен ако вземат заробващ дългосрочен заем), което е мечта за масовия българин от десетилетия. Масовата бедност в България е комбинирана с остра социална поляризация. И по това сме рекордьори в Европа.   Тази несправедливост, която стимулира корупционните престъпления със жилища, се подсилва и от  . Тя пък лишава бюджета от многомилионни данъчни приходи. И най-важното – нито е икономически оправдана, нито е справедлива.     То е проява на своеобразна корупция или поне на конфликт на интереси в законотворчеството. Това може да се реши със съответна корекция в закона всяка година или през няколко години, в зависимост от промените в пазарните цени на имотите. Много хора от години злоупотребяват законно с тази крещяща разлика между данъчна и пазарна оценка. Очевидно и тук има заинтересовани влиятелни групи, които желаят тази злоупотреба с държавните интереси да продължава. Може би не искат да бъдат питани от къде имат многото пари с които купуват имоти, ако посочат действително платената цена. Решението е просто – в нотариалния акт трябва да се записва действително платената цена.   Както вече споменах,   Масовите злоупотреби през последните 30 години могат да се обособят в две групи: дребни и големи. В следващите редове ще споделя мисли по тези злоупотреби.      Корупцията при имотни сделки обаче е обхванала доста хора на високи държавни постове. Те ще се опитат да я ограничат само до така наречената „морална отговорност“, чрез оставките на част от тези хора от заеманите държавни постове. Оставките дори се използват като доказателство за решимостта на управляващите да се справят с корупцията. Внушават ни, че многобройните оставки били доказателство за високите морални стандарти в ГЕРБ. Че министри, зам. министри и депутати се уволняват само по съмнения за корупция и т.н. Че „оставките са достойни постъпки на достойни невинни хора, които не са нарушили никакви закони“. Боже господи! Тези хора толкова ли слабо познават своя народ, за да си помислят, че някой ще им повярва!   Това също се обяснява със строгите морални стандарти на ГЕРБ. А истината е друга.  и сега положението им е неудържимо. Оставките са косвени самопризнания на корумпираните за вина, за гузна съвест. С оставките се надяват да избегнат по-нататъшни разследвания, водещи до още по-големи разкрития.   Съответните лица може да загубят сегашните си държавни постове, но запазват високите си партийни постове. И  . Освен това, те вече са се облагодетелствали със стотици хиляди и дори милиони лева от досегашните корупционни имотни сделки и създадените съмнителни връзки. Това е цинична провокация пред по-наивните български граждани.    Учудва ме, че до словото на президента на КСНС никой не говореше за наказателно преследване на заподозрените лица.   Че при имотни сделки масово се злоупотребява с голямата разлика между данъчна и пазарна оценка. Че не могат да бъдат съдени десетки или стотици хиляди хора за това. Корумпираните се чувстваха за невинно пострадали със загубата на престижните държавни постове. С оставките се признава, че съответните лица може да са негодни за високи държавни постове, но са подходящи за високи партийни постове. Тази тема се заобикаля дори и сега от много коментатори. Особено от симпатизантите на управляващите. И от самите управляващи.   Наред с мерките, които Президентът е предложил на КСНС за ограничаване на корупцията,     Президент и вицепрезидент; Министър-председател и вице премиери; Председател и заместник председатели на Народното събрание; Членове на Конституционния съд; Членовете на Висшия съдебен съвет; Главен прокурор, председателите на Върховния касационен и Върховния административен съд и техните заместници; Министри и заместник-министри; Депутати в Народното събрание; Ръководители на ДАНС и други разузнавателни служби; Ръководители на държавни и изпълнителни агенции; Управителят на БНБ, неговите заместници и членовете на Управителния съвет на БНБ; Областните управители и техните заместници; Кметове, заместник-кметове и членовете на общинските съвети на областните градове, на всички средни и малки градове, а също и други лица, заемащи или заемали в миналото важни държавни постове през последните 10-15 години.   Ако обаче има някакви подозрения около тях, трябва да се проверят и те.    за които са установени нарушения, освен оставките, трябва да се подведат под наказателна отговорност по съответния закон за , при сключването на частни имотни сделки. Такава отговорност е предвидена в действащото законодателство. Ако един министър купува луксозен апартамент за 300-500 хил. лв, масовите купувачи, които не заемат високи държавни постове или нямат специални връзки, плащат за такива апартаменти 1,3-1,5 млн. лв. Това е убедително доказателство за „злоупотреба с високо служебно положение“. Оказва се, че има две цени:   - достъпна само за големците, и   пазарна – за всички останали.   3. за които се установят нарушения при сключваните частни имотни сделки и дори само съмнения за произхода на много големи доходи, използвани в имотните сделки, да се изисква  . Тази информация трябва да се публикува.   Ако един държавен служител получава през целия си трудов живот средна месечна заплата от 3000 лв. (което е почти невъзможно, защото през първата половина на трудовия му живот заплатата му е била далеч по-ниска) и спестява 25% от нея (което също е почти невъзможно), са му необходими около 55 години, за да събере необходимите средства.     за много добре платен държавен служител, при що годе нормален живот с едно или две деца, с необходимия минимум текущи разходи за прилично преживяване на семейството, за почивки, за наеми, за отглеждане и образование на децата,   за да набере парите за покупка на такъв имот. Очевидно, той трябва да е имал и други доходи, за да набере необходимата сума. За разследваните лица  , за да се закупят с редовни доходи.     , а не чрез нарушения при имотни сделки. В новата и най-нова история на България, в продължение на стотина години се случиха две мащабни първоначални натрупвания на капитали. Разгърна се безогледно ограбване на обществено богатство, създадено с труда и предприемчивостта на милиони българи през последните 140 години.   Затова трябва да се ограничим с ограничена проверка.    , за които има подозрения за корупционни и други престъпления през последните 25-30 години. Те могат да се проучат основно с участието на най-добри независими юристи, финансисти и други експерти. Така, за сравнително кратко време, може да се установят част от извършените престъпления и да се представят на прокуратурата за разследване.    Българският народ не бива да го позволи, ако уважава себе си. При нужда трябва да бъде упражнен много силен натиск върху управниците. Те трябва да бъдат принудени да действат със желязна ръка, но в рамките на Конституцията и законите. Защото, ненаказаните престъпления са покана за нови, още по-големи престъпления в бъдеще. От тях ще пострадат нашите деца и внуци. Не трябва ли поне тях да предпазим!   Това може да се направи чрез прецизни огледи на място - обект по обект (жилищни и стопански сгради, болници, училища, полски земи, гори, селищни парцели в регулация, пристанища, летища, железопътни и автобусни гари, язовири, напоителни канали, отводнителни системи, електропроводи, нефтопроводи, газопроводи, водопроводи и други инфраструктурни обекти). Огледите да се правят от групи най-добри неподкупни експерти с голям практически опит и ползващи се с уважение в обществото: строители, архитекти, железничари, моряци, авиационни специалисти, криминалисти, юристи, икономисти, финансисти и други.    както беше направено през 2001-2002 г. при правителството на Сакскобургготски. Около тях тогава се вдигна голям шум, но бяха „потулени” бързо, понеже влиятелни хора навярно са били заинтересовани от това. А и нямаше достатъчен обществен натиск. Работещите в тези области професионалисти знаят как да го направят, ако има политическа воля и силен обществен натиск. Всичко това да се направи при пълна прозрачност.   депозити, акции, дялове, държавни ценни книжа и други подобни у нас и в чужбина. А също и важно движимо имущество (самолети, хеликоптери, кораби, яхти, локомотиви, вагони, големи товарни камиони, лимузини и други подобни - у нас и в чужбина). Заслужаващи доверие специалисти в тази област, като например проф. Николай Радулов, твърдят, че български олигарси притежават „гигантски сметки от 100, 200, 300 и повече млн. долара в Швейцария, в арабските емирати и други“.     При официално поискване от наша страна, тези държави най-вероятно ще предоставят съответната информация, ако в техните регистри, банки и други институции присъстват имената на български граждани.   , че преди години немското разузнаване се беше сдобило от Лихтенщайн с дискове с банкови сметки, където били имената на 600 българи. Те са били предадени и на българските власти. Напомни ни за документи на Уикилиикс с имената на 700 българи, за присъстващите български имена в досиетата от Панама. В най-общ план това е известно на българската общественост от публикации в медиите преди години. Сега обаче се напомня от специалист, който едва ли хвърля думите си на вятъра. Всичко това би трябвало да е известно на ръководителите на българската държава, на съдебната система и на нашите разузнавателни служби. Но всички те мълчат и бездействат. Защо бездействат? Това не е ли съучастие в потенциални престъпления срещу България и нейните граждани. Проф. Радулов очаква интересни за нас разкрития от предстоящото отваряне на Гръцкия имотен регистър. Някои автори напомнят за очаквани подобни разкрития в Португалия.   Както посочих по-горе,  Сега се говори, че същите американски източници може да направят разкрития за многомилионните сметки, акции, участия в инвестиционни, пенсионни и други фондове на български богаташи в офшорни зони в чужбина. Гадае се дали то ще стане преди или непосредствено след европейските избори. Това ще е много трудно. Но като се има предвид далеч по-добрата информираност на американските и други западни служби, дори ако се установят само част от изброените форми на престъпно придобито богатство, ще е голямо постижение.    (това е произволно число за пример).  Да се поиска от собственика му да представи в определен срок (например 2-3 месеца) документи и други доказателства за произхода на доходите с които е добито имуществото (заплати, депозити, дивиденти, кредити, наследства и т.н.). А също и документи за платените данъци върху тези доходи. Ако законните доходи на лицето превишават съществено 50 млн. лева, разликата от които са били използвани за текущо потребление на неговото семейство през годините, всичко ще е наред. В тези случаи проверителите следва да се извинят на въпросното лице и ако проверката му е причинила някакви разходи или пропуснати ползи, то да бъде възмездено.    които не са декларирани и за тях не са платени данъци.  Имотите може да са придобити и по престъпен начин. Извършват се допълнителни проверки за произхода на доходите и имуществото и случаят се предава на прокуратурата, за да се постъпи по установения ред.     Така, пред опасността да не се направи нищо, поради огромния непосилен мащаб на задачата за тотална проверка на всичко за последните 30 години, по-добре е да се постигне нещо, чрез ограничаване на нейния обхват върху най-важните обекти и най-богатите лица.    Ако е така, той би трябвало да се приеме в спешен порядък до края на 2019 г. Подобни проверки за незаконно придобито имущество са правени в някои европейски страни. Техният опит навярно е известен на нашите съдебни власти и те ще го използват. Ако предлаганата мащабна проверка изисква допълнителен персонал за нашите правораздавателни органи, той следва да им се осигури незабавно от Народното събрание и Правителството.     Шансовете им за успех не са за подценяване. Така както успяха да наложат бездействие на държавните контролни институции от 30 години и да защитят с давност големи престъпления в приватизацията и концесионирането през 1990-те и първото десетилетие на това столетие. Ако обаче има политическа воля и мощен обществен натиск, такава проверка може и трябва да се направи.    отдаването на обекти на концесия и с държавните поръчки. Известни са и много факти. Цитират се като ограбени десетки милиарди лева. По тази тема има всеобщо единомислие в обществото. Няма обаче разкрития за извършителите на престъпленията, въпреки че отдавна съществува държавна Комисия по приватизация и следприватизационен контрол. Няма нито един осъден. Защото влиятелни сили са заинтересовани да няма.    Част от тях може да са заинтересовани от бездействие или от имитация на действия, поради конфликт на интереси. Или лично участие в престъпни деяния. На някои бездействието може да им е поръчано.     Принципът за давността трябва да се спазва за нарушения на законите при що годе нормални условия. В нашия случай, обаче става дума за огромно безогледно разграбване на обществено имущество за милиарди лева, при съзнателно грубо нарушение на законите или при нарочно приемане на „подходящо“ законодателство от заинтересованите кръгове, позволяващо престъпното ограбване.     Налага се да има симетрия между методите на ограбването и методите на възстановяване на ограбеното.    От това ще проличи кой желае ред, законност и справедливост в нашата държава.        22 април 2019 г.  ", "date": "2019.04.23", "title": "Проф. Ангелов: От корумпираните трябва да се изискват както оставки, така и наказателна отговорност"}
{"url": "http://epicenter.bg/article/Prizratsi-na-nastoyashteto-i-nedruzhelyubni-momicheta-v-Stolichna-biblioteka/180962/6/0", "text": "Столична библиотека и издателство „Скалино“ Ви канят на представянето на две дебютни книги: романът на Цветелина Петрунова „Призраци на настоящето“ и „Кратки разкази за недружелюбни момичета“ от Евелина Митева в Литературния клуб на Столична библиотека на пл. „Славейков“ 4 в последния работен ден от Страстната седмица – Велики четвъртък, от 18:30 ч. Книгите ще представят Том Филипс и Илияна Делева.   Заповядайте и ще чуете и стихотворението на Джон Дън „Безкрайността на влюбените“ в оригинал и в българския превод на Кристин Димитрова, направен специално към края на март и досега непубликуван на български.   (Три части от това стихотворение съпътстват трите части на романа на Цветелина Петрунова „Призраци на настоящето“, чиято подредба е наложена от ограниченията на хартиеното тяло. А „различният ред на четене на трите глави е препоръчителен и гарантира различно изживяване с текста.“)", "date": "2019.04.23", "title": "Призраци на настоящето и недружелюбни момичета в Столична библиотека"}
{"url": "http://epicenter.bg/article/Balgarin-napravi-sdelkata-na-godinata-s-imot-v-Bevarli-hils/180909/7/0", "text": "Огромно имение в Бевърли хилс е било продадено завчера за 34 640 000 долара, което е най-голямата сделка за годината с жилищен имот в града, съобщи \"Варайъти\". Самоличността на купувача, както обикновено, е замаскирана и все още не е официално потвърдена. Но според списанието има някои следи - първо, изглежда очевидно, че купувачът е чужденец; второ имението е придобито от юридическо лице, свързано с Христо Йорданов Христов; трето, това или един изтъкнат търговец на оръжие от България, или негов едноименик, пише БТА. \"Варайъти\" описва историята на имота с площ 9 акра (3,64 декара). Сградата с 1325 кв. метра застроена площ и седем спални е завършена през 2014 г. при собственици бивш израелски военен и съдружници. Първоначално е била оценена за 55 млн. долара, \"така че Христов - или който действително е купил този колос - е сключил добра сделка, но разбира се това зависи от гледната точка\", заключава \"Варайъти\". ", "date": "2019.04.23", "title": "Българин направи сделката на годината с имот в Бевърли хилс"}
{"url": "http://epicenter.bg/article/Dinko-Dermendzhiev-e-v-mnogo-tezhko-sastoyanie/180968/8/0", "text": "Футболната легенда Динко Дерменджиев - Чико е в много тежко здравословно състояние. Участникът на три световни първенства с екипа на България е на изкуствено дишане, съобщи \"ПловдивПрес\", позовавайки се на близки на рекордьора по голове за Ботев Пловдив.   Дерменджиев е в тежко, но за момента стабилно състояние, научи Гонг.бг Според лекарите в УМБАЛ \"Свети Георги\" той е настанен в клиника по анестезиология и интензивно лечение.   77-годишвият бивш футболист от доста време има здравословни оплаквания. Има проблеми със стеснение на гърлото, дробовете, а преди няколко години му е поставен стенд на сърцето.   Преди повече от месец Чико Дерменджиев бе хоспитализиран по спешност, след като внезапно се почувствал зле.   В последно време Дерменджиев бе много близо до любимия Ботев, като често можеше да бъде забелязан в базата клуба в Коматево.", "date": "2019.04.23", "title": "Динко Дерменджиев e в много тежко състояние"}
{"url": "http://epicenter.bg/article/Keyt-snima-prints-Lui-za-parviya-mu-rozhden-den--Galeriya-/180929/10/99", "text": "Дворецът Кенсингтън разпространи три нови снимки на третото дете на херцогинята на Кембридж Кейт и принц Уилям - принц Луи. Той навършва днес една годинка. \r\n \r\n Кадрите са заснети лично от Катрин, а на тях малкият Луи е в страхотно настроение. Официалното съобщение към снимките гласи:   Последната официална снимка, на която фигурира принц Луи, беше направена миналата година в провинциалния дом на двойката Анмър Хол в Сандрингам и разпространена непосредствено преди Коледа.   Едни от първите официални снимки на принца, разпространени от кралското семейство в началото на май 2018 г., отново бяха дело на Катрин, тогава тя бе снимала третото си дете в прегръдките на сестричката си принцеса Шарлот.   Принц Луи се роди на 23 април 2018 г. в 11 часа местно време, на празника на Свети Джордж. Момченцето бе с тегло 3830 г. Той е пети по линия на наследяване на престола и измества принц Андрю на шеста позиция. Цялото име на принца е Луи Артър Чарлз. Момченцето носи титлата Негово кралско височество принц Луи Кембриджки.", "date": "2019.04.23", "title": "Кейт снима принц Луи за първия му рожден ден (Галерия)"}
{"url": "http://epicenter.bg/article/Pochina-bivshiyat-velik-hertsog-na-Lyuksemburg/180935/10/99", "text": "Бившият велик херцог на Люксембург – Жан Бурбон - е починал, предаде АП, цитирана от Новини.бг   Аристократът, който е бил начело на малката западноевропейска монархия от 1964 до 2000 г, си е отишъл на 98-годишна възраст в замъка Берг снощи. Причините за кончината на бившия държавен глава и датата на погребението му все още не се съобщават.   Жан е роден през 1923 г. в Люксембург. Той е бил обявен  за наследник на престола на 5 януари 1939 г. Аристократът заради германската окупация на страната си по време на Втората световна война е избягал във Франция, а после в Канада, където се присъединил към британската армия. Жан като офицер е участвал в битките срещу Третия райх на Западния фронт. По време на управлението му страната се е превърнала в един от най-големите европейски финансови центрове. Той се е отказал от престола в полза на сина си Анри през 2000 г.  ", "date": "2019.04.23", "title": "Почина бившият велик херцог на Люксембург"}
{"url": "http://epicenter.bg/article/Britni-Spiars-izleze-ot-psihiatriyata-v-uzhasyavasht-vid/180958/10/100", "text": "Певицата Бритни Спиърс е напуснала психиатричната клиника, в която е настанена от януари.   Папраци заснеха Бритни на излизането й от хотел \"Бевърли Хилс“ вчера с 12 години по-младия си приятел Сам, който през цялото време я защитаваше от фенове и журналисти.   В ръцете си Бритни носеше гуменки, телефон и куфарче, а самата тя беше обута в чехли, с разрошена коса и замаяно изражение на лицето. \"Отдавна не е изглеждала толкова зле\", коментира неин фен, един от многото, събрани пред хотела.   По последна информация на един от нейните сътрудници, Бритни е била хоспитализирана против волята й в психиатричната клиника, където й е била оказана помощ. Според медиите, певицата решила да се прибере при семейството си, когато разбрала, че баща й е претърпял операция и е вече 28 дни в болница. В даден момент обаче, Бритни престанала да взема медикаментите, които приема от 2007 г., когато претърпя нервен срив и обръсна главата си във фризьорски салон в Лос Анджелис. Ето защо решението на семейството било да я настани в клиниката, за да й помогне.   Източник: Канал 3", "date": "2019.04.23", "title": "Бритни Спиърс излезе от психиатрията в ужасяващ вид"}
{"url": "http://epicenter.bg/article/Veliki-vtornik-e---denyat-otreden-za-smirenie--U-doma-se-nosi--quot-malchana-voda-quot-/180868/2/0", "text": "   По целия път от извора до дома, те не бива да проговарят. Вярва се, че така водата запазва чистотата и светостта си, придобива пречистваща сила и лековита способност.    Божият син давал примери как да благотворим - не да даваме от излишъка си. Той разказвал на учениците си притчата за бедната вдовица, която отделя от последните си материални средства.                ", "date": "2019.04.23", "title": "Велики вторник е - денят отреден за смирение! У дома се носи \"мълчана вода\""}
{"url": "http://epicenter.bg/article/Dazhdovno--no-toplo-shte-e-vremeto-vav-vtornik/180905/2/0", "text": "Облачността от югозапад се увеличава и над цялата страна днес ще е предимно значителна. Главно в западната половина от страната ще превали дъжд. Ще продължи да духа слаб до умерен вятър от изток-югоизток. Минималните температури ще са между 3° и 8°, а максималните - между 15° и 20°, съобщават от НИМХ.  Над Черноморието ще има значителна облачност. Ще духа слаб до умерен предимно източен вятър. Максимални температури на въздуха: 13-16°. Температурата на морската вода е 11-12°. Вълнението на морето ще е около 2 бала.  Атмосферното налягане ще се повишава и ще е по-високо от средното за месеца.  Над планините облачността ще е значителна и на места, главно в масивите от Западна България ще превали дъжд, над 1800 метра – слаб сняг. Ще духа до умерен южен вятър, който след обяд по най-високите части ще се ориентира от югозапад и ще се усили. Максимална температура на височина 1200 метра около 9°, на 2000 метра – около 2°.  През нощта срещу сряда облачността ще намалее и в сряда ще бъде предимно слънчево. Дневните температури отново бързо ще се повишат, сутрешните в котловините все още ще са до 1-2 градуса над нулата.  В четвъртък и петък също ще преобладава слънчево време, но през втория ден ще има и по-значителни временни увеличения на облачността. На отделни места в планинските райони на Западна България са възможни и краткотрайни превалявания, но съществени валежи не се очакват.   Повишението на температурите ще продължи и максималните в по-голямата част от страната ще са между 20° и 25°, по ниски, под 15°, ще остават по Черноморието. Минимални - между 5° и 10°.", "date": "2019.04.23", "title": "Дъждовно, но топло ще е времето във вторник"}
{"url": "http://epicenter.bg/article/Vnesoha-v-TsIK-dokumenti-za-registratsiyata-na-Ivancheva-kato-kandidat-za-evrodeputat/180949/2/0", "text": "Инициативен комитет внесе документи в ЦИК за регистрацията на Десислава Иванчева като кандидат за евродепутат.  От там обявиха, че са събрали над 5 хиляди подписа и настояват обвиняемата за подкуп кметица на район \"Младост\" Иванчева да мине на полиграф, за да се докаже нейната невинност, предаде БНР.  ", "date": "2019.04.23", "title": "Внесоха в ЦИК документи за регистрацията на Иванчева като кандидат за евродепутат"}
{"url": "http://epicenter.bg/article/Iliyana-Yotova--Svetat-syakash-e-na-ostar-zavoy---ne-vizhda-i-ne-znae-kakvo-shte-izskochi--kato-go-premine/180950/2/0", "text": "„ Русия е непосредствен съсед на Европейския съюз, с който трябва да дефинираме ясно своите отношения и да ги извадим от задънената улица, в която се намират в момента. Разговорът за санкциите срещу Русия е важен и икономическата сигурност на нашите граждани не позволява да свеждаме дебата до повърхностни лозунги със съмнителна цел.“   Това заяви вицепрезидентът Илияна Йотова на конференция „Евро-векторите към геополитическия триъгълник САЩ – Китай – Русия“, съобщиха от прессекретариата на държавния глава. Събитието се организира от Фондация „Фридрих Еберт“ и Институт за икономика и международни отношения.   По думите на вицепрезидента налагането на санкции просто заради самите санкции е също толкова контрапродуктивно, колкото е всяко едно самоцелно действие без ясна стратегия какво следва. „Начинът, по който се препотвърждават и удължават сроковете за санкциите, без оценка, без задълбочена дискусия ще затрудни особено много търсенето и намирането на издържани аргументи за отказ от санкции“, изтъкна Илияна Йотова.   Според вицепрезидента отношенията между ЕС и Русия трябва да се разглеждат в контекста на ситуацията в Украйна и международните кризи. Илияна Йотова е убедена, че с тази политика Европейският съюз губи партньор в лицето на Русия във все по-сложния и динамичен азиатски континент, а и в целия свят.   „ Днес светът е на остър завой – не вижда и не знае какво препятствие ще изскочи насреща, каква е максимално допустимата скорост, за да бъде взет завоят, какво ще бъде поведението ни след препятствието“, посочи Илияна Йотова. В противовес на гласовете против обединена Европа вицепрезидентът изрази своята убеденост, че като съюз общият европейски интерес е да се изправим пред глобалните предизвикателства заедно.   В изказването си Илияна Йотова акцентира върху липсващата активна роля на Европа на международната сцена. „Предстоят европейски избори, а последното, за което се говори в България, е за мястото на Европа в глобален план“, посочи вицепрезидентът. „Европейските граждани не са доволни от своите правителства, а в Брюксел виждат една бездушна машина от бюрократи, която е безкрайно далеч от техните реални проблеми и ежедневни нужди и разглеждат бъдещето на Европа сред останалите глобални участници като нещо чуждо, стоящо прекалено далеч от всекидневните им нужди“, заяви Илияна Йотова.   Вицепрезидентът посочи, че държавите членки не осъзнават, че редица от проблемите идват отвъд границите на ЕС и с активна външна политика могат да се решат вътрешни проблеми. Красноречив пример за това е мигрантската криза.   „ Европейският съюз не само може, но и трябва да бъде посредник за мир в Близкия изток, за да гарантира сигурността на своите граждани. Днес съдбата на региона се обсъжда в различни формати, в които големият отсъстващ са европейците“, подчерта Илияна Йотова и добави, че външната политика на ЕС трябва да избяга от ограниченията и да бъде адаптивна.   По думите на вицепрезидента разрешаването на международните конфликти повече зависи от политиките на САЩ и Русия, дори ООН отстъпи от позиции, а Европа предпочете ролята на наблюдател, а именно тя трябва да се справя с последствията от кризи в различни точки на света.   Илияна Йотова посочи, че отношенията между Вашингтон и Брюксел вече се базират на стремежа към протекционизъм, а не на взаимния компромис и търсенето на решения.   „ Докато политиката на Брюксел към Пекин е заседнала някъде в XX век, Китай се превърна в икономически и геополитически конкурент на ЕС“, заяви вицепрезидентът.   Илияна Йотова е привърженик на модела, заложен още преди приемането на еврото – общи финанси, но и обща икономика. Според вицепрезидента всички търговски и икономически договори с Китай и САЩ трябва да се базират на открита и основана на правила икономическа система с наистина равни условия, която да води в най-лошия случай до съгласувани политики във външно-икономическите отношения.  ", "date": "2019.04.23", "title": "Илияна Йотова: ЕС трябва да извади отношенията си с Русия от задънената улица"}
{"url": "http://epicenter.bg/article/Valeri-Simeonov--Ako-evrovotat-e-vot-na-doverie--dayte-da-pravim-samo-evroizbori/180951/2/0", "text": "Нагласата е празнична, начало на кампания, пълна мобилизация има НФСБ и колегите от \"Средна европейска класа\". Естествено, че се борим за присъствие в Европейския парламент и, ако народът каже двама или трима, ще бъдем благодарни.   Това заяви лидерът на НФСБ Валери Симеонов след регистрацията на листата на Коалиция \"Патриоти за Валери Симеонов\" евроизборите в ЦИК, предаде репортер на Novini.bg  В отговор на въпрос дали отделното явяване на изборите на НФСБ, Атака и ВМРО ще навреди на общата кауза на Обединени патриоти, Симеонов каза: \"Не е в нас вината, питайте тези, заради които се явяваме отделно\".  Попитан дали е по-силен без коалиционните партньори на евроизборите, той заяви: \"Ще видим, ще се преброим\".  Ние представляваме една интересна листа на патриоти-прагматици, хора от дребния и средния бизнес, които са се доказали, утвърдили са се в работата си и успоредно с това се занимават с политика. В листата имаме и представители на доста етноси, включително и на ромския етнос, посочи лидерът на НФСБ.  Той коментира и участието на партията в управляващата коалиция. Ние сме в тази коалиция на базата на споразумение за съвместно управление. Това беше единствената работеща коалиция за 44-то Народното събрание. Хората са гласували за управление. А в случая става въпрос за европейски избори, подчерта Валери Симеонов.  Попитан дали би могло да се стигне до предсрочни парламентарни избори, ако на евровота партиите от управляващата коалиция постигнат ниски резултати, Симеонов заяви, че това зависи от позицията на всяка една от партиите. Нашето разбиране е, че парламентарните избори са с една цел - създаване на парламент и управление на държавата, европейските са присъствие в Европейския парламент. Това са различни избори. Не би трябвало да се прави връзка между тях. Ако този вот е вот на доверие, дайте да правим само европейски избори, да не правим местни и парламентарни. Или да правим само местни, или да правим само парламентарни. Цялата тази демокрация е заложена в Конституцията и тя е блестящо аргументирана и доказана във всички демократични държави. Ако един избор предопределя всички останали избори или пък води до промяна на някакво съотношение в партийното позициониране, дайте да правим само този тип избори, заяви Валери Симеонов.", "date": "2019.04.23", "title": "Валери Симеонов: Ако евровотът е вот на доверие, дайте да правим само евроизбори!"}
{"url": "http://epicenter.bg/article/BSP-napusnaha-zasedanieto-na-mestniya-parlament-v-Kazanlak-s-25-tochki-za-prodazhbi-na-imoti/180954/2/0", "text": "БСП съветниците напуснаха заседанието на местния парламент в Казанлък, защото то е свикано незаконосъобразно от неговия председател Николай Златанов от ГЕРБ. Това съобщиха от пресцентъра на БСП.   Той не успя да отговори на въпросите на председателя на Групата на БСП Пламен Караджов - кое налага провеждането на извънредно заседание с 33 точки дневен ред, като 25 от тях са продажби на общинска собственост. Караджов предложи да се отложи заседанието и да се проведе по приетите правила, посочвайки конкретните нарушения на Правилника за дейността на местния законодателен орган. От левицата припомниха, че е обявено още на сесията на 28 март като редовно. „Не са налице извънредни обстоятелства, нито значим обществен интерес, за да бъде свикано като извънредно. Правилникът е категоричен и той трябва да се спазва от председателя”, заяви лидерът на БСП Румяна Друмева пред журналисти. Председателският съвет е заседавал не 6 дни преди това, а 4. По думите й дори да се приложи хипотезата на Златанов, той не е спазил процедурите по организация на сесията, нарушил е правилата, а това води: „до угрозата- взетите на заседанието решения да бъдат оспорени по съдебен ред. Това за нас е недопустимо”, подчерта Друмева.  ", "date": "2019.04.23", "title": "БСП напуснаха заседанието на местния парламент в Казанлък, свикано с 25 точки за продажби на имоти"}
{"url": "http://epicenter.bg/article/Dzhambazki--Znaeh--che-mozhem-da-napravim-dobra-lista-za-evroizborite--no-tya-nadmina-ochakvaniyata-mi/180957/2/0", "text": "Листата ни за европейските избори надмина очакванията ми, непартийните кандидати в нея са 4-5 човека. Това каза водачът на листата на ВМРО Ангел Джамбазки при подписване за споразумение със Земеделския народен съюз за подкрепа за европейските избори, предаде Агенция „Фокус“.   „ Ние положихме всички усилия „Обединени патриоти“ да се явим заедно. И така беше политическата логика. Бяхме достатъчно любезни, търпеливи и уважителни към нашите партньори. И продължаваме да бъдем“, обясни той.    „ Това, че между тях надделяха лични отношения е факт, на който ние не можем да влияем по никакъв начин,“ коментира Джамбазки.   „ Нашата листа надмина моите очаквания. Аз знаех и мислех, че можем да направим добра листа, но тя е много по-добра от очакванията, които имахме. Непартийните кандидати са четирима –пет човека“, изтъкна Джамбазки.    „ Моите очаквания са да направим поне един мандат, и вероятността да направим и втори не е малка. Това е реалистичната прогноза“, добави водачът на листата на ВМРО.    Твърденията, че Красимир Каракачанов притежава недекларирани имоти са манипулация и лъжа, каза евродепутатът от ВМРО по повод медийни публикации, че лидерът на ВМРО Красимир Каракачанов притежава недекларирани имоти.    „ Апартаментгейт“ за този случай е манипулация и лъжа. Това ще бъде доказано с документи. И председателят на ВМРО, и ние всички ще изискаме извинения от хората, които се опитаха да го очернят и да го замесят по този непочтен и нереден начин. Той вероятно ще потърси своите права“, заяви той.    Джамбазки отбеляза, че ще чакат Каракачанов да се върне от чужбина и след това той ще предприеме действия.    „ Това беше опит за оклеветяване. Както виждате тези, които го направиха, вече дават заден ход, променят показанията си, защото това което твърдят е лъжа“, посочи евродепутатът. Според него добрите резултати от последните социологически проучвания са провокирали създаването на такива спекулации срещу лидера на ВМРО Красимир Каракачанов.    Зам.-председателят на ВМРО Искрен Веселинов коментира, че атаката срещу партията е заради изборната кампания. „Това се прави, за да бъдем убедени, че всички сме еднакви. ВМРО не е в тресавището. И няма да позволим този скандал да попречи на кампанията“, добави той.    Непочтено е евродепутатите да говорят едно в България, а да правят друго в ЕП, каза водачът на листата на ВМРО.    „ Ние сме единствените, които можем да разместим политическите карти и да реализираме мандати в ЕП. Ще продължим да вършим работата си както досега, и работата, която ни отличава от трите системни партии“, посочи той, като отбеляза, че поведението на тези партии е еднакво в Европа.    „ Въпреки своите леко театрални спорове в България и трите политически семейства в ЕП - либерали, социалисти и народна партия държат една и съща политическа линия“, заяви той.    „ Изключително непочтено е тук да се говори едно, а там да се прави друго. При нас такава ситуация няма. Каквото говорим и правим тук, го правим и в ЕП.    Председателят на Земеделския народен съюз Румен Йончев обясни, че няма изненада в това, че подкрепят евродепутата Ангел Джамбазки.    „ С него наистина можем да отчетем успехи. На мен ми омръзна да чувам, че нашите европейски депутати не правят нищо в ЕП. Предстои един много интересен мандат на ЕП, след който Европа няма да бъде същата. България трябва да участва пълноправно и активно“, коментира Йончев. Според него е много важно да се излъчат тези евродепутати, които наистина ще свършат работа.    Подписано беше споразумение за подкрепа на листата на ВМРО – Българско национално движение с водач Ангел Джамбазки от Земеделския народен съюз.    Това е първата декларирана официално подкрепа за ВМРО от политическа партия. От ВМРО заявиха, че остават отворени за разговори и за намиране на съюзници в битката срещу сбъркания модел на ЕС.    Според тях това е моделът на евробюрократите, които искат: да се приеме Истанбулската конвенция, настояват за подписване на Пакта за миграция, искат да вземат бизнеса на българите. От партията уверяват, че няма да допуснат това. Те приканват всички, които искат чиста и свята република на Васил Левски, а не размитата гранично, религиозно и културно България, да се присъединят към партията.  Според тях пътят на България днес е един – градивен, действен патриотизъм.    От ВМРО изтъкнаха, че в листата им се обединяват български патриоти, предвождани от най-успешния български представител в ЕП Ангел Джамбазки. Той отбеляза, че Земеделският народен съюз е подкрепял ВМРО и в сегашния мандат.     ", "date": "2019.04.23", "title": "Джамбазки: Листата ни за европейските избори надмина очакванията ми"}
{"url": "http://epicenter.bg/article/Iskren-Veselinov--Nyakoi-medii-iskat-da-nanesat-smarten-udar-varhu-VMRO-/180960/2/0", "text": "  Това написа във фейсбук депутатът от ВМРО Искрен Веселинов след „разкритията“ за недекларирани тераси от апартамента на лидера на партията Красимир Каракачанов.   \" .   Първо трябваше да е скандал с имота, цената и пр. и да нанесе смъртен удар върху ВМРО, защото смеем да предлагаме истинска, патриотична алтернатива и ще пробием за Европейския парламент. Оказа се, че цената е нормална, а всъщност имотът е придобит от близък роднина, който можеше и да го подари без да има нужда от обяснение.   Сега драмата е \"зашо има недекларирана тераса\". И на принципа \"една жена каза\" се пита някаква юристка - трябва или не да се декларира. Защо нея?   Защо не председателя на КПКОНПИ или поне на Сметна палата, където до вчера декларирахме - ами за да се чуе желания отговор, да се злепостави човека.   Попълвам години наред подобни декларации и напътствията на служителите винаги са били: тераси, мазета, тавани НЕ СЕ ДЕКЛАРИРАТ. БТВ и БИВОЛ очевидно не са прочели и указанията за попълване на декларация към КПКОНПИ,съгласно които РЗП НЕ СЕ ДЕКЛАРИРА   ЗАДЪЛЖИТЕЛНО с препращащо към параграф 5,т.18 от ЗУТ какво е това чудо \"РЗП\"!   “Разгъната застроена площ“ е сборът от застроените площи на всички надземни етажи на основното и допълващото застрояване. В разгънатата застроена площ се включват и застроените площи в подпокривното пространство на сградите.   В застроената площ на надземните етажи се включва цялата площ на балконите, лоджиите и терасите\". Съгласно инженерно становище към застроената площ се прибавя и цялата площ на тераси, балкони и лоджии по външните им конструктивни очертания; застроена площ на апартамент (или на друг самостоятелен обект), разположена на повече от един етаж, е сборът от застроените площи на отделните му етажи, включително площта на стълбищата в тях.   Поради тази причина никой, ама никой подал декларация пред КПКОНПИ не е декларирал тераси...   Впрочем поне за БТВ съм сигурен, че от снощи разполагат с инструкцията. Знаят, че не са прави, но в сутрешния си блок отново напоително внушиха на зрителите си, че има нещо нередно, пък Каракачанов да заповяда да се обяснява има ли сестра, няма ли.    Явно доста сме изплашили задкулисните им ментори със заявката си за две и повече места в ЕП и до края на кампанията ще се опитват да ни окалят и омешат с другите.   Няма да успеят - хората имат здрав инстинкт за истинско и фалш и ще подкрепят ВМРО въпреки инсинуациите. Време е впрочем да се заговори и за морала на медиите - не само за този на политиците!  ", "date": "2019.04.23", "title": "Искрен Веселинов: Някои медии искат да нанесат смъртен удар върху ВМРО "}
{"url": "http://epicenter.bg/article/Govoritel-na-Evrokomisiyata--Nablyudava-skandala-s-vilite-na-visshi-predstaviteli-na-vlastta-v-Balgariya/180961/2/0", "text": "Говорителят на Европейската комисия Мина Андреева заяви, че Комисията наблюдава скандала с вилите на висши представители на властта в България, построени с европейски средства, съобщи БНР.  Миналата седмица заместник-министърът на икономиката Александър Манолев подаде оставка след публикации, че се е сдобил с вила край Сандански, финансирана с евросредства, предназначени за къщи за гости:  \"Следим развитието по тези случаи, но по този специфичен случай нямам какво да кажа. Не Комисията е тази, която трябва директно да разследва разходването на тези средства. Това се прави от съответните национални власти. По този случай също се води такова разследване, така че ние ще проследим резултатите\", каза Мина Андреева.  ", "date": "2019.04.23", "title": "Говорител на Еврокомисията: Следим скандала с вилите на висши представители на властта в България!"}
{"url": "http://epicenter.bg/article/UNSS-prizovava-pravitelstvoto-da-osiguri-obeshtanite-10-3-mln--lv--za-nov-ucheben-korpus--plashi-s-falit/180963/2/0", "text": "УНСС призовава правителството да осигури обещаните средства за нов учебен корпус, за да не се стигне до фактическа неплатежоспособност на университета. Това става ясно от отворено писмо от ръководството на УНСС. В него се посочва, че през 2016 г. е започнало изграждането на нов учебен корпус на УНСС. Договорът, който е подписан на 7 декември 2016 г., предвижда неговото строителство да бъде завършено в 30-месечен срок, т.е. на 7 юни 2019 г., и се основава на:   - спечелен конкурс, чрез който се осигуряват 4.5 млн. лв. европейско финансиране по Оперативна програма „Региони в растеж“;   - потвърден ангажимент за осигуряване на 7.5 млн. лв. съфинансиране от страна на Министерството на финансите чрез Министерството на образованието и науката – по 2.5 млн. лв. за всяка от трите години: 2017, 2018 и 2019 г.   От УНСС отбелязват, че поради обещаното, но неполучено финансиране от страна на държавата, изпълнението на проекта е спряно през 2018 г.   „ От 19 октомври 2017 г. академичното ръководство сигнализира с писма за забавянето на финансирането на новия учебен корпус, но отговор няма. Студентският съвет и синдикатите на УНСС също изпратиха писма до държавните институции във връзка със спряното финансиране, в т.ч. до министър-председателя, в които се изразява надежда, че средствата в най-скоро време ще бъдат осигурени и се призовава към съдействие и подкрепа. Отговор няма. На 16 април 2019 г. изпълнителят на проекта отправи покана за доброволно изпълнение на текущите задължения по проекта от страна на УНСС. Нещо повече – има риск сметките на университета да бъдат запорирани, което ще доведе до спиране на изплащането на стипендиите и помощите на студентите и докторантите, на заплатите на преподавателите и служителите“, пише в писмото.   „ Недоумяваме как е възможно държавата да поеме ангажимент към студентите, преподавателите и служителите на УНСС и да не го изпълни. Още повече, че правителството обяви образованието за свой приоритет. С настоящото отворено писмо ние - преподавателите, служителите и студентите от УНСС - се обръщаме към г-н министър-председателя, г-н министъра на финансите и г-н министъра на образованието и науката с призив:   Да се осигурят необходимите средства за изпълнение на проекта в размер на 10.3 млн. лв., за да бъде завършен и оборудван учебният корпус и да не се стигне до фактическа неплатежоспособност на най-големия български университет с близо 22 хиляди студенти, и то в навечерието на неговия 100-годишен юбилей.    Необходимо е финансирането да се осигури в най-кратки срокове, за да се удължи срокът на проекта. В противен случай ще бъдат загубени 4.5 млн. лв. европейска безвъзмездна помощ, която държавата ще се наложи да връща заедно с лихвите. Убедени сме, че решение трябва и може да бъде намерено“, посочват от УНСС.   Писмото е подписано от проф. д.ик.н. Стати Статев, ректор на УНСС, доц. д-р Росен Кирилов, председател на УСО ВОН-КНСБ при УНСС, доц. д-р Галина Димитрова, председател на Синдикалната секция към СВО - КТ \"Подкрепа\" при УНСС, проф. д-р Мирослава Раковска, председател на Синдикалната организация на Асоциацията на демократичните синдикати в УНСС, Ангел Стойков, председател на Студентския съвет при УНСС, Даниел Парушев, заместник-председател на Националното представителство на студентските съвети.  ", "date": "2019.04.23", "title": "УНСС пред фалит, зове правителството да даде обещаните 10,3 млн. лв. за нов учебен корпус"}
{"url": "http://epicenter.bg/article/V-GERB-veche-otkazvat-da-stavat-deputati--Nikoy-ne-iska-da-sedne-v-stola-na-Delyan-Dobrev-/180965/2/0", "text": "Пореден отказ за народен представител от 29-и хасковски многомандатен район.  Държавният здравен инспектор д-р Ангел Кунчев се отказва от депутатско място. Той трябваше да замести подалия оставка Делян Добрев, съобщава БНР  Преди него също отказаха да станат народни представители Валентин Ангелов - бивш заместник областен управител, и Жечо Станков, който в момента е заместник-министър на енергетиката.  След д-р Ангел Кунчев в листата следват директорът на Националния исторически музей д-р Бони Петрунова и заместник-председателят на Общински съвет- Хасково Митко Полихронов.", "date": "2019.04.23", "title": "В ГЕРБ вече отказват да стават депутати. Никой не иска да седне в стола на Делян Добрев "}
{"url": "http://epicenter.bg/article/Yanaki-Stoilov--Balgarskite-predstaviteli-v-EP-tryabva-da-pritezhavat-kapatsitet-i-otgovornost-/180967/2/0", "text": "\"Хората не си дават сметка колко голямо е въздействието на европейския правен ред върху националния. За разлика от международното право и от първичното право, т.е. от учредителните договори, при което държавите пряко участват и, разбира се, влияят върху съдържанието на задълженията и правата, които установяват, то правото, приемано от самите институции на ЕС, има пряко действие и то се ползва с предимство пред националното право.\" Това каза Янаки Стоилов от БСП в интервю за радио \"Фокус\".  \"Наистина то не обхваща всички сфера, тъй като има поделени компетенции, които продължават да се осъществяват от държавите членки, но има и една много широка сфера, както на компетенция на ЕС, така и на споделени компетенции между отделните държави и съюза като цяло. Така че в това отношение ние трябва да си даваме сметка, когато България участва във формирането на тези актове, тъй като това става както на правителствено ниво, чрез участието на представителите, главно на изпълнителната власт, така и чрез представителството в Европейския парламент. И точно това са инструментите, с които разполагаме, за да участваме и по някакъв начин да изразяваме своите позиции и интереси\", коментира Стоилов.  \"България все още не е направила ясна равносметка за плюсовете и минусите на своето членство в ЕС за тези повече от 10 години. Въпреки че някои специалисти, главно икономисти, са се опитвали да правят такава рекапитулация. Трябва да обърна внимание, че ние не можем да останем само на нивото на преките изгоди и преките задължения също, които има България. Да речем, ние имаме около милиард лева годишна вноска в бюджета на ЕС, получаваме и в сегашния, и в следващия програмен период по няколко милиарда евро, които отиват за такива сектори като селското стопанство, за намаляване на различията между отделните държави. Но е много важно да се отчитат косвените ефекти. Защото ЕС е наред с всички друго митническият съюз, тоест в търговията с другите държави ние нито получаваме, нито заплащаме мита. Най-големите проблеми България имаше непосредствено преди приемането в ЕС. Защото тогава се направиха в някаква степен недопустими компромиси по отношение на закриване на част от реакторите на АЕЦ „Козлодуй“, което всъщност беше една огромна сметка, която българските граждани платиха. Също при влизането в ЕС хората, които преговаряха, не постигнаха достатъчно добри условия за земеделските производители, за разлика от други държави в нашата позиция. Така че много е важно да се отчитат всички тези ефекти. И казвам това с днешна дата, защото по същия начин като че ли не се прави цялостен анализ какви ще бъдат ефектите от евентуалното включване на България в Еврозоната, в кой момент и дали това да става, при какви условия. Така че, от една страна, е добър допълнителният контрол върху институциите, както е в банковия сектор, но от друга страна, ние самите трябва да преценим с оглед на развитието на българската икономика и на социалните възможности на българските граждани и бизнеса какви решения да приемаме, доколкото те зависят от нас\", допълни Стоилов.  \"Българските представители в Европейския парламент трябва да притежават необходимия капацитет и необходимата отговорност пред хората, които ги излъчват. И преди да мислим как да променим ЕС, ние трябва да вложим своите усилия, за да решим тези национални въпроси, които зависят както от националните институции, така и от европейските. Един от най-показателните примери е в областта на енергетиката. Защото българските представители не само трябва да представят общи теми, но те трябва да видят дали могат да поддържат общи позиции по такива ключови въпроси. Отделна тема е, че ако част от тези действия не бъдат извършени от българските власти в следващите месеци до края на годината, тогава вече каквото и да става у нас или в Европа, ние ще сме пропуснали поредните възможности. И затова е много важно да се решават тези проблеми. Както и в областта на транспорта. Искам тук да отбележа, че често зад едни теми, които имат своето място в европейския дебат и в европейските актове, се вмъкват други въпроси, където активни малцинства или лобита се мъчат да прокарат някакви решения. И затова именно възникват конфликтите и около т.нар. пакета „Макрон“, свързан с мобилността, и около Истанбулската конвенция. Трябва също българските институции, включително и депутатите много по-рано да се ориентират във важните теми. Защото има механизми на взаимодействие с националните парламенти и чрез националните правителства да се поставят, но аз забелязвам, че обикновено тези теми излизат на преден план и се поставят пред общественото внимание едва когато вече възможностите са силно намалени за постигане на благоприятни за България решения\", завърши Стоилов. ", "date": "2019.04.23", "title": "Янаки Стоилов: Българските представители в ЕП трябва да притежават капацитет и отговорност!"}
{"url": "http://epicenter.bg/article/Ministerstvo-na-finansite-nyama-da-podkrepi-iskaneto-na-UNSS--dokato-ne-se-usvoi-sumata-po-OPRR/180969/2/0", "text": "Министерство на финансите няма да подкрепи искането на УНСС за допълнителни средства докато не бъде усвоена отпуснатата по ОПРР сума. Това става ясно от позиция на Министерството на финансите относно отвореното писмо на ръководството на УНСС във връзка с осигуряване на средства за нов учебен корпус.   „ Във връзка с разпространено по-рано днес отворено писмо на ръководството на УНСС за осигуряването на средства за нов учебен корпус Министерството на финансите изразява следната позиция: Министерството на финансите потвърждава вече поетия ангажимент за осигуряване на средства от държавния бюджет в размер до 7.5 млн. лв., но едва след усвояване на ресурса по Оперативна програма „Региони в растеж“ и до размера на проекта съгласно основния договор.    Към настоящия момент предвидените в проекта средства в размер на 4.5 млн. лв. по ОПРР не са усвоени и считаме, че средства от държавния бюджет следва да бъдат предоставени след пълното усвояване на безвъзмездната финансова помощ\", посочват от Министерството.   От позицията става ясно още, че Министерството на финансите не може да подкрепи направеното искане за допълнителни средства, които са вследствие от сключено допълнително споразумение към основния договор за 1.2 млн. лв. с фирмата-изпълнител „ГВ 2016“ ДЗЗД заради открит топлопровод под строителния парцел след приключване на процедурата, както и за 1.5 млн. лв. за обзавеждане и оборудване на учебните помещения.     Предвижда се възлагане на финансова инспекция от министъра на финансите по проведената от УНСС процедура по ЗОП.  ", "date": "2019.04.23", "title": "Министерство на финансите няма да подкрепи искането на УНСС, докато не се усвои сумата по ОПРР"}
{"url": "http://epicenter.bg/article/Tsvetanov-vav-feysbuk--Horata-sa-vazmuteni-ot-agresivnite-poslaniya-na-oponentite-na-GERB/180972/2/0", "text": "Хората са възмутени от агресивните послания на опонентите на ГЕРБ, написа във фейсбук зам.-председателят на ГЕРБ Цветан Цветанов. Той сподели в социалната мрежа впечатленията си от среща с избиратели във Варненско.   \"Днес заедно с областния координатор на ГЕРБ и кмет на Варна Иван Портних, както и с народните представители от ГЕРБ-Варна, посетихме две села в община Аврен – Здравец и Царевци\", написа зам.-шефът на управляващата партия.   И продължи:  \"В с. Здравец бяхме в ремонтираното читалище и се срещнахме с жители на селото.  . На въпрос за бъдещето на АМ „Хемус“ и на останалите важни инфраструктурни проекти за региона - обясних, че правителството ще продължи да инвестира в модернизирането на населените места в страната и предпоставка за това е разумната финансова политика и икономическият растеж. Благодарение на излишъка в бюджета правителството имаше възможността да задели 1,35 млрд. лв. за доизграждането на АМ ‚Хемус“. Очаква се до 2024 г. цялото трасе на тази ключова пътна артерия да бъде завършено.    На свой ред кметът на Аврен Емануил Манолов припомни, че правителството отпусна само за последните 12 месеца 500 хил. лв. за уличната мрежа в общината. По-късно посетихме и село Царевци, където местното читалище „Христо Смирненски – 1919” предстои да отбележи своя 100-годишен юбилей. Жителите на селото поздравиха кмета на Аврен Емануил Манолов за усилията, които полага за подобряването на инфраструктурата. Те също така изказаха своята признателност за подкрепата на правителството на Бойко Борисов, което през 2015 г. отпусна 110 000 лв. за ремонта читалището.  По време на събитието бе изтъкната дългогодишната традиция общината да отпуска на абитуриентите си по 200 лв., както и да поема семестриалните такси на тези от тях, които решат да продължат образованието си. Тази година подкрепа ще получат над 100 абитуриенти.  Пред всички присъстващи в ремонтираното читалище подчертах, че успешен е този кмет, който работи в синхрон с изпълнителната и законодателната власт. Такъв е кметът на Аврен – Емануил Манолов. Споделих увереността си, че на 26 май гражданите ще подкрепят ГЕРБ и стремежа ни да гарантираме траен проспериет и сигурност в България и Европа.  Народните представителите от ГЕРБ-Варна Павел Христов, Таня Петрова, Емилия Милкова и Владимир Вълев дариха книги за читалищните библиотеки в двете села. Жестът е по повод Световния ден на книгата и авторското право и беше приет с голяма благодарност.\"   Малко по-късно Цветанов пусна следващ пост, този път от Долни Чифлик.   \"БСП целят ниска избирателна активност на европейския вот и ерозия на доверието в институциите. При управление на ГЕРБ никога не са спирани европейски програми и европейски средства, а точно те гарантират развитието на населените места в България. Това заявих днес при посещението си в Долни чифлик.  В контекста на предстоящите европейски избори уверих присъстващите, че кандидатите на ГЕРБ работят страната ни в следващия програмен период да получи рекордно висок европейски бюджет в размер на 18 млрд. лв.  Припомних нашия ангажимент в края на мандата през 2021 г. учителските възнаграждения да бъдат увеличени двойно – съпоставимо с 2017 г. Изчисленията сочат, че образователната инфраструктура в цялата страна се нуждае от 9 млрд. лв. инвестиции. 700 млн. лв. вече са осигурени по ОП „Региони в растеж“, което позволи обновяването на 500 училища и детски градини. Обясних, че усилията ни не спират дотук, дори напротив – имаме амбицията да ускорим и да увеличим вложенията в образователния сектор.  Подчертах, че постигнатото в областния център Варна създава предпоставка за развитието на целия регион, за привличането на повече инвестиции и възможности за реализация на гражданите.  Кметът на община Долни чифлик Красимира Анастасова изтъкна ролята на европейската солидарност за обновяването на инфраструктурата в малките населени места. Тя отбеляза, че с национално финансиране в Долни чифлик се изгражда канализация с обща дължина около 3500 м за 260 имота и повече от 1000 души. Освен канализация, със средства по ПУДООС ще има и асфалтирани 7 км. улици. По думите й благодарение на законодателната промяна, която беше направена неотдавна, общината вече получи управлението на минералните си води, което е много важно за местния туризъм\", написа Цветан Цветанов в социалната мрежа.    ", "date": "2019.04.23", "title": "Цветанов във фейсбук: Хората са възмутени от агресивните послания на опонентите на ГЕРБ!"}
{"url": "http://epicenter.bg/article/Ministerstvoto-na-otbranata-obyavi-vakantni-dlazhnosti-za-sluzhba-v-dobrovolniya-rezerv/180976/2/0", "text": "Със заповед на министъра на отбраната № ОХ-309/27. 03. 2019 г. са обявени общо 222 вакантни длъжности за приемане на служба в доброволния резерв чрез провеждане на конкурс. От тях 184 вакантни длъжности са за Военноморските сили (ВМС), 30 длъжности са за Съвместното командване на силите (СКС) и 8 длъжности – за Централното военно окръжие (ЦВО). Това съобщиха от пресцентъра на Министерството на отбраната.   Сред търсените длъжности във ВМС са електротехник, радиотелеграфист, картечар, артилерист, телефонен механик, моряк, специалист по ремонт на двигатели с вътрешно горене, шофьор, гранатометчик, кранист и други. Кандидатите могат да заявят до три длъжности за заемане, като те могат да бъдат в различни военни формирования, но от един вид въоръжена сила. Във военните формирования на ВМС в гарнизон Бургас длъжностите за доброволния резерв са 47, а в гарнизон Варна – 137.    Срокът за подаване на документи за кандидатстване за служба в доброволния резерв във ВМС е до 1 юли 2019 г. Конкурсът ще се проведе по документи и събеседване с кандидатите по места и график, определени със заповед на командира на ВМС в периода от 22 до 31 юли 2019 г.   Подробности за 184-те вакантни длъжности във ВМС, 30-те в СКС и 8-те в ЦВО може да намерите на сайта на ЦВО ( ).    Възрастовата граница за служба в доброволния резерв е 55 г. за войниците, сержантите, офицерските кандидати и младшите офицери, а за старшите офицери - 60 г. Доброволният резерв се попълва само от граждани с военна подготовка, годни за служба в доброволния резерв, които са поели ангажимента да съчетават военна и цивилна кариера.   Договорът на резервиста е до 5 г., през което време той получава всяка година веднъж една месечна заплата за звание и длъжност, за която е сключен договорът. Всеки резервист, по закон, може да бъде призован на активна служба за подготовка през годината за срок до 25 дни. Това време се зачита за трудов стаж от първа категория като резервистът е с всички права на военнослужещ и получава заплата пропорционално на дните на активна служба. Пътните разходи от населеното място по местоживеене до гарнизона за изпълнението на службата и обратно, се поемат от Министерството на отбраната, резервистът може да ползва почивните бази и лечебните заведения на министерството.    Сред изискванията, на които трябва да отговорят кандидатите за длъжностите за служба в доброволния резерв, са: да нямат друго гражданство освен българско; да са годни и психологически пригодни за служба в доброволния резерв; да притежават образование, съответстващо на изискванията на длъжността; да не са осъждани за умишлено престъпление от общ характер; срещу тях да няма образувано наказателно производство за умишлено престъпление; да не са освобождавани от военна служба поради дисциплинирано наказание „уволнение”; да не са навършили пределна възраст за служба в доброволния резерв.   Заявления за кандидатстване за участие в конкурсите за приемане на служба в доброволния резерв на български граждани, освободени от военна служба, с провеждане на конкурс се подават до началника на съответното военно окръжие или в офисите за военен отчет на общините. Рекламни материали и обявата за длъжностите има в окръжията, общините, бюрата по труда и военните клубове. Информацията е публикувана на сайтовете на Министерството на отбраната, ЦВО  , както и на сайтовете на областните и общинските администрации.    ", "date": "2019.04.23", "title": "Министерството на отбраната обяви вакантни длъжности за служба в доброволния резерв"}
{"url": "http://epicenter.bg/article/Erik-Rubin-ne-prognozira-skoroshno-otpadane-na-vizite-za-SASht-/180979/2/0", "text": "Американският посланик Ерик Рубин не прогнозира скорошно отпадане на визите за българи, предаде БНТ. По думите му обаче, се полагат усилия пътуването отвъд океана да бъде облекчено. Рубин участва в откриването на барелеф на 28-ия американски президент Удроу Уилсън, защитил териториалната цялост на България в преговорите по договора с Ньой.  Инициативата за поставяне на барелеф на президента Удроу Уилсън в Пловдив е на Тракийското дружество „Войвода Руси Славов\". Церемонията днес е символна, защото историята не се помни достатъчно, заяви американският посланик.  \"На него принадлежи идеята за сформирането на обществото на народите и ако тази идея се беше реализирала включително и в неговата собствена страна, съдбата на човечеството щеше да бъде различна. Създаването на организацията на Обединените нации след Втората световна война се основава на идеите и на идеалите на президента Уилсън\", подчерта дипломатът.  Няма вероятност визите за българи за САЩ да отпаднат, каза още американският посланик.  \"Мисля, че както ние, така и българското правителство работим усилено, за да направим така, че българите да пътуват по-лесно до Съединените щати. Законът, съгласно който би могла да отпадне програмата за визовия режим зависи от Конгреса, той е в ръцете на Конгреса и единствено Конгреса може да го промени.  Налага се да работим в рамките на този закон\", каза още посланик Рубин.  ", "date": "2019.04.23", "title": "Ерик Рубин ни попари - не прогнозира скорошно отпадане на визите за САЩ"}
{"url": "http://epicenter.bg/article/Borisov-shte-dade-start-na-noviya-etap-ot-stroitelsto-na-AM--Hemus-/180916/2/0", "text": "Премиерът Бойко Борисов ще даде старт на новия етап от строителсто на АМ ”Хемус”. Един милиард и 120 милиона лева е отделила държавата за изграждането на 134-километровия участък между Боаза и пътя Русе-Велико Търново.   \r\n Отсечката трябва да бъде завършена през 2023 година. \r\n   \r\n Преди символичната първа копка, премиерът ще провери и напредъка по изграждането на предишната 10-километрова отсечка от Ябланица до Боаза. Работата по нея започна преди година и според изпълнителя е възможно да бъде завършена предсрочно още през есента. \r\n", "date": "2019.04.23", "title": "Борисов ще даде старт на новия етап от строителсто на АМ ”Хемус”"}
{"url": "http://epicenter.bg/article/Yane-Yanev--Az-izvadih-nayave-shestte-apartamenta-na-Tsvetanov--no-vsichko-beshe-potuleno/180917/2/0", "text": "    В момента предимно живея и работя в Сандански. , припомни Яне Янев.  „Тогава се надигна вой срещу мен. Сега голяма част от медиите работят по моя модел. Аз съм показал на обществото как трябва да бъдат вадени информациите за имотите.  “, заяви Янев.   И продължи: \" . Той се оказа и сътрудник на ДАНС. Висшите етажи на властта мога да ги коментирам, ако имаме 2-3 часа телевизионно време. Професионално, а не аматьорски като КПКОНПИ. Видял съм в Израел как се работи. Там се използват  технологиите,  които не позволяват човешка намеса, когато става дума за разследване на  корупция по висшите етажи на властта. Там техниката прави извод. Няма човешка намеса\".   Янев нападна и бившата партньорка на ГЕРБ:       След това бившият съветник на Борисов насочи атаката си към подалия наскоро оставка зам.министър заради къщата му в Сандански:  Целият град минава нагоре, оттам е пътят за курортната зона на града.   Всичко е построено, когато бе построен водопроводът. Подставено лице на Манолев - една девойка, е станала собственик на фирма. . Той изпълняваше и длъжността кмет на Сандански\", изригна Янев.   Той даде и любопитни подробности от партийния живот на ГЕРБ в града и разкри фактически нов \"Кумгейт\": \"Манолев водеше Котев на всяко събитие. Кой ходи - ще ви отговоря персонално. Ходи котилото на кмета Котев:  Тези хора биха могли да имат достъп до къщата на Манолев\".   \"Няма по-красноречив начин да стане ясно кой стои зад атаката срещу мен. Партията на господина е напълно забравена на национално ниво и е на път това да се случи и на местно ниво. Цялото ми семейство сме потърпевши. Човекът, който не е наясно със своята сексуална ориентация, е седнал да раздава морални оценки. Вярно ли е, че е подсъдим и е фалшифицирал подписите на свои роднини, вярно ли че е навлязъл в църковен имот? Атаките му се дължат на това, че спрях всички негови незаконни практики. Той ще бъде политически труп при следващите местни избори“, заяви Манолев едва сдържайки гнева си.   Бившият зам.-министъэр продължи да се отбранява: \"Няма как да е моя тази къща.  Имотът не е прехвърлен на момичето. Отстъпил съм ѝ  правото на строеж през 2013 г, когато това момиче е било над 18 г. Имало е проверка от Фонд „Земеделие“.     \"Ей така правят безобразия! Не може да се говори с тях.   Демонстрира лукс и разкош за хиляди. Коли, АТВ-та, мотори и т. н. ще видите в къщата на Манолев. Ако отидете там, ще намерите негови вещи. Да не злослови Манолев. .    И продължи да разплита кълбото: „Мистериозно Манолев се сдобива с къща в парка на Сандански заедно с кмета Котев. Манолев и семейството му живее там и всички го знаят. Той привиква хора там. Как някой си е позволил да сече вековни чинари?  “, разкри още  Янев.    Манолев призова да се изчака да приключат проверките.   , отговори Янев.   \"Подадох си оставката, защото при много по-малки съмнения при мои колеги те го направиха, счетох за нужно, че трябва да го направя и аз\", завърши Манолев.  \"  гордея се с корените си. Ходя с гордо вдигната глава. С фамилни средства сме реставрирали църква, няма от какво да се срамувам\", завърши Янев.  ", "date": "2019.04.23", "title": "Скандал по БТВ! Яне Янев: Аз извадих наяве шестте апартамента на Цветанов, но всичко беше потулено"}
{"url": "http://epicenter.bg/article/V-Hadzhidimovo-zovat-kandidatite-ot-BSP--Ne-badete-kato-Mariya-Gabriel--tya-zabravi-rodnoto-si-myasto-/180918/2/0", "text": "Не бъдете като нашата еврокомисарка, която забрави за родното си Хаджидимово! Работете за малките населени места. Тя говори за суперкомпютри и дигитализация, а помни ли болките и проблемите на хората от Хаджидимово?”. С тези думи се обърнаха жителите на Хаджидимово към кандидатите за евродепутати от БСП за България Петър Витанов и Иван Кръстев, съобщиха от пресцентъра на БСП. На въпроса какво трябва да се направи, за да се проведат честни избори и да се попречи на управляващите да ги манипулират, Петър Витанов заяви, че основният начин да се победи машината на ГЕРБ е като се гласува масово на 26-ти май. „Те манипулират изборния процес. Срещу нас работи цялата държавна администрация и единственият начин за противодействие е масовото гласуване. Само когато всички излязат да гласуват на 26-ти май, няма как да фалшифицират общественото недоволство\", каза той. Иван Кръстев подчерта, че много се говори и пише какви са измеренията на щетите, които това правителствто на ГЕРБ е нанесло на България и българския данъкоплатец. По думите му ние не сме в нормална политическа обстановка, защото тя означава съзстезание на кандидати, на идеи. Това което ние, от БСП, предгламе днес и като визия, и като кандидати е най- доброто, което можем да предложим на българското общество\", каза още Иван Кръстев. Жителите на Хаджидимово споделиха мнение, че държавата трябва да се управлява чрез законите, а не както управляващите го правят- като раздават пари на определени кръгове. „Искаме в Брюксел да се знае за Хаджидимово, а не като нашата Габриел - да се срамува от нас“, казаха още те.", "date": "2019.04.23", "title": "В Хаджидимово зоват кандидатите от БСП: Не бъдете като Мария Габриел, тя забрави родното си място!"}
{"url": "http://epicenter.bg/article/Aleksandar-Manolev-skochi-na-Yane-Yanev--Toy-e-politicheski-trup-/180919/2/0", "text": "Александър Манолев, който подаде оставка като зам.-министър на икономиката след скандал с къща за гости в Сандански, оспори твърденията на Яне Янев, направени в сутрешния блок на БТВ, че е феодализирал целия град Сандански.  \"Цялото ми семейство сме потърпевши и седим и мълчим, а този човек прави квалификации. Янев е силно притеснен, че неговите престъпни схеми бяха прекратени и той ще бъде политически труп след тези избори. Тази къща не е моя, моето семейство живее в София, но сме посещавали тази къща като туристи и съм си плащал за това. Присъствал съм на проверка от фонд \"Земеделие\", за да се констатира, че къщата е построена. Не съм бил в конфликт на интереси.\"  \"Подадох си оставката, защото при много по-малки съмнения при мои колеги те го направиха, счетох за нужно, че трябва да го направя и аз\", завърши Манолев.   Преди това в ефира на БТВ Яне Янева заяви: „Къщите на кмета на Сандански Кирил Котев и на бившия зам.-министър на икономиката Александър Манолев са в парка, в белите дробове на града. Кой си е позволил да отреже вековни чинари? Двамата са съседи. Двамата незаконно са прекарали водопровод до имотите си. Александър Манолев се опита да феодализира Сандански и се държеше като градоначалник.\".   Бившият депутат, поканен в БТВ в качеството му на бивш съветник на премиера подчерта: \"Манолев водеше Кирил Котев по всички форуми“ и разкри скандални роднински връзки на кмета Кирил Котев и назначени на висши постове в общината съпруги, баджанаци, сестри и братовчеди. ", "date": "2019.04.23", "title": "Александър Манолев скочи на Яне Янев: Той е политически труп!"}
{"url": "http://epicenter.bg/article/Elena-Yoncheva--Ima-nadezhda-za-Balgariya--ima-i-alternativa-i-tova-sme-nie-/180920/2/0", "text": "„Европейските избори са вот на недоверие срещу ГЕРБ. След тях и победата на БСП- може да започне процес на промяна, от който всички българи и България ще спечелят”.   Това заяви водачът на листата на „БСП за България” Елена Йончева пред над 300 жители на гр. Сливен. Тя коментира, че промяната може да стане факт, първо чрез революция в доходите и ЕС може да ни помогне с това. „Има надежда за България, има и алтернатива- и това сме ние. Членството на България в ЕС е един огромен шанс за страната ни, въпреки че вече 12 години не го използваме”, каза още Йончева.   „Единствената причина авторитаризмът на управляващите да не се превърне в диктатура е членството на страната ни в ЕС”, категорична бе Елена Йончева.  Пред жителите на Сливен Елена Йончева обяви, че ще подаде сигнала по аферата „Ало, Банов съм” в сряда. „Вече имаме оригиналния запис, заради който прокуратурата не започна досъдебно производство. Тук обаче, не става дума за някаква схема, измислена от министър Банов- това е схемата на Борисов. Това е начинът, по който се усвояват парите от обществени поръчки, това е една от причините чуждестранните инвеститори да бягат от България”, категорична бе тя. Йончева каза още, че тази афера показва по какъв начин държавни институции мамят гражданите. Елена Йончева заяви, че никое правителство не е вечно, ако народът му каже, че не го иска.   На въпрос- свободни ли са медиите в България, Елена Йончева припомни, че само преди 10 години сме били на едно място по свобода на медиите с Франция, днес сме на 111-то – някъде в Африка. „България вече не е обетована земя на журналистиката, защото свободната журналистика не е да дадеш микрофон на опозицията в студиото, а самите журналисти да правят разследвания и да са свободни”, категорична бе Елена Йончева. ", "date": "2019.04.23", "title": "Елена Йончева: Има надежда за България, има и алтернатива и това сме ние "}
{"url": "http://epicenter.bg/article/Denitsa-Zlateva-v-Belene--S-tezi-izbori-promyanata-v-stranata-shte-zapochne/180921/2/0", "text": "Зам.- председателят на БСП Деница Златева посети най-голямата земеделска кооперация в района и се срещна с жители на с. Новачене, общ. Никопол и гр. Белене. Това съобщиха от пресцентъра на БСП.   В рамките на срещата с председателя на земеделската кооперация в село Новачене бяха представени проблемите на сектор \"Земеделие\" в България.   Изтъкната бе необходимостта от стимулиране на производството на български плодове и зеленчуци. Във връзка със съществуващите двойни стандарти на храните в ЕС, кооператорите се оплакаха и от такива по отношение на подпомагането на европейските земеделски производители и различните нива на европейските субсидии. За развитието на сектора има необходимост и от целенасочена държавна политика за подпомагане на земеделските кооперации и промени в Закона за кооперациите. Деница Златева посочи, че държавата не може само да разчита на европейско финансиране. То трябва да бъде допълвано и от национални доплащания, особено за стимулиране на развитието на овощарството и зеленчукопроизводството. Тя представи основните приоритети за развитие на сектора, залегнали във „Визия за България”.  По време на срещите с граждани в с. Новачене и гр. Белене, Деница Златева посочи, че БСП е започнала своята кампания със слогана „Справедливост сега”, а това означава да има справедливи доходи, справедливи пенсии, възможността младите семейства да отглеждат децата си, въвеждането на Детската гаранция, което ще гарантира качествено образование, с равен достъп за всички, за да не бъдат обречени децата на България на неграмотност, да се помага на малкия и среден бизнес, да няма двойни стандарти, да няма две скорости на развитие на Европа, транспортният бизнес да има равен достъп до пазара в Европа, а шофьорите – достойно заплащане.  В Белене основният проблем е икономическият застой в развитието на региона след спирането на строителството на АЕЦ Белене. „Във \"Визия за Европа\" много ясно сме се обявили за строителството на нови ядрени мощности в България. 10 години пропиляхме от политика на инат за АЕЦ Белене. От гьол за милиарди, сега ГЕРБ осъзнаха, че проектът е стратегически за развитието на българската енергетика”, заяви зам.-председателят на БСП. Тя посочи, че предстоящите избори са важни, както за Европа, така и за България. „Тези избори ще бъдат вот на недоверие към 10 годишното управление на ГЕРБ и ще дадат възможност промяната в страната да започне”, каза още Златева.  ", "date": "2019.04.23", "title": "Деница Златева в Белене: С тези избори промяната в страната ще започне"}
{"url": "http://epicenter.bg/article/D-r-Angel-Kunchev-otkaza-da-stane-deputat-na-myastoto-na-Delyan-Dobrev/180922/2/0", "text": "Държавният здравен инспектор д-р Ангел Кунчев се отказва от депутатско място. Той трябваше да замести подалия оставка Делян Добрев. Това е пореден отказ за народен представител от 29-и хасковски многомандатен район.  Преди него също отказаха да станат народни представители Валентин Ангелов - бивш заместник областен управител, и Жечо Станков, който в момента е заместник-министър на енергетиката.  След д-р Ангел Кунчев в листата следват директорът на Националния исторически музей д-р Бони Петрунова и заместник-председателят на Общински съвет- Хасково Митко Полихронов, предаде БНР. ", "date": "2019.04.23", "title": "Д-р Ангел Кунчев отказа да стане депутат на мястото на Делян Добрев"}
{"url": "http://epicenter.bg/article/Prof--Mihail-Konstantinov--Edin-glas-pri-mashinniya-vot-shte-struva-50-lv--/180924/2/0", "text": "ЦИК реши: \"Сиела Норма\" АД трябва да осигури 3000 машини за евроизборите. Компанията реализираше експерименталното машинно гласуване и на предишните избори. Изпълнителят на обществената поръчка спечели измежду трима кандидати. Гости по темата в студиото на сутрешния блок на БНТ бяха проф. Михаил Константинов и проф. Пламен Киров.  На една машина за един ден гласуват около 50 души. Чисто математически всеки глас струва по 50 лв., изтъкна проф. Константинов. Плюс е, че с машината не може да бъде регистриран недействителен глас.  Изборът беше очакван, едната фирма беше декласирана заради предложена цена над предела, другата не отговаряше на техническите норми. допълни проф. Константинов.  И проф. Киров коментира, че изборът на фирмата не е изненадващ, Той изрази безпокойство кога машините ще бъдат доставени, монтирани, софтуерът да бъде проверен. СИК трябва да бъдат обучени как се борави с тези машини, да не говорим, че самите избиратели няма да имат времето да се запознаят с процеса как да гласуват.  Според проф. Киров е притеснителен крайният срок за доставка на машините - 25 май, денят преди изборите. Това според него, може да доведе до \"недобри\" изненади.  ", "date": "2019.04.23", "title": "Проф. Михаил Константинов: Един глас при машинния вот ще струва 50 лв. "}
{"url": "http://epicenter.bg/article/Betina-Zhoteva--Sabirame-SEM-za-otstranyavaneto-na-Konstantin-Kamenarov/180926/2/0", "text": "Тази новина ни дойде неочаквано. Но ще се съберем СЕМ, за да решим кой ще бъде вр.и.д. генерален директор на БНТ предвид присъдата, която СГС произнесе спрямо Константин Каменаров. Това заяви членът на СЕМ Бетина Жотева ,  съобщи    \"С това решение на съда той не отговаря на изискванията на Закона за радио и телевизия и няма как СЕМ да не се съобрази с това. Т.е. на господин Каменаров трябва да му бъде прекратен договорът и да бъде избран вр.и.д., докато не бъде проведен нов конкурс\", заяви Жотева.   \"Нашите юристи ще докладват на заседанието на СЕМ, че генералният директор на БНТ не отговаря на изискванията по ЗРТ и че имаме основания за предварително прекратяване на договора\", отбеляза още тя.    Тя поясни, че според Закона за радио и телевизия на този пост не може да остане лице, което има произнесена присъда.    \"Телевизията не може да остане без директор\", подчерта Бетина Жотева.    Жотева отбеляза също, че двете обществени медии - БНР и БНТ по едно и също време се изправят пред избора на нов шеф. Радиото - защото изтича 3-годишният мандат на сегашния директор, а телевизията - заради присъдата на Константин Каменаров от 1 година и 3 месеца „лишаване от свобода“ с 3 години изпитателен срок и 600 лв. глоба. Решението е окончателно и не подлежи на обжалване и протест.", "date": "2019.04.23", "title": "Бетина Жотева: Събираме СЕМ за отстраняването на Константин Каменаров"}
{"url": "http://epicenter.bg/article/Rumen-Radev-pozdravi-Volodimir-Zelenskiy-s-pobedata-mu-na-prezidentskite-izbori-v-Ukrayna/180927/2/0", "text": "Държавният глава Румен Радев изпрати поздравителен адрес на Володимир Зеленский по повод победата му на изборите за президент на Украйна. Това съобщиха от прессекретариата на държавния глава.   „ Президентските избори от 21 април станаха свидетелство за жизнеспособността на демократичното развитие на Украйна и техните категорични резултати предоставят мандат за решителни действия и реформи, основани на принципите на демокрацията и правовата държава“, посочва в писмото си Румен Радев.    Той допълва, че България ще продължи неизменно да подкрепя проевропейския път на развитие на Украйна.    Българският президент изразява увереност за развитие на традиционното приятелство и ползотворното сътрудничество между двете страни, изградено на основата на историческа, културна и религиозна близост, на споделени ценности и взаимно разбирателство. „Убеден съм, че многобройната българска общност в Украйна, която е мост между нашите народи, ще продължи и занапред да дава своя принос за развитие и надграждане на българо-украинските отношения“, заявява Румен Радев.", "date": "2019.04.23", "title": "Румен Радев поздрави Володимир Зеленский с победата му на президентските избори в Украйна"}
{"url": "http://epicenter.bg/article/Posreshtame-Velikden-s-valezhi-i-hladno-vreme/180932/2/0", "text": "Валежите по празниците ще бъдат най-интензивни в Западна България, но до петък на много места в страната температурите ще надхвърлят 20 градуса. Това заяви синоптикът от НИМХ Анастасия Стойчева в сутрешния блок на БНТ.   Тази сутрин температурите са в доста широки граници - от 1° в североизточните райони до 10-11° в крайните югозападни. Това е заради облачността, която още през нощта обхвана югозападните райони, а тази сутрин и по-голямата част от страната.    Валежи има главно в Югозападна България и западната част на Стара планина. На изток ще остане без валежи. Съществено понижение на температурите днес няма да има, но заради облачността и валежите те ще са по-ниски от вчерашните. По-хубаво и по-стабилно време предстои преди Великденските празници, когато обаче отново се очаква да превали.   Количествата на валежите по Великденските празници, най-вече в събота, ще са по-съществени в Западна България. Те ще са с краткотраен характер. Най-вероятно ще има и гръмотевична дейност.   В петък вероятността за валежи е най-малка. В неделя, освен в западните райони, ще има превалявания на места и в Източна България. Температурите ще се понижат, но няма да са по-ниски от обичайните.", "date": "2019.04.23", "title": "Посрещаме Великден с валежи и хладно време"}
{"url": "http://epicenter.bg/article/Valeri-Simeonov-ochakva-da-vkara-trima-evrodeputati--v-listata-mu-ima-i-rom/180937/2/0", "text": "\"Нагласата е празнична, началото на кампанията пълна мобилизаця има НФСБ и колегите от СЕК, ако народът каже и избере двама или трима от листата ни, ще бъдем благодарни.\"  Това заяви пред журналисти лидерът на НФСБ Валери Симеонов след като регистрира в ЦИК листата на колицията за евроизборите.  Той обясни, че няма намерение да се борят или да се състезават с останалите партии от \"Обединените патриоти\", с които участват в управлението на страната, защото така са избрани от народа на парламентарните избори.  Те се явяват отделно на евроизборите, но вината не е на НФСБ, посочи Симеонов.  \"Ние представяме интересна листа от патриоти-прагматици, представители на дребния и средния бизнес, които се занимават и с политика, имаме представители на много етноси, включително и на ромския етнос - на 4 или пето място в листата. Това са хора, които са се доказали, утвърдили са се в бизнеса, занимават се и с политика, да видим колко такива има в другите листи\", посочи Симеонов.   ", "date": "2019.04.23", "title": "Валери Симеонов очаква да вкара трима евродепутати, в листата му има и ром"}
{"url": "http://epicenter.bg/article/Utre-teglyat-zhrebiy-za-nomerata-na-byuletinite-za-evroizborite/180939/2/0", "text": "Централната избирателна комисия уведомява, че на 24 април 2019 г. (сряда) от 15.00 часа ще се проведе жребий за определяне на поредните номера на кандидатските листи на партиите, коалициите и инициативните комитети, регистрирани в ЦИК в бюлетините за гласуване в изборите за членове на Европейския парламент от Република България, насрочени за 26 май 2019 г.   Това съобщиха от пресцентъра на ЦИК. От 15,30 ч. ще се проведе жребий на реда за представяне на кандидатите, регистрирани от партиите, коалициите и инициативните комитети в различните форми на предизборна кампания по БНТ и БНР в изборите за членове на Европейския парламент от Република България на 26 май 2019 г.   Тегленето на жребиите ще се извърши публично и на него могат да присъстват упълномощени представители на партиите, коалициите, инициативните комитети, кандидати, наблюдатели и представители на средствата за масово осведомяване.  ", "date": "2019.04.23", "title": "Утре теглят жребий за номерата на бюлетините за евроизборите"}
{"url": "http://epicenter.bg/article/Dimitar-Nikolov-vnese-dokladna-za-nova-patna-vrazka-na-burgaskiya-kv---quot-Meden-rudnik-quot--/180942/2/98", "text": "Кметът Димитър Николов внесе докладна записка, която да се разгледа при следващото заседание на местния парламент другата седмица. Тя е за изготвяне на подробен устройствен план, одобряване на задание и осигуряване на средства за изготвяне на прединвестиционни проучвания за изграждане на нова пътна връзка на \"Меден рудник\" с останалия свят. Това съобщиха от община Бургас.  В момента транспортното обслужване на най-големия жилищен комплекс в Бургас се осъществява основно по бул. \"Захарий Стоянов\", който в момента се ремонтира и това допълнително затруднява движението по него. Алтернативното трасе е сложно, но възможно за изпълнение. Община Бургас вече идентифицира неговото начало и край. Най-трудна е средната част, именно затова са нужни спешните прединвестиционни проучвания.  Началната и финалната точка на предвиденото ново трасе ще са две кръстовища, като тепърва ще се реши от какъв вид е най-подходящо да бъдат те. Първото е ситуирано в района на продължението на ул. \"Александър Георгиев Коджакафалията\" след \"Битака\" и преди Пречиствателната станция на \"Меден рудник\". Второто кръстовище е предвидено при връзката на потенциалното трасе с републикански път I-9 - по пътя към Созопол, малко преди бензиностанция \"Лукойл\". За да се осъществи връзката между двете кръстовища, ще се наложи преминаването през водни площи.  Изграждането на нова пътна връзка през следващите години се налага и заради предстоящото допълнителното усвояване на незастроените към момента терени при входа на \"Меден рудник\", чрез създаването на нова индустриална зона. В нея ще има нови работни места, повече пътуващи хора и трябва предварително да се мисли за качествена обслужваща инфраструктура.  Идентифицираният терен за новото пътно трасе е предимно равнинен, като надморска височина е близо до морското ниво. Той е подходящ за провеждането на пътната инфраструктура без значителни разлики в нивелацията. Важна особеност е наличието на съществуващи съоръжения и елементи на техническата инфраструктура - високоволтови въздушни кабелни линии за пренос на електрическа енергия, въздушни електропроводи, продуктопровод, канали и водопроводи. Всички те следва да бъдат обследвани в едно със сервитутите им и проектното решение да бъде максимално съобразено с тях и нормативните изисквания.  Съгласно схемата на културно-историческото наследство към ОУП на гр. Бургас, в територията няма недвижими културни ценности, археологически обекти и техни охранителни зони. Трасето не преминава през защитени територии или територии със специален режим на опазване.  Територията, предмет на проучване и проектиране, обхваща поземлени имоти основно извън строителните граници на гр. Бургас, в територията южно от ж.к. \"Меден рудник\", Промишлена зона \"Юг\" и републикански път I-9 \"ГКПП ДУРАНКУЛАК - Бургас - ГКПП МАЛКО ТЪРНОВО\".  ", "date": "2019.04.23", "title": "Димитър Николов внесе докладна за нова пътна връзка на бургаския кв. \"Меден рудник\" "}
{"url": "http://epicenter.bg/article/Vasil-Vasilev--Normalniyat-chovek-naricha-perioda-1396---1878-g---quot-tursko-robstvo-quot--nategachat----quot-osmansk/180944/2/0", "text": "  Как наричат българите периода между 1396 и 1878 г.? Нормалният, необременен, свободен човек, който не е държавен чиновник, веднага ще ви отговори: \"Турско робство\". Подлогата, натегачът, слугата, политически коректната писарушка ще ви убеждават, че е било османско присъствие или владичество. Този човек можете да хванете и да го хвърлите в боклука на познанствата си.  Към тази категория следва да бъде причислен и един мислител, обявил миналата седмица, че турското робство било метафора, даже свещена крава в масовото съзнание на българина. И то точно преди да отбележим 20 април - свещената за нас дата на Априлското въстание. Не бихме се спирали на подобен род глупотевини, ако не беше едно обстоятелство, за което ще стане дума накрая.  Определението \"робство\" все пак не идва от нас и не е от днес. Ние ползваме оценките на жертвите, на съвременниците на робството, на хората, които са го изпитали на гърба си.   Какво казват те:     Цитати безброй. Какво са Три синджира роби? Три синджира собственици?  Кой е прав? Кой казва истината? Левски и Ботев, Каравелов и Раковски, Вазов и Чинтулов или някакъв книжен плъх? На кого да вярваме - на нашите герои или на днешните политкоректни чутури. Кой знае повече - съвременниците на робството или днешните грантаджии, които ще кажат и на майка си - лельо, ако им платят. На някакъв харалан ли ще се доверим или на Левски? На продажните професорки, заели се да пишат учебници или на очевидеца Макгахан. На \"Тих бял Дунав\" или на корифея на съвременната геополитическа мисъл, преобразил башибозуците, срещу които се е сражавала Ботевата чета в \"турски представители\"? Не били българите роби, защото били имали собственост, твърдят дебелите глави! Знаете ли Вие, гангренясали мозъци, че в древна Гърция робите са имали собственост и пак са били роби. Вземете коя да е история на Отоманската империя и прочетете, че робството е било широко разпространено, да не кажат повсеместно. \"Аз не вярвам, че едно управление може да бъде наполовина робско и наполовина свободно\", пише Линкълн в 1858 г. Какви са субектите на робското управление - роби, разбира се. Как казват на робството в Америка - робство, slavery, не му казват белолико владичество. Ама все пак имали собственост, пищят грантаджиите! Каква собственост, бе? Кое е било по-ценно за българина - потурите и керемидите на къщурката или децата му, които са били отвличани? Какъв собственик си ти, щом не можеш да опазиш най-скъпото - децата си? Не можеш да ги защитиш, да убиеш грабителя. Замъкват ги - момичетата в харемите, момчетата - еничари. Какво е еничарят, рожбата на набедените собственици - той е лична, частна собственост на султана, говорящ предмет, с цена, стойност някаква, като чехлите и гащите му. 100 % роб. Няма право да се жени, да има семейство, нито собственост. Господарят е можел да убие когото си иска, да го заколи, да го набие на кол, ей тъй, за кеф или за назидание. Частна собственост. Роб!  Метафора било! Нещастници!  Но, приближеният до властта не спира дотук. Той не е чувал за Чепинската долина, не е чел \"Време разделно\", не знае какво е кръвен данък, но размишлява. Знаете ли, драги зрители, как това чучело на историческата наука обяснява потурчванията? Слушайте внимателно. \"За да се освободят от данъчното бреме, част от нашите сънародници приемат исляма\". И с подобно гнусно, долно, позорно обяснение слага кръст на нашата мъченическа история. Значи потурчването е бил просто един доброволен акт, един вид семейно данъчно оптимизиране, хитрите българи слагали чалмата, за да спестяват данъци, все едно офшорки някакви създавали.  И тези интелектуални изпражнения трябва да обосноват епохалното откритие на цитирания човек - тази метафора (за турското робство) \"обслужва дневния ред на руския империализъм, сплотява руската пета колона в България, която неуморно бди над интересите на путиновата олигархия\". Видяхте ли сега къде бие?  А кой бие? Харалан Александров? Съчиненията хараланови не биха възбудили нашето внимание, ако авторът им не беше лице, сочено за съветник на министър-председателя. Това вече е важно. Особено важно. Това е достатъчна причина да разнищваме блудството с историята, да търсим корена му.   Съвсем редно е да се запитаме: Бойко Борисов споделя ли горецитираните заключения на своя съветник? Информиран ли е за тях ? Това негови анализи ли са ? Смята ли той, че турското робство е метафора? Мисли ли, че потурчването е било доброволен акт? Не се ли опитва Борисов чрез своя довереник да пробутва становища, които иначе ще го е страх да обяви? Подмазва се на Турция, що ли, защо го прави преди изборите, свързано ли е с очакванията за евентуалната му загуба, та си подготвя убежище?  Министър-председателят може да няма нищо общо с безумните анализи. Ако е така, то следва незабавно да изхвърли Харалан Александров от Министерския съвет. Ако някой сътрудник на Нетянаху каже, че Холокоста е метафора, той ще излети към боклука още преди да е въздъхнал. Борисов трябва да постъпи по същия начин.   Ако не го направи, значи всички заключения са негови, а Харалан Александров е служил само като опитна мишка, мюре за отстрелване.", "date": "2019.04.23", "title": "Васил Василев: На кого да вярваме за \"турското робство\" - на героите или на политкоректни чутури?!"}
{"url": "http://epicenter.bg/article/Volen-Siderov--Izborite-shte-sa-slozhni--aktivnostta-shte-e-niska--horata-sa-otvrateni-ot-skandalite/180946/2/0", "text": "Георги Димов е водач на евролистата ни за предстоящите избори. Георги Димов, 37-годишен- ерудиран човек, който е много добре ориентиран в идеологията на „Атака“. До него е Мариета Караджова юрист, а третият е Христо Спасов, икономист по образование. Това каза лидерът на ПП „Атака“ Волен Сидеров след регистрация на листата на партията в ЦИК за участие в европейските избори, предаде репортер на Агенция „Фокус“. „Тези хора не са били досега в политическо ръководство на нито една партия. Не са били политическа номенклатура, депутати или общински съветници. Не са били в управляващия политически елит“, заяви Сидеров. „В същото време са с образование, убеждение, идеи и ерудиция, което показаха в политическата академия в телевизия „Алфа““, добави той.   По думите му в конкурса са участвали около 50 човека, като 17 са класирани в листата от зрителите на телевизията.    ПП „Атака“ регистрира в ЦИК листата си за изборите за членове на Европейския парламент. На 10 април при регистрацията на партията за участие в европейските избори Волен Сидеров припомни, че заради отказа на НФСБ и ВМРО, „Обединени патриоти“ ще се явят самостоятелно на предстоящите европейски избори.    Тогава лидерът на „Атака“ уточни, че листата на партията за предстоящите избори ще бъде съставена от млади хора, които до този момент не са били депутати. Те ще бъдат избрани чрез телевизионно състезание, наречено „Политическа академия“.    Сидеров обясни, че кандидатстването ще продължи до 21 април, а след това зрителите ще подредят листата. Така според него за първи път се дава възможност млади и неопетнени хора да бъдат подредени според волята на зрителите.      „   „   „ Да си вземем своето от Евросъюза“ е логото ни за евровота, чуждото не щем, каза още той.    Сидеров обясни, че логото на „Атака“ е вдъхновено от Васил Левски. Волен Сидеров цитира думите на Апостола на българската свобода „Чуждото не щем, своето обаче не даваме“ и посочи, че логото на „Атака“ ги перифразира по следния начин: „Да си вземем своето от Евросъюза“.   Водачът на листата на „Атака“ Георги Димов заяви, че отпадането на санкциите към Русия е жизненоважно за българската икономика и бъдещето на България. По думите му ние сме част от ЕС, но можем да бъдем мост между Русия и Европа. „Политиката към Русия, балансираната политика - не на война в Черно море, на не война към Русия е жизненоважна за бъдещето на България“, каза Димов.    На въпрос какви български политики ще защитава, той отговори: „Българските цели, които ще защитаваме са засилване на българската икономика“.    Димов допълни, че ще се бори за християнска, православна България, а не за страна, която е потънала в блатото на евролиберализма, на джендър идеологиите и в блатото на тихото отчаяние, в което държавата умира. Той обясни, че е бил в ръководството на „Движение 21“, но е имал разминавания по отношение на политиката към Русия.  ", "date": "2019.04.23", "title": "Волен Сидеров: Изборите ще са сложни, активността ще е ниска, хората са отвратени от скандалите"}
{"url": "http://epicenter.bg/article/TsIK-izbra-dostavchika-na-mashinite-za-evrovota/180906/2/0", "text": "Централната избирателна комисия определи победителя в обществената поръчка за наемане на 3000 специализирани устройства с инсталиран софтуер за електронно машинно гласуване с решение номер 193-ЕП. Това е компанията \"Сиела Норма\" АД, съобщиха от ЦИК.  Фирмата ще осигури и логистично осигуряване и обслужване на специализираните устройства до секционните избирателни комисии в страната, обучение на персонал за работа с устройствата за произвеждане на избори за членове на Европейския парламент.  От състезателната процедура са отстранени \"ЛЕКС.БГ\" ЕАД, защото ценовото предложение не отговаря на предварително обявените условия на поръчката и \"Български машини за гласуване\" ЕООД, тъй като е представило оферта, която не отговаря на предварително обявените условия и на техническите спецификации.  ", "date": "2019.04.23", "title": "ЦИК избра доставчика на машините за евровота"}
{"url": "http://epicenter.bg/article/Saprugata-na-bivsh-ministar-sred-obvinenite-za-katastrofata-kray-Svoge/180907/2/0", "text": "Съпруга на бивш регионален министър сред обвинените за катастрофата край Своге. Стела Попниколова е едно от длъжностните лица, които според прокуратурата са причинили по непредпазливост, заедно с водача на автобуса, смъртта на 20 души, съобщава Би Ти Ви.  Обвиненията на Попниколова са предявени тази сутрин. Тя се е явила в Националното следствие без адвокат. Попниколова е съпруга на бившия служебен регионален министър Спас Попниколов. Жената е привлечена в качеството й на директор на Дирекцията, водила проекта за ремонт на пътя. Прецезирано обвинение днес е било предявено и на шофьора на автобуса Григор Григоров.  Оставка заради обвиненията подаде членът на УС на АПИ Дончо Атанасов.", "date": "2019.04.23", "title": "Съпругата на бивш министър сред обвинените за катастрофата край Своге"}
{"url": "http://epicenter.bg/article/Siderov-i-Simeonov-ramo-do-ramo-sreshtu-Chavushoglu/180908/2/0", "text": " съобщава \"Флагман\".  „Остро осъждаме опитите за намеса на Република Турция във вътрешните работи на Република България, последен пример за които е изказването на турския министър на външите работи Мевлют Чавушоглу на предизборен митинг в Текирдаг, засягащо проблем от компетентността на Народното събрание на Република България“, се посочва в мотивите на проекторешението.  Припомняме, че Чавушоглу обяви, че Турция се е намесила във връзка с промените в българския Закон за вероизповеданията.  Освен лидерите на НФСБ и „Атака“ Валери Симеонов и Волен Сидеров, под парламентарната инициатива се е подписал още един депутат от „Обединени патриоти“ - Искрен Веселинов от ВМРО. Тримата посочват, че изказването на Чавушоглу не може да се приеме като еднократен акт.  „   Самото проекторешение прокламира, че Народното събрание „призовава, в името на добросъседските отношения между Република България и Република Турция, правителството на Република Турция да се разграничи от прояви, оказващи влияние върху политически партии или религиозни общности в Република България и да преустанови всякакви опити за намеса във вътрешнополитическия живот на България.“  Документът е заведен в деловодството на парламента в петък, 19 април 2019 г. - точно две години след учредяването на 44-ото Народно събрание. Разпределен е за разглеждане към Комисията по външна политика. Вероятността ГЕРБ да одобри инициативата на „Обединени патриоти“ е малка.", "date": "2019.04.23", "title": "Сидеров и Симеонов рамо до рамо срещу Чавушоглу"}
{"url": "http://epicenter.bg/article/Boyko-Penkov--Lipsva-vazhno-lekarstvo-za-borba-s-raka/180910/2/0", "text": "Няма ги изотопите, с които се установяват ракови клетки. Така, без да има яснота на какъв стадий е болестта, не може да се проведе адекватно лечение. Това стана ясно от думите на зам.-министъра на здравеопазването Бойко Пенков в сутрешния блок на Нова телевизия.  Водим преговори с производителя и с търговеца в България, готови сме да подпомогнем всеки, който иска да регистрира подобно лекарство. Направили сме указание към регионалните здравни инспекции и към клиниките по онкология, в която самите професори препоръчват каква е алтернативата, уточни Пенков.  В началото ситуацията беше много трагична, но нещата се подобриха. Сега времето за чакане е максимум 10 дни. Всичко зависи от възможността и доставките на консуматива. Дали сме си срок в рамките на три-три и половина месеца, за да възстановим доставките. Днес ще се видим с колегите от Здравната каса, за да има едно общо послание към двете администрации, посочи зам.-здравният министър.  Той коментира и информацията, че България е на шесто място в Европа по заразени с морбили. В момента щабът работи, предприемат се всички противоепидемични мерки. Локализират се областите, в които има най-много заразени, посочи Бойко Пенков. ", "date": "2019.04.23", "title": "Бойко Пенков: Липсва важно лекарство за борба с рака"}
{"url": "http://epicenter.bg/article/Rodnini-na-zaginaloto-bebe-izrignaha--Mestan-shte-podkupi-vsichki--toy-e-idiot--prestapnik-/180912/2/0", "text": "Близки на загиналото бебе при тежката катастрофа с лидера на ДОСТ Лютви Местан край Маказа изказаха мнение, че депутатът не е спрял на знак \"Стоп\" и по този начин е възникнал смъртоносния инцидент. Те също така набедиха Лютви Местан, че не е помогнал след катастрофата.   Вярвам, че ще има справедливост, законите трябва да са еднакви за всички, добави Али.   Лютви Местан е имал видимост, не е спрял на стопа, минал е директно и е станало произшествието. Разбира, че е виновен, защото не е спрял на знак \"Стоп\" - значи не знае закона. На мястото има добра видимост, всичко се вижда, заяви Джевдет Али.   \"Не че не знае закона, но подкупва хората. Аз като шофьор мога да обясня. На мястото има много добра видимост, но не е искал да спре, не е искал и да помогне на хората, заяви друг близък на почерненото семейство. Притесняваме се, че ще подкупи всички свидетели – има пари, има мощ и ще ги подкупи. Съдът решава всичко, вярваме на решенията му, но който му е дал книжката, да се случи на някой негов роднина същото и тогава ще разберат, заяви мъжът.   Бащата на детето Юсеин Тефик заяви, че е карал със скорост между 90 и 110 км/ч. \"Дъщеря ми не е в състояние да стане. Искаме да я вдигнем накрак. Вчера бе изписана от болницата в Кърджали за погребението. Той е идиот, престъпник\", разстрои се дядото на загиналото бебе, визирайки Лютви Местан.   Близките на пострадалото семейство настояват главният прокурор да поеме разследването на случая. Посочиха, че се опасяват, че Местан има намерение да напусне страната.   \"Притесняваме се, че ще подкупи всички. Има пари и мощност и ще ги подкупи. Ако има държава, трябва да има закони за всички нас. Вярваме на съда, че е решил правилното, но дано на тях не им се случва никога това. Никой от близките на Местан не ни е звънял. Той много добре знае, че народът е зад нас. Каквото и да се опитат да направят, народът е зад нас\", споделиха още те. ", "date": "2019.04.23", "title": "Роднини на загиналото бебе изригнаха: Местан ще подкупи всички, той е идиот, престъпник!"}
{"url": "http://epicenter.bg/article/Monsenyor-Hristo-Proykov--Papa-Frantsisk-shte-otpravi-apel-za-svetoven-mir-na-poseshtenieto-si-v-Balgariya/180914/2/0", "text": "Папа Франциск ще отправи апел за световен мир на посещението си у нас. Това каза за сутрешния блок „Добро утро, България“ на Радио „Фокус“ Монсеньор Христо Пройков, апостолически екзарх и председател на Епископската конференция на Католическата църква в България. Събитието за мир ще се проведе заедно с представители на религиозни вероизповедания в България, в квадратът, наречен Малкия Йерусалим, в центъра на София, обясни той. „Деца ще запалят свещи една от друга и с това ще покажат, че мирът е обща кауза за всички религии, независимо къде са. Това събитие е пожелано от папата, защото България наистина преминава в своя преход по мирен начин с толерантност и със спокойствие за разлика от други места по света, където това може да бъде само копнеж и блян. И ето защо мотото, което папата си е избрал за своето посещение в България, е „Pacem in terris „- думи, които идват от едно писмо, енциклика на неговия предшественик папа Йоан XXIII. „Pacem in terris“ значи „Мир на Земята“, отбеляза Монсеньор Христо Пройков. Той уточни, че Папа Йоан XXIII като папски представител десет години е живял в България. Монсеньор Пройков каза още, че избраното мото е свързано с призивите за мир, братство, равноправие и искреност между хората и народите, които папа Франциск непрекъснато отправя по целия свят. ", "date": "2019.04.23", "title": "Монсеньор Христо Пройков: Папа Франциск ще отправи апел за световен мир на посещението си в България"}
{"url": "http://epicenter.bg/article/SEM-si-izbira-nov-predsedatel/180948/2/0", "text": "Изненадващо в дневния ред на медийния регулатор е включен и избор на нов председател на СЕМ. Първоначалните намерения бяха това да се случи на 9-и май, предаде БНР.   СЕМ ще приеме доклад относно решението на СГС, който призна за виновен генералния директор на БНТ Константин Каменаров за шофиране след употреба на алкохол. Той е осъден на една година и три месеца условно с тригодишен изпитателен срок.   Според Закона за радио и телевизия лица, които са осъждани на лишаване от свобода за умишлени престъпления от общ характер, не могат да заемат тази длъжност.   Снощи председателят на СЕМ София Владимирова каза за \"Хоризонт\", че експертите и юристите на медийния регулатор обсъждат ситуацията. Очаква се мандатът на Каменаров да бъде прекратен предсрочно, да бъде избран временно изпълняващ длъжността генерален директор на БНТ за три месеца и през това време СЕМ да проведе конкурс за избор на нов.", "date": "2019.04.23", "title": "СЕМ си избира нов председател"}
{"url": "http://epicenter.bg/article/Bager-sabori-opasnata-ograda-na-bivsheto-voenno-podelenie-v-Haskovo/180984/2/0", "text": "Багер събори опасна ограда на бившето военно поделение на улица „Булаир“ в Хасково. Действията на общината са предприети, след като преди дни друга ограда се срути и премаза човек, съобщи Нова телевизия.   Според експертите 30 метра от оградата на този имот са били наклонени и е имало опасност да се срутят. Районът беше отцепен от полиция. Предстои община Хасково да обяви търг за събарянето на постройки на бившите поделения.", "date": "2019.04.23", "title": "Багер събори опасната ограда на бившето военно поделение в Хасково"}
{"url": "http://epicenter.bg/article/PG-na-GERB-vnese-predlozhenie-za-promeni-v-Zakona-za-merkite-sreshtu-izpiraneto-na-pari/180981/2/0", "text": "ПГ на ГЕРБ внесе промени в Закона за мерките срещу изпирането на пари. Това каза Пламен Нунев, председател на Комисията по вътрешна сигурност и обществен ред и депутат от ГЕРБ по време на брифинг в Народното събрание, предаде Агенция „Фокус“.   “ Утре на редовно заседание на Комисията по вътрешна сигурност и обществен ред ще направя предложение за извънредна точка в дневния ред на първо гласуване за промени в Закона за мерките срещу изпиране на пари“, каза още Нунев.    Той поясни, че законопроектът е внесен в деловодството на парламента от ПГ на ГЕРБ в днешния ден.", "date": "2019.04.23", "title": "ПГ на ГЕРБ внесе предложение за промени в Закона за мерките срещу изпирането на пари"}
{"url": "http://epicenter.bg/article/Biser-Petkov--Shte-prerabotim-strategiyata-za-deteto-do-postiganeto-na-priemlivi-resheniya-/180983/2/0", "text": "Проектът на Национална стратегия за детето (2019-2030 г.) ще бъде преработен до постигане на взаимноприемливи текстове в рамките на продължаващото обществено обсъждане. Това каза пред журналисти социалният министър Бисер Петков, който беше помолен да коментира продължаващите протести около проекта на документ, предаде БТА.  Той припомни, че вече беше обявено от ДАЗД и МТСП, че обществените консултации продължават до края на май, като целта е да бъдат приети такива текстове, които да изчистят страховете на някои от родителските организации.  \"На този етап проектът на стратегия няма да бъде придвижен към приемане от МС, а ще се даде възможност да продължат дискусиите и в обсъжданията да се преодолеят тези страхове, които създава проектът на стратегия\", каза Бисер Петков.  \"Ние не казваме, че на всяка цена тази стратегия трябва да се приеме, проявяваме необходимата гъвкавост, вслушваме се в мнението на обществото, в предложенията на родителските организации, затова обсъжданията продължават. Да се надяваме, че до края на май ще получим конструктивни предложения\", допълни Бисер Петков.  По думите му е важно повече хора да се запознаят с текста на стратегията. В обсъжданията ще участват както експертите, подготвили документа, така и тези, които имат нови предложения по него. Целта е да се стигне до необходимото съгласие за такъв национален стратегически документ, за да може стратегията да проработи, каза Бисер Петков.  Попитан за недоволството около текста за изричната забрана на телесното наказание, министърът каза, че този текст е предизвикал бурна обществена реакция, но е важно да се разбере какво се има предвид с него. Стратегията цели насърчаването на родителите да ползват такива методи на възпитание, които не уронват достойнството на децата. Текстът може да претърпи някакви промени, за да не се свежда до въпроса дали може родителят да плесне детето си, каза още Петков.  Родителите и семейството имат основна отговорност за възпитанието на децата, а стратегията задава и мобилизира усилията на всички институции за подкрепа на семейството за развиване на потенциала на децата, това е нейната цел, подчерта Бисер Петков.  Попитан дали са основателни страховете, че социалните служби ще придобият твърде много права, за да отнемат деца, министърът каза, че стратегията не е нормативен документ, той не дава права на социалните служби повече от тези, които в момента Закона за закрила на детето им дава. Това са мерки за закрила, предвидени в закона, които се прилагат в последователност, като отнемането на детето от семейството е крайна мярка и тя се налага от съда, каза министърът. Той допълни, че съдът е този, който решава дали детето ще бъде настанено в приемно семейство или в някаква форма на резидентна грижа.  Петков отбеляза, че в България има много деца, които остават на грижата на държавата и семействата по различни причини отказват да се грижат за тях. Според министъра трябва да има развита система за закрила на децата и заедно с всички организации, които работят в тази област, да се намери балансът между участието на родителите, на семейството, което и стратегията признава, че е водещото, и подкрепата, която съответно държавата трябва да предоставя, както и средствата и мерките, с които да го прави.  ", "date": "2019.04.23", "title": "Бисер Петков: Ще преработим стратегията за детето до постигането на приемливи решения "}
{"url": "http://epicenter.bg/article/Nezavarsheni-memoari-na-Prins-izlizat-prez-oktomvri/180974/10/99", "text": "Незавършените мемоари под наслов \"The Beautiful Ones“ на попзвездата Принс, ще бъдат пуснати през октомври.   Петдесет ръкописни страници, които Принс оставя един месец преди смъртта си, ще формират основата на книгата, която е във формата на лексикон на живота му, информира Би Би Си. Тя ще включва и непубликувани снимки и ръкописни текстове, заедно с оригиналния текст на \"Purple Rain“.   Издателите \"Random House“ споделиха, че книгата е \"дълбоко лична\". Принс, който почина през април 2016 г. от инцидентно предозиране с болкоуспокояващото лекарство фентанил, беше една от \"големите три\" суперзвезди на 80-те години, наред с Мадона и Майкъл Джексън.   Той беше целенасочено недостижим от медиите, рядко даваше интервюта и изграждаше собствена митология чрез музика. Но в годината преди смъртта си започна да отпуска гарда, размишлявайки в ефир върху живота и кариерата си по време на солово турне, озаглавено \"Принс: Пиано и микрофон”.   Тези концерти са вдъхновили идеята за мемоарите, които Принс обяви на частно шоу в Манхатън през 2016 година.   \"Започваме от началото – от първите ми спомени - и се надяваме, че ще можем да стигнем чак до Супер Боул\", каза той пред публиката. \"Random House“ описва „The Beautiful Ones“ като \"дълбоко личен разказ за това как Принс Роджърс Нелсън е станал Принс, когото познаваме: история в реално време на дете, което поглъща света около себе си и раждането на личност, художествена визия и живот, преди хитовете и славата, която ще го оформи\".   Мемоарите, които са кръстени на песен в албума \"Purple Rain“, ще включват и въведение от писателя на \"Ню Йоркър“, Дан Пийпънбринг – избран от Принс за негов сътрудник. Резюмето на Пийпънбринг ще засегне неговите срещи със звездата, \"във време, в което Принс е размишлявал дълбоко за това как да разкрие повече от себе си и своите идеи на света, като запази мистерията и мистиката, която толкова внимателно е култивирал\".   Редакторът на книгата, Крис Джаксън, добавя: \"За Принс са изписани милиони думи - книги и статии, есета и критики - но ние сме развълнувани да публикуваме уникалните разсъждения на певеца със собствения му разпален, остроумен и поетичен тон. Неговата смърт е неизмерима загуба, но тази книга е красива почит към живота му.\"   Източник: Канал 3", "date": "2019.04.23", "title": "Незавършени мемоари на Принс излизат през октомври"}
{"url": "http://epicenter.bg/article/Sasho-Dikov-kato-dyado-na-Aleksandar--Nyama-po-shtastliv-chovek-ot-men--/180985/10/0", "text": "„Няма по-щастлив човек от мен! Но, разбира се, това, което ще подаря на бебето Александър, ще е тайна от медиите. Това са лични неща“. Така успелият журналист Сашо Диков се зарадва на новината, че е станал дядо на момченцето Александър.  „Горд съм, че са кръстили бебето на мен. Имам зет като мед. Илиян е талантлив, постигнал е всичко сам, това е много важно. Колкото до сватба, не съм сигурен, че скоро ще има. Те не държат на това“, споделя Сашо.  Роднините на Илиян Любомиров също не можели да си намерят място от щастие. Пернишката му рода е приготвила скъпи армагани за новороденото, писа „България Днес“.  „Аз съм израснал при баба. Там научих някои важни неща – да карам колело по площада, да чета в. „Дума“, като си плюнча пръста и да свалям мацки по стара пернишка рецепта. Ето и самата рецепта: приближава се до най-впечатляващата дама в някой клуб, глътва наведнъж питието й и пита със сластен глас: „Да ти поръчам ли още едно?“, шегува се с родословието си Любомиров.", "date": "2019.04.23", "title": "Сашо Диков като дядо на Александър: Няма по-щастлив човек от мен! "}
{"url": "http://epicenter.bg/article/Melaniya-i-Donald-Tramp-s-grandiozen-publichen-skandal-vav-Florida/180998/10/99", "text": "Мелания и Доналд Тръмп са си спретнали грандиозен публичен скандал, разкри източник на списание People. Края на март, когато президентската двойка, заедно със сина си, е била за уикенда в известен комплекс във Флорида, двамата са били забелязани да се карат в ресторант по време на вечеря.   \"Мелания бе видимо разстроена, като тя и президентът си разменяха реплики без да се притесняват, че вниманието на околните е насочено към тях\", разкри източникът пред изданието. По думите на очевидеца на съседна маса е седяла голямата дъщеря на Доналд Тръмп - Иванка, заедно със съпруга си, но двамата не са се намесили в скандала между президента и първата дама. Каква е причината за публичната караница между двамата така и не става ясно.   \"Бих посъветвала анонимният източник да застане с лицето и името си и тогава да отправя подобни твърдения\", бе коментарът на говорителката на първата дама Мелания Тръмп. Официалният говорител на Белия дом пък отказа, какъвто и да е коментар по темата.   Припомняме ви, че това не е първият случай, когато се говори за проблеми в отношенията между Доналд и Мелания Тръмп. На няколко пъти папараци са улавяли опитите на президента да хване ръката на съпругата си и нейното нежелание това да се случи. Предположенията за криза в брака на известната двойка несъмнено се подклаждат не само от видимо недобрата невербална комуникация между партньорите, но и от изявленията на редица дами, твърдящи че са имали интимни отношения с Тръмп, след като той вече е бил женен за Мелания. Той обаче отрича това да е истина. Източник: woman.bg", "date": "2019.04.23", "title": "Мелания и Доналд Тръмп с грандиозен публичен скандал във Флорида"}
{"url": "http://epicenter.bg/article/-quot-Nova-IRA-quot--poe-otgovornost-za-ubiystvoto-na-zhurnalistkata-Layra-Makkiy/180913/7/0", "text": "В писмо до белфастки вестник организацията \"Нова ИРА\" поема отговорност за убийството на журналистката Лайра Маккий, предаде ДПА, цитирана от БТА.  \"По време на атака срещу врага Лайра Маккий бе трагично убита, докато стоеше до силите на врага\", пише войнствената групировка в писмото си до \"Айриш нюз\". Достоверността на текста е установена чрез разпозната кодова дума.  Бунтовническата групировка изказва \"дълбоки и искрени извинения\" на роднините и близките на Маккий, простреляна смъртоносно в четвъртък вечерта в Лондондери.  \"Нова ИРА\" не признава споразумението от Велики петък 1998 г., което прекрати трийсетгодишната сектанска вражда в Северна Ирландия, отнела живота на над 3600 човека. Бунтовниците се борят за обединена Ирландия, припомни ДПА.", "date": "2019.04.23", "title": "\"Нова ИРА\" пое отговорност за убийството на журналистката Лайра Маккий"}
{"url": "http://epicenter.bg/article/Putin-i-Kim-Chen-un-se-sreshtat-na-25-april-vav-Vladivostok/180915/7/0", "text": "Руският президент Владимир Путин ще се срещне със севернокорейския лидер Ким Чен-ун на 25 април във Владивосток, съобщи руския вестник \"Комерсант\", като се позова на свой анонимен източник.  Според руското издание, разговорът между Путин и Ким ще се проведе на остров Руски в Японско море. Двамата лидери ще се срещнат в кампуса на Далекоизточния федерален университет. След разговора, Владимир Путин ще отпътува за Китай, а Ким Чен-ун ще остане във Владивосток до 26 април, като за него е подготвена културна програма.  До момента от Кремъл не са коментирали официално датата и мястото на историческата среща между двамата лидери. Прессекретарят на Путин - Дмитрий Песков лаконично заяви, че тази информация не се съобщава от съображения за сигурност.  В края на миналата година Ким Чен-ун поздрави с телеграма Владимир Путин по случай 70-ата годишнина от установяването на дипломатически отношения между страните им.  В посланието си севернокорейският лидер отбелязва, че отношенията между двете държави са се развивали въз основа на принципите на взаимно уважение, добросъседство и взаимна полза.  Ким Йо-Чон, сестра на председателя на Държавния съвет на Северна Корея Ким Чен-ун, която заема длъжността заместник-отдел в Централния комитет на Корейската трудова партия, пристигна в понеделник във Владивосток, за да подготви срещата на лидерите на Северна Корея и Русия. Това съобщи във вторник вестник Chosun Ilbo, цитирайки собствени източници, предава TACC. \"На 22 април сутринта Ким Йо-чон отлетя от Пхенян до Владивосток, като пристигна в Русия по-рано от Ким Чен-ун, за да завърши последната подготовка за срещата\", пише вестникът. Според него, във Владивосток, тя се срещна със секретаря на Държавния съвет Ким Чан-сон, който вече се намира във Владивосток.  По-рано бе съобщено, че той посети кампуса на Далекоизточния федерален университет, където, според някои южнокорейски медии, на 25 април ще се проведе среща на върха и където лидерът на Северна Корея и членовете на делегацията ще отседнат. Ким Чан-сон бе забелязан и на жп гарата на Владивосток, където се очаква да пристигне със воя брониран влак Ким Чен-ун на 24 април. Държавната информационната агенция на Северна Корея KCNA съобщи във вторник, че председателят на Държавния съвет на КНДР \"скоро ще посети Русия\", по време на посещението се планират преговори \"между другаря Ким Чен-ун и руския президент\". Агенцията отбеляза, че посещението на лидера на Северна Корея ще се проведе по покана на руския президент Владимир Путин.   Това е първото официално потвърждение в медиите на Северна Корея на планираната среща на лидерите на двете страни. Мястото и времето на срещата на върха не е указано от севернокорейската агенция.  ", "date": "2019.04.23", "title": "Путин и Ким Чен-ун се срещат на 25 април във Владивосток"}
{"url": "http://epicenter.bg/article/Tramp-ne-se-trevozhi--quot-ni-nay-malko-quot--ot-impiychmant/180931/7/0", "text": "  По време на годишното търкаляне на великденски яйца в Белия дом Тръмп беше попитан дали се тревожи от импийчмънт, за което говорят някои либерални демократи. \"Ни най-малко\", отговори той. \"Само особено тежки престъпления и правонарушения могат да доведат до импийчмънт\", заяви също така президентът в Twitter.   \"Такива престъпления не е имало (не е имало сговор, не е имало възпрепятстване (на правосъдието), така че не можете да направите импийчмънт\", каза той и обвини демократите, че те са извършили престъпления.   Тръмп и съпругата му Мелания приветстваха от балкона децата и техните семейства на южната морава на президентската резиденция. Фермери от различни части на САЩ доставиха десетки хиляди яйца за събитието. Президентът им благодари, като каза: \"Аз ги обичам и вярвам, че те също ме обичат.\"   Търкалянето на великденски яйца е най-голямото обществено събитие в Белия дом тази година.   \"Искам да пожелая на всички много щастлив Великден\", каза Тръмп, приветствайки събралото се множество. После президентът наду свирка, давайки начало на търкалянето на сварените яйца с дървени лъжици - една от многото прояви, организирани за над 30 000 деца и възрастни през целия ден в Белия дом.   Източник: Канал 3", "date": "2019.04.23", "title": "Тръмп не се тревожи \"ни най-малко\" от импийчмънт"}
{"url": "http://epicenter.bg/article/Zhertvite-v-Shri-Lanka-sa-veche-310--dnes-e-den-na-natsionalen-traur/180938/7/0", "text": "Днес в Шри Ланка цялата островна нация започна деня с три минутно мълчание, за да отдаде почит на близо 310 души, убити в бомбените нападения в неделя.  Страната е в режим на извънредно положение, а днешният ден е обявен от властите за ден на национален траур, съобщи АФП, цитирана от Канал 3.  Националните флагове бяха спуснати наполовина, магазините за алкохол бяха затворени, а радиостанциите и телевизионните канали се очаква да излъчват само траурна музика.  Започна и първото масово погребение на жертвите на злодейското престъпление в църквата \"Св. Себастиан\" в Негомбо, град северно от Коломбо.  В страната е въведено извънредно положение, като до този момент полицията е арестувала 40 заподозрени за неделния терор. Правителството обвинява за атентатите местната ислямистка групировка NTJ, която до този момент се е изявила само във вандалски прояви срещу будистки статуи. Досега нито NTJ, нито която и да е друга групировка е поела отговорност за бомбените взривове в неделя.  Властите блокираха достъпа до социалните мрежи след взривовете. ", "date": "2019.04.23", "title": "Жертвите в Шри Ланка са вече 310, днес е ден на национален траур"}
{"url": "http://epicenter.bg/article/Leonid-Kravchuk-posavetva-Zelenskiy-da-svali-blokadata-na-Krim-/180940/7/0", "text": "Бившият украински президент Леонид Кравчук посъветва Владимир Зеленский, да промени държавната политика по отношение на Крим.  В интервю за РИА Новости, политикът отбеляза, че Киев е малко вероятно да се съгласи да признае полуострова за руски. Според него обаче е необходимо да се установят \"човешки\" отношения с кримчаните.  С развитието и задълбочаването на отношенията между Украйна и Крим постепенно ще бъде възможно да се стигне до \"правилните заключения\", добави Кравчук.  Преди присъединяването 85% от нуждите на Крим от прясна вода и 90% от доставките на електроенергия бяха задоволявани от Украйна. След референдума през 2014 г. Киев организира блокада на полуострова, спирайки снабдяването с вода и лишавайки жителите на Крим от електроснабдяване.  Сега регионът създаде собствено електроснабдяване, по-специално Балаклавска ТЕЦ и Таврическа ТЕЦ, които работят на пълна мощност.  Проблемът с водоснабдяването беше решен чрез разработване на нови артезиански кладенци, както и чрез прехвърляне на вода по река Биюк-Карасу и по протежение на канала на изток от Крим.  Южните и централните райони са снабдени с вода от естествени водоеми.  ", "date": "2019.04.23", "title": "Леонид Кравчук посъветва Зеленский да свали блокадата на Крим "}
{"url": "http://epicenter.bg/article/FBR-e-imalo-danni-za-byagstvo-na-Adolf-Hitler-v-Arzhentina/180947/7/0", "text": "Федералното бюро за разследване (ФБР) е разполагало с данни за това, че Адолф Хитлер след края на Втората световна война е избягал в Аржентина, предаде РИА Новости, цитирана от Новини.бг Американската специална служба е получила писмо с твърдение, че фюрерът и още шестима негови приближени са живеели тихо и спокойно в ранчо, което е било разположено в северната част на латиноамериканската държава. Документът е бил датиран с 21 септември 1945 г. - тоест приблизително четири месеца след официалната дата на смъртта на Хитлер и съпругата му Ева Браун (30 април 1945 г.). Тогавашният директор на ФБР Едгар Хувър обаче е преценил, че информацията не била достатъчна за започване на операция по издирването на Хитлер и другите нацисти.  До разкритието на документа се е стигнало след като ФБР е решило да разсекрети част от архивите си.", "date": "2019.04.23", "title": "ФБР е имало данни за бягство на Адолф Хитлер в Аржентина"}
{"url": "http://epicenter.bg/article/Sadii-ot-Okrazhniya-sad-v-Kiev-podadoha-isk-sreshtu-Poroshenko--obvinyavat-go-v-natisk-/180952/7/0", "text": "Съдиите от Окръжния административен съд на Киев, които са взимали решението за денационализация на Приватбанк, са се обърнали към Генералната прокуратура и Държавното бюро за разследване с иск срещу действащия държавен глава Петро Поршенко, директора на Националната банка и министъра на правосъдието, обвинявайки ги в намеса и натиск, се съобщава във вторник на сайта на съда, предават ТАСС и Агенция \"Фокус\".  „Съдиите от колегията, взела решение по делото за национализация на Приватбанк, се обърнаха към председателя на Висшия съдебен съвет със заявление за намеса в тяхната дейност, както и към ръководството на Генералната прокуратура на Украйна и Държавното бюро за разследвания със заявление за извършено наказателно закононарушение, което подлежи на разглеждане в съответствие с изискванията на Наказателно-процесуалния кодекс на Украйна. Конкретно, съдиите искат да се започне досъдебно производство по отношение на държавния глава, министъра на правосъдието и председателя на НБУ чрез внасяне на съответните сведения в Единния регистър за досъдебни решения, в резултат от което виновните лица да бъдат привлечени към наказателна отговорност“, се казва в текста.  Както отбелязват съдиите, заявленията на „ръководството на държавата, коментирайки тяхното решение да признаят за незаконна национализацията на Приватбанк, правиха заявления, които са директна заплаха за съдебната система на Украйна и посегателство над нейната независимост и безпристрастие“.  ", "date": "2019.04.23", "title": "Съдии от Окръжния съд в Киев подадоха иск срещу Порошенко, обвиняват го в натиск "}
{"url": "http://epicenter.bg/article/Manfred-Veber-obeshta-da-spre--quot-Severen-potok-2-quot--ako-stane-predsedatel-na-EK/180964/7/0", "text": "Манфред Вебер, който е водещият кандидат на Европейската народна партия за председател на следващата Европейска комисия, обеща да блокира строителството на газопровода \"Северен поток 2\", ако бъде избран.  Той твърди, че проектът противоречи на европейските интереси, защото увеличава зависимостта на Европа от руските енергийни суровини.  \"Като ръководител на Европейската комисия ще използвам всички норми и закони, за да блокирам \"Северен поток 2\", заяви политикът в интервю за в. \"Полска таймс\", цитиран от БТА.  По думите му през 2019 г. най-важното за Европа е единството и способността за намиране на компромиси.  \"При нас има твърде много национализъм и егоизъм. Като основен кандидат за поста председател на ЕК от ЕНП искам да издигна мостове между Изтока и Запада на Европа\", посочи Вебер. ", "date": "2019.04.23", "title": "Манфред Вебер обеща да спре \"Северен поток-2\", ако стане председател на ЕК"}
{"url": "http://epicenter.bg/article/Mitsotakis--Shte-blokirame-evropeyskata-perspektiva-na-Skopie--ako-go-iziskvat-natsionalnite-ni-interesi/180966/7/51", "text": "„Ще се борим да подкрепим името и марката Македония, истинската Македония, бих казал дори, автентичната Македония. На английски това би звучало като real Macedonia, това е нашата Македония.“ Това заяви председателят на основната гръцка опозиционна партия \"Нова демокрация\" Кириакос Мицотакис в интервю пред гръцката телевизия „Алфа“, в което обясни още, че неговата партия ще започне комуникационна кампания „подкрепа за Македония“, предава скопското електронно издание „Република“, цитирано от Агенция \"Фокус\".  Мицотакис подчерта също, че това се отнася не само за стоките и търговските марки, но и за европейската перспектива на съседната страна, като повтори, че Атина има право да я блокира, не априори, а само „ако това служи на националните ни интереси“ и още веднъж увери, че ще направи всичко възможно, за да минимизира „негативните последици“ от Преспанския договор.  \"Ще се борим, за по-интензивното рекламиране на уникалността на Македония. Нека дам един пример: в рамките на няколко месеца Музеят Вергина ще бъде официално открит. Наистина бих искал това да бъде чудесна възможност за нас да представим на целия свят размера на македонската цивилизация. С други думи, в рамките на споразумението ще защитаваме националните си интереси по отношение на интеграционния курс на съседната страна. Много съм наясно с това. Гърция държи, за всяка глава, която се отваря и затваря, възможността да блокира процеса на интеграция, ако се прецени, не казвам априори, а казвам в случай, че се прецени, че нещо не обслужва националните ни интереси\", казва Мицотакис, чиято партия „Нова Демокрация“ поддържа стабилна преднина от 10% пред СИРИЗА в анкетите за предстоящите най-късно през есента парламентарни избори в Гърция.  По отношение на Преспанския договор, лидерът на опозицията повтори, че те са направили всичко възможно, за да не бъде ратифицирано споразумението в парламента и че очаква от Ципрас и неговите депутати да дадат обяснения на гражданите от Северна Гърция. Мицотакис „сериозно се съмнява, че ще могат да ги убедят.  „Наистина бих искал, ако СИРИЗА може, а тя не може, да организира дискусия и по някакъв начин да обясни най-накрая на македонците, на всички гърци, защо това споразумение е добро“, каза той.  „На основния аргумент, защо дадохме език, идентичност и националност, господин Ципрас никога не отговори. Защо трябваше днес да им дадем възможност на нашите съседи да се наричат само македонци, да говорят македонски език, който не го признава дори България?“, коментира лидерът на Нова Демокрация.  ", "date": "2019.04.23", "title": "Мицотакис: Защо дадохме право на съседите на \"македонски език\", който дори България не признава?"}
{"url": "http://epicenter.bg/article/-Islyamska-darzhava--poe-otgovornostta-za-atentatite-v-Shri-Lanka/180970/7/0", "text": "Терористичната групировка „Ислямска държава“ във вторник пое отговорността за серията бомбени атентати в Шри Ланка, в резултат от които загинаха повече от 320 души, а пострадаха още стотици, предава AFP. „Тези, които проведоха атаката срещу членове на коалицията начело със САЩ и християните в Шри Ланка завчера, са бойци на „Ислямска държава“, се казва в съобщение, публикувано от официалната агенция на групировката „Амак“.   Междувременно броят на загиналите в резултат от взривовете в Шри Ланка се увеличи до 321 души, а повече от 520 души са пострадали, съобщават местните медии, като се позовават на министъра на средствата за масова информация на страната, предава РИА Новости. В неделя в Шри Ланка избухнаха серия от взривове: първите шест бяха в Коломбо, Негомбо и Батикалоа, седмият е в Дехивале в западната част на острова, а осмата в предградията на Коломбо. Правозащитните органи са обезвредили още една бомба на пътя, водещ към международното летище Бандаранайка. Полицията вече е задържала 40 заподозрени за участие в терористичните актове. 23 април е обявен за ден на траур за загиналите.    ", "date": "2019.04.23", "title": "„Ислямска държава“ пое отговорността за атентатите в Шри Ланка"}
{"url": "http://epicenter.bg/article/Kralitsa-Elizabet-pokani-Tramp-na-ofitsialna-vizita-na-Ostrova-/180980/7/0", "text": "Президентът на САЩ Доналд Тръмп ще пристигне на визита във Великобритания между 3 и 5 юни по покана на кралица Елизабет II, като в хода на държавното посещение ще разговаря и с премиера Тереза Мей, предават AFP и Агенция \"Фокус\".  „Президентът на Съединените американски щати Доналд Тръмп и госпожа Мелания Тръмп приеха поканата на Нейно Величество Кралицата да дойдат на държавна визита в Обединеното кралство от 3 юни до 5 юни 2019 година“, заявиха от Бъкингамския дворец чрез съобщение до медиите.  ", "date": "2019.04.23", "title": "Кралица Елизабет покани Тръмп на официална визита на Острова "}
{"url": "http://epicenter.bg/article/Kitay-demonstrira-nay-modernite-si-korabi-v-golyam-voennomorski-parad/180982/7/0", "text": "Китай показа най-новите и модерни военни кораби, с които разполага на грандиозен парад, съобщи БТВ.  Събитието е по случай 70-ата годишнина от основаването на китайския флот. В него взе участие и президентът на страната Си Дзинпин.  На парада бяха демонстрирани 32 бойни плавателни съда, като сред тях се открояваха последни модели на атомни подводници. Демонстрацията се състоя на в акваторията на Жълто море край пристанище Циндао в източната крайбрежна провинция Шандун.  За първи път беше показан най-новият ескадрен миноносец „Нанчан”, способен да изпълнява автономни задачи на близки и далечни разстояния.  Бойният кораб впечатлява със своите размери – той е дълъг 180 метра и с водоизместимост около 13 000 тона. Снабден е с универсални вертикални пускови установки и може да носи на борда си над 100 ракети от различни класове.  В парада участваха също представители на кораби разрушители от трето поколение, миноносци, десантни и снабдително-подсигуряващи кораби.  Във въздушната част на парада бяха демонстрирани и 39 бойни самолета от различни модели.  ", "date": "2019.04.23", "title": "Китай демонстрира най-модерните си кораби в мащабен военноморски парад"}
{"url": "http://epicenter.bg/article/Tramp-poiska--quot-Nyu-York-tayms-quot--da-mu-se-izvini-na-kolene/180987/7/0", "text": "  \"Интересно, ще ми се извини ли \"Ню Йорк Таймс\" за втори път, както го направи по време на   година? Но този път ще им се наложи да паднат на колене и да молят прошка - те наистина са врагове на народа!\", написа президентът в Туитър. \r\n \r\n \r\n \r\n   \r\n Той не уточни кой точно материал във вестника е предизвикал неговия гняв. Вчера там бе публикувана статия на коментатора на вестника Пол Кругман, който за пореден път обвини Тръмп, че се е опитвал да пречи на разследването за предполагаемата намеса на Русия в президентските избори в САЩ през 2016 г., както и цялата Републиканска партия - в липса на вяра в американските ценности. Според Тръмп, Кругман, \"както и самият Ню Йорк таймс\", е загубил всякакво доверие заради лъжливите си и некоректни забележки\". \"Той е обладан от ненавист\", написа президентът в друг пост в Туитър. \r\n \r\n \r\n \r\n", "date": "2019.04.23", "title": "Тръмп поиска \"Ню Йорк таймс\" да му се извини на колене"}
{"url": "http://epicenter.bg/article/Eto-go-luksozniyat-imot-v-Bevarli-hils--kupen-ot-balgarin--Snimki-/180992/7/0", "text": "Тази сутрин стана ясно, че огромно имение, разположено в Бевърли хилс, е било продадено за колосалната сума от 34 640 000 долара. Любопитното около огромната сделка, че предполагаемият купувач на луксозния имот е българин!    Това е теза на списание \"Вариейти\", според което следите, които водят към забуления в мистерия нов собственик са следните - първо, изглежда очевидно, че купувачът е чужденец; второ имението е придобито от юридическо лице, свързано с Христо Йорданов Христов; трето, това или един изтъкнат търговец на оръжие от България, или негов едноименик. Който и да е новият собственик на имота, то едно е ясно със сигурност, купувачът ще се \"къпе\" в лукс. Огромното имение разполага с изкуствен електронно регулиран водопад, седем спални, няколко бани, напълно оборудван киносалон, 9 акра градинска площ и открит басейн с олимпийски размери.  Снимки на имението може да видите в ГАЛЕРИЯТА!   \"Варайъти\" описва и историята на имота с площ 9 акра (3,64 декара). Сградата с 1325 кв. метра застроена площ и седем спални е завършена през 2014 г. при собственици бивш израелски военен и съдружници. ", "date": "2019.04.23", "title": "Ето го луксозният имот в Бевърли хилс, купен от българин (Снимки)"}
{"url": "http://epicenter.bg/article/Avstriyski-politik-podade-ostavka-zaradi-stihotvorenie--v-koeto-sravnyava-migrantite-s-plahove/181005/7/0", "text": "Австрийският вицеканцлер Хайнц-Кристиан Щрахе обяви днес, че представител на партията му ще подаде оставка, след като написа стихотворение, сравняващо мигрантите с плъхове. Случаят предизвика големи критики и разгневи канцлера Себастиан Курц, предаде Асошиейтед прес.   \r\n Щрахе заяви, че Кристиан Шилхер ще напусне антиимигрантската Австрийска партия на свободата и ще подаде оставка като заместник-кмет на град Браунау на Ин, съобщава агенция АПА. Градът, който се намира на границата с Германия, е родното място на Адолф Хитлер. \r\n   \r\n Краткото стихотворение със заглавие \"Градският плъх\" излезе в местно издание на Австрийската партия на свободата в Браунау. Стихотворението съдържа предупреждение за смесването на различни култури и предизвика сериозни критики от левоцентристката опозиция. \r\n   \r\n Вчера Курц, консерватор, който управлява Австрия от края на 2017 г. в коалиция с Австрийската партия на свободата, поиска областната структура на партията в провинция Горна Австрия да се разграничи от стихотворението. Той заяви, че \"изборът на думите в стихотворението е отблъскващ, нехуманен и дълбоко расистки\". \r\n   \r\n След това Ервин Шрайнер, високопоставен представител на областната организация на партията, заяви, че \"алегорията за плъха и човека е исторически обременена и е толкова безвкусна, че трябва да бъде отхвърлена\". Шрайнер заяви, че фактът, че самият автор е писал от гледната точка на плъх \"не прави нещата кой знае колко по-добри\", но добави, че стихотворението представлява \"в крайна сметка неуспешен опит да се вземе отношение по сериозна тема в стихотворна форма\". \r\n   \r\n В стихотворението се казва: \"Точно както ние живеем тук долу, другите плъхове, които (са дошли) като гости или мигранти, включително тези, които не познавахме, трябва да споделят начина ни на живот! Или бързо да се махат оттук!\". \r\n", "date": "2019.04.23", "title": "Австрийски политик подаде оставка заради стихотворение, в което сравнява мигрантите с плъхове"}
{"url": "http://epicenter.bg/article/Vizhte-teroristite-ot-Shri-Lanka-/181006/7/0", "text": "”Ислямска държава” публикува снимка, която според терористичната организация показва седемте атентатори самоубийци в Шри Ланка, информира ”Таймс ъв Израел”. На снимката се виждат седем мъже един до друг, а зад тях флагът на групировката. Предполага се, че е направена преди атаките.  По-рано \"Ислямска държава\" пое отговорност за атаките в Коломбо, при които загинаха повече от 320 души, а над 500 пострадаха. Властите обвиняват National Thowheed Jamath (Нешънъл Таухид Джамаат) и Jammiyathul Millathu Ibrahim за терора.", "date": "2019.04.23", "title": "Вижте терористите от Шри Ланка "}
{"url": "http://epicenter.bg/article/Prezidentat-Petar-Stoyanov-i-knyaginya-Miriam-de-Ungriya-vrachiha-Nagradata--Stoyan-Kambarev--/180989/6/0", "text": "На 17- ти април във Военния клуб на изискана, стилна и вълнуваща официална церемония, бяха връчени Наградите за изкуство на Фондация „Стоян Камбарев” 2019 и първата Награда за кино 355.      в конкуренция с още петима млади творци от различни сфери. Името на победителя обяви НЦВ  , официален гост на Церемонията. Почетният председател на фондация “Стоян Камбарев” ,   , след силна и емоционална реч, връчи на Димитър уникалната статуетка на художника Кольо Карамфилов.   Церемонията, изградена като мултимедиен спектакъл с музика и кино, за поредна година бе водена от култовия журналист и приятел на Фондацията  . Музикалните звезди на фондацията – със солист Прекрасната   , носител на Голямата награда за 2017 година, в компанията на виолистката Илина Илиева и акордеониста Геоги Величков, изпълниха класиката „O mio babbino mio“, заобиколени от прекрасните балеринки на Маша Илиева.Зареждащи музикални изпълнения към публиката отправиха специалният гост от британския X FACTOR невероятната  ,    Непосредствено преди кулминацията на вечерта бе връчена и първата Награда за Кино 355. По случай своя 10-ти юбилей, Фондацията предизвика младите кино творци с нова Награда За Кино 355. Професионално международно жури  избра 3-та финалисти, които заснеха свои  5- минутен игрален филм само за 5 дни. Това бяха  , и . Статуетката и 10 000 лв. под формата на парични средства и услуги за продуциране на следващия му филм от Фондацията и нейните партньори NOVA Film, UFO Film and Television Studio и ARS Digital Studio грабна  . Носителят на първата Награда За Кино 355 бе избран интерактивно от публиката, на живо, по време на Галата и получи своя приз лично от членовете на международното жури  ,един от най – известните кастинг директори в света, и продуцентите    и  .   Преди да покани на сцената    и  , председателят на УС на Фондацията   се обърна с вълнуващи думи към гостите и младите таланти:     Освен бронзовата статуетка и парична премия от     получи и няколко сериозни специални награди: Биляна Петринска, една от примите на Народния театър му връчи ваучер за участие в мастър клас на английски език на АМAW - номер едно актьорско студио в Холивуд и Лондон. Тази награда e предоставена от актьора  , който гради сериозна кино кариера в чужбина. Госпожа  - консултант в сферата на международното кино пък изненада младия актьор с  покана да бъде Специален гост на 14-то издание на „FESTA DEL CINEMA DI ROMA“ през м. Октомври 2019 г в Рим, където Димитър ще има възможността да се срещне с много световни звезди и да се потопи в атмосферата на голямото кино. Номинацията му бе връчена от заместник министъра на културата  иедин от верните приятелите на Фондацията - уважавания меценат и издател госпожа от името на най- новия партньор на фондацията ВИВАКОМ.   Специалната награда за изкуство на официалния партньор на събитието УниКредит Булбанк бе връчена по традиция от главния изпълнителен директор и председател на УС – банкера  , който е и почетен член на Фондацията. Красивата стъклена пластика получи художникът и визуален артист  , която бе много развълнувана да научи, че ще реализира своя самостоятелна изложба с издаване на луксозен двуезичен каталог в пространството за съвременно изкуство „УниКредит Студио“. Номинацията на Дени бе връчена от   - изпълнителен директор на АУРУБИС БЪЛГАРИЯ – водещият немски инвеститор у нас, основен партньор на Фондацията и едно от знаковите лица на БНТ-  , който е част от приятелския кръг на Фондацията и един от водещите на Церемонията през годините. Деница получи и специална награда  от    собственик на галерия и арт депо „Червената Точка“  както и финансова подкрепа за следващата си арт инсталация от известния колекционер и меценат който от години цени младите художници на Фондацията     Театралният режисьор    получи номинацията си от Президента и почетен член на Фондация „Стоян Камбарев“   и очарователната му съпруга  , които се обърнаха с изключително топли думи към всички млади таланти, оценявайки сериозната работа на Фондацията. Първата специална награда за Петър дойде от  , а именно реализация на спектакъл на сцената на общински театър „Възраждане“ през следващия театрален сезон. Кметът сподели, че за нея най- ценното в мисията на Фондацията е, че осъществява конкретни творчески проекти на младите таланти. Младият творец бе изненадан и от новината, че Фондация „Стоян Камбарев“ се ангажира с официалната премиера и промоция на следващата му книга.   Сред номинираните тази година бе и едва 15 – годишната виртуозна перкусионистка  чиято номинация бе връчена от   - изпълнителен директор на лидера в българския морски транспорт и логистика Бон Марин Холдинг – генерален партньор на събитието за трета поредна година. Специалните награди на  талантливата Сара бяха обявени от дивата на българската поп музика - неповторимата   и световно признатия диригент - явлението    Маестро Камджалов обяви, че Сара Чакърова ще вземе участие в грандиозен съвместен проект на Фондация „Стоян Камбарев“ и Фондация \"Йордан Камджалов\"“, Водещият Ники Кънчев сюрпризира Сара  с участие  в концерт с  камерен ансамбъл „Софийски солисти“, по официална покана на диригента проф.  . Гостите на церемонията имаха възможността да видят на живо таланта на младата перкусионистка, която се изяви с вдъхновяващо изпълнение.   Петата номинация за полет в изкуството бе връчена на оператора   .Той получи плакета и грамотата си от очарователната   - собственик и изпълнителен директор на енергийния лидер Енекод АД – основен партньор на Фондация „Стоян Камбарев“ за втора поредна годинаи човекът-култура- медийния експерт и един от създателите на Фондацията  . Специална награда  получи и от американския продуцент   от UFO Film and Television Studios, който за поредна година подкрепи младите български кинаджии на Фондацията и обяви, че   получават безвъзмездно два снимачни дни с ползване на техника, реквизит, гардероб и декори по избор в модерното кино студио. Черешката на изненадите за младия оператор дойде от почетния гост на Фондацията –легендарния  , 33 години президент на Туенти Сенчъри Фокс Италия, който във своята впечатляваща кариера е работил върху филми като Титаник, Аватар, Стар Уорс, Ледена епоха и много други кино шедьоври. Господин Де Сантис зарадва Теодор с уникална възможност да стане член на Италианското кинематографично дружество  и да получи шанса за стаж при някои от големите световни оператори и режисьори, изцяло на разноски на Чинечита  и Фондацията.   Освен специални индивидуални награди, всички номинирани млади творци получиха още много подаръци и комплименти от партньорите на Церемонията, луксозни смартфони и таблети от VIVACOM, високотехнологични подаръци от БонМарин, тридневни творчески уъркшопи на топ дестинации, предоставени от Прайм Дивелъпмънт, подаръци от Уилкинсън СУОРД, Технополис, Катаржина Естейт, МЕРСИ, ядки Rois и медийните партньори на Фондацията - списанията ЕВА, Артизанин и двуезичното Елисиум!   На незабравимото събитие присъстваха стотици гости, партньори и приятели на Фондация „Стоян Камбарев“. Сред официалните лица, освен президентите   в компания на очарователните си съпруги, вицепремиерът  , заместник министъра на културата   , кметът на град София  , , НЦВ.  , НВ принцът на Гана  заместник-кметът на Столична община  , семейство   и  , банкерката  , представители на международни мисии, както и много други популярни личности от културния и обществения ни живот, като  , кино режисьорът   ,   и  ,  , адвокат  , бизнесмените   и    много други По време на официалната церемония се проведе благотворителен търг с водещ мецената и приятел на Фондацията Игор Марковски. Сред експонантите бяха картини на младите художници на Фондацията, предварително откупени от нея. Сред най-актвните участници в търга бяха бизнесмена Драгомир Трухчев и госпожа Нели Симеонова от партньора на Фондацията VIP Security, както и адвокат Биляна Тончева и Елена Андерсон от новата телевизия БЪЛГАРЕ. НВЦ   предостави за благородната кауза на Фондацията златно бижу от своята дизайнерска колекция, което бе закупено при оспорвано надаване от госпожа Нели Беширова.  Събраните средства от откупки ще се използват за осъществяване на новите проекти на талантите на Фондация „Стоян Камбарев“.    е част от Календара на културните събития на Столична община за 2019 г и се осъществява с официалната подкрепа на  , заедно с официалното партньорство на УниКредит Булбанк и БОН МАРИН, основната подкрепа на АУРУБИС България, VIVACOM, ЕНЕКОД АД, Wilkinson Sword и благодарение на НДФ “13  века България”, VON POLL Real Estate Bulgaria, PRODERMA, Технополис, винарска изба Катaржина Естейт, Prime Development, Red Devil Catering, Сладкарници “Неделя”, DEVIN, Merci, ядки Rois VolkVision, New Events Vision, VIP Security, Активист 38 и счетоводна къща РАН-Р. Дизайнер на Галата бе София Борисова. Продуцент е NOVA film – компанията на Деси Тенекеджиева    на Фондация  Стоян Камбарев” и на събитието са БНТ, Дарик радио, DIR.bg, Code Fashion TV, Impressio.dir.bg, Shash.bg, Epicenter.bg, вестник „24 часа“ и списанията EVA, GRAZIA, и Артизанин.", "date": "2019.04.23", "title": "Президентът Петър Стоянов и княгиня Мириам де Унгрия връчиха Наградата „Стоян Камбарев” "}
{"url": "http://epicenter.bg/article/Panko-Anchev-za-Ivan-Granitski--Zashtitnik-na-narodniya-duh-i-balgarskoto-slovo-/181002/6/0", "text": "  Време да осъзнаем реалността и да започнем да я променяме.Колкото повече се разпада и профанира литературата, подчинена в една своя значителна част на естетиката на неолиберализма, т. е. на постмодернизма, толкова повече тя фетишизира произвеждащия я постмодернист.   Това не е писател в традиционния му вид на обществено значима фигура, влияеща както с написаното си слово, така и с обществената си позиция, поведение в живота, участие в делата на народа, а като, както се изразяват същите тези постмодернисти, „автор на текстове”.   Писателят бива изваждан отначало насила, но после по негова воля, от средата, в която живее и върху която е призван да въздейства, за да се затвори в произволно струпани върху „текста” думи, за които сам той твърди, че са неспособни да изразяват не само обществените идеи, настроения и нагласи, начина на мислене на нацията, но и личното му съзнание. Защото езикът бил несъвършен. Поради това и този текст „се затваря” в себе си; неговото четене също е „затворено”, извън социалния му смисъл (ако има такъв, разбира се). Затова и няма традиции, исторически ценности, йерархия на ценности.  Изправени сме пред парадокс, с който аз поне не мога да свикна: писателят е понижен до равнището на „автор”, творчеството и изкуството – до писане, а сътвореното от него – до текст. И толкова. Макар че се произвеждат неколцина измежду тази гмеж от „кандидати на славата” на „елит”, на когото се кланят и на когото плащат, за да бъде винаги готов да се показва на „читателите” си и да ги убеждава, че писател е този, чиито книги се продават и от които той получава високи за българската действителност хонорари. И нищо повече.  Но когато творчеството е най-обикновено „писане” и постигането на писателското майсторство е възможно чрез „курсове по творческо писане”, а самият писател пише за пазара, за да продава книгите и себе си, всичко се опошлява и се превръща в най-обикновена стока.  Има обаче и друга литература и друга култура, която гласно или негласно се противи на тези разбирания. Опитват се да я обезличат, маргинализират и унищожат. Но, слава Богу, още не са успели да сторят това злодеяние.  Докога обаче ще се правим, че не забелязваме, че днес има две литератури. Две култури също. Те не са разделени класово, а естетически и по начина на тяхното социално мислене. Противопоставянето им е, от една страна, в полето на националното, глобалното и „всичко е позволено”, а от дуга, на нравствеността, морала, традицията, националния дух и социалната справедливост.  Наличието на две култури, което дава основание на постмодернистите да отричат съществуването на единна национална култура, е един от знаците на всеобщия упадък и за разрушаването на националната и социалната държава, на езика, морала и дори икономиката. То е несъмнен симптом за социалния тумор, поразил българската социална действителност и обрекъл я на летален изход.   Когато в една национална култура битуват две култури и те не се основават на класови различия, а буквално воюват за или против нацията, националната държава, единния национален културен процес, „европейските ценности”, политкоректността, допустимата намеса на човека в сътворяването и развитието на живота, същността на човешката личност, това означава, че са настъпили дълбоки разделения, подринати са основите на човешкото съществуване и е заплашен самият живот.  Постмодернистката култура днес е придобила надмощие и практически се е наложила като господстваща в българската обществена реалност, поощрявана е и е охранявана от държавата. Това стана и продължава да става, няма защо да го премълчаваме, с бездействието на „другата култура”.  Казах: бездействие, но не всички нейни представители се стъписаха и примириха със заколението, на което бяха обречени.  Ето го един от тези, които не само отказа да се подчини на „поднебесните духове на злобата”, но мобилизира собствените си сили, за да увлече малцината държащи се все още на крака пред помитащата стихия и ги поведе в дълъг поход из цялата страна. Поведе ги, за да говорят истината, да отварят очите на хората, да разобличават лъжата и показват истината.   Той буквално спаси десетки български писатели от творческа смърт и безрадостно съществуване, издавайки им книги и възвръщайки надеждите им в собствените сили и в необходимостта да продължат да пресъздават със словото си живота и съдбата на народа.   Без него те щяха са имат съвсем друга съдба, а с тяхната друга съдба литературата и културата ни едва ли щяха да са още живи. Почти всички са по-възрастни от него, с по-голям опит, видели са и знаят повече от него; сигурно са и по-заети, с повече грижи и задължения, та дори и с много повече болести, но чуха неговата огнена парола „Отечеството е в опасност”, послушаха го и му повярваха. И го последваха. Защото „отечеството наистина е в опасност”!  Повярваха му и го последваха не от корист или личен интерес – както се мъчат някои да ги унизят, за да омаловажат стореното от Иван Гранитски.  Аз не търся големи думи, защото не изпитвам нужда да преувеличавам. Аз казвам истината и мнозина знаят, че съм прав, защото принадлежат към този кръг, за който говоря. Те по-добре от мене могат да разкажат как из градове и села са ги слушали и как са им били благодарни, че са ги посетили и са им отворили очите за истините, които медиите и пропагандата крие или изопачава. Не знам дали има все още населено място в отечеството ни, което да не е било заразено от духовната сила на истината, която групите на Иван Гранитски (наричани находчиво „хвърковати чети”) е носила и разпространявала.  Можем ли да изчислим каква духовна и физическа енергия е необходима за пътуванията, срещите, говоренето, организацията, популяризирането им, увещаванията, разборите и анализите след това, плановете за бъдещето?   Нека прибавим към тях книгоиздателската работа, нейната организация и обезпечаване със средства, разпространението, безбройните премиери, словата на тях, ръкостисканията, прегръдките, добрите думи и сдържането на лошите. Как да ги измерим. За такива неща няма мерки, нито формули, нито дори съчувствия и разбиране.   Това е труд, но особен, рядък, защото и способностите, силите, времето, енергията са особени.   Кой би се наел да замести Иван и да се съгласи да прекара поне един ден в неговия режим на движение, говорене, пътувания? Но като преди това е прекарал безсънна нощ в безпокойство и тревоги.  За да си такъв, трябва да си приел трудовете си за служение на кауза – не за пари, богатства и охолство, а за да не позволяваш „поднебесните духове на злобата” да тровят живота ни и да убиват нацията и културата. Такова служение изисква материални средства, ала е безкористно, защото тези средства не са за лично ползване, а за успеха на делото.   Иван Гранитски се е обрекъл на това дело и му служи цял живот. Без него всичкие ние щяхме да бъде не само по-бедни и немощни, но и бездуховни, обезкуражени, объркани, отчаяни. А той ни даде сила и съзнание за смисъла на борбата срещу „поднебесните духове на злобата” и сам оглави тази борба.  Поетът, критикът и публицистът, събрани в неговата личност и дух, сега са в годините на творческата зрелост. Затова и книгите на Иван са ярки, богати на смисъл и съдържание, художествено значими, неповторими.   Изкушавам се да напомня, че съм автор на послесловите към две от книгите, които тази вечер честваме. Каквото кажа тук за тях, то ще е повторение на написаното в моите послеслови. Завиждам ви, че сега ще протечете новите стихотворения на Гранитски за първи път. В тях ще откриете огромната му енергия, човешка любов и дълбочина на мисленето, но и майсторство във владеенето на изразните средства, които се въплъщават в делата му, за които говорих преди малко.  Слава Богу, след седмица, на 24 декември Иван Гранитски ще навърши 65 години. Нека се молим Бог да му даде още много и много дълги години живот и здраве и да му помага и съдейства във всичко. Защото пътят на делото е дълъг и има още много да вървим (надявам се заедно), докато стигнем до целта.", "date": "2019.04.23", "title": "Панко Анчев за Иван Гранитски: Защитник на народния дух и българското слово "}
{"url": "http://epicenter.bg/article/Boyan-Angelov--Triumviratat-na-Ivan-Granitski----quot-Strelata-na-vremeto-quot---quot-Zazoryavane-quot---quot-Atlantida-quot--/181003/6/0", "text": "    Между триумф и триумвират съществува сходство и приемам това сходство като начало за моите скромни разсъждения относно три поетични книги на един поет, когото особено ценя и уважавам. Поетът се нарича Иван Гранитски.   1.  Емоционалната стилистика не винаги се подчинява на семантични закономерности. Тя е отделена и от звуците, и от багрите на битието, но хармоничната честота на самовнушението перифразира словесната метафорика в движеща се полифония.   В нея Иван Гранитски определя преодоляването на материалното като необходима подготовка за възприемането на представи, обогатени с причудливи образни съответствия. Заглавието на стихосбирката е алюзия на онази Зенонова дихотомия, която не може да обясни как Херакъл убил орела с отровната си стрела, за да избави прикования Прометей от страданията му. Философът Иван Гранитски знае, че времевият и пространствен континиум е неспособен да даде обяснение на тази апория, затова поетът  Иван Гранитски трансформира устрелената стрела в кръг и разкрива, че                           Изкривената безкрайно стрела на времето е дала и заглавието на така ювелирно концептуализираната стихосбирка, където геометрия, философия,  есхатология и енигматика съжителстват с елегични откровения и монотеистични представи за твореца като демиург на всичко видимо и на всичко невидимо.   Ала стихотворенията-картини са раздвижени аксиоми, които чрез нюанси от всекидневието оцветяват панорамата на парадоксалното безвремие, разхвърляно сред отломъци от горест, съкровения и драматизъм.  Естетическият център в „Стрелата на времето” надмогва привидните граници, разделящи отделните изкуства, чрез словесен инструментариум, който звучи модерно и възвишено.   Освободена от препинателни знаци, поезията на Иван Гранитски се родее с онази съвременна живопис, където фонът, образът, перспективата и алюзията на факта заживяват в необратимо единство.   А читателят е свободен сам да полага багрите, родени чрез матовите отблясъци  на инспирацията, сам да усилва или намалява скоростта на движещите се образи и явления, както и сам да настройва градиента на емоционалните парадокси. Определящо място в книгата са творбите, посветени на български художници. Чрез интуитивни поетически внушения авторът продължава своите тълкувания за пъстробагрени светове, където митологическите парадигми кореспондират с приказни видения.   Думите, макар и да не притежават материализирана оцветеност, чертаят фигуралната инкрустация на граничността между реалност и съновидение.   Иван Гранитски чрез своите лирически звукописи извайва умозрителната насоченост на лирическата емоция, извисявайки поезията до статуя, сътворена от „сълзите на Девата пречиста”, която в юлската жега  кара лалугерите да пеят, заслушани в крехките дихания на гущерче, мравка и други дребни твари. И ако обобщим споделеното досега, можем да констатираме, че „Стрелата на времето” е книга, с която Иван Гранитски разширява периметъра на своите търсения в сферите на възвишената логическа образност.  2.   Стихотворението „Преходност“ е знаково за вникването в тези причудливи комбинации от образи, възприятия, усещания и послания.  Поетът не се ограничава в изображението на днешните социални колизии, макар те да не остават извън неговото вътрешно зрение.   Той заклеймява всяка несправедливост над човешката личност, всяка неглижираност на властниците към народа, който те с нескрито презрение наричат електорат. Но търсейки хармония в природата на всекидневието, той не остава блед констататор на злото, което броди безпрепятствено сред нас.   И този невъздържан гняв избликва в стихове като „Голтак“, „Село“ или „Етюд“. Гранитски приема жестокостта като еманация на злодейството и намира нейни изражения дори в света на въображението, където „...птицеловец/ мрежа хищна е приготвил/ Залисани в дует любовен/ сойките злодеят ще прикотви...“. Стихосбирката „Зазоряване“ преодолява някои максими, останали до днес като неподвластни на времето. Една от тях е, че смъртта представлява последно убежище за душата. Поетът Иван Гранитски ни учи как да преодоляваме страха от физическата смърт без назидателни пропедевтики, без старомодна дидактика и без въвличане в бездната от познати религиозни утопии.   Човешката душа притежава неотменимата способност да пътува през вековете и пространството, да реинкарнира и съхранява паметта със средствата на мнемоническото изкуство. И един от примерите за това е поемата „Залмоксис“, посветена на проф. Иван Маразов. Богът и цар на тракийското племе гети Залмоксис бил като малък роб на остров Самос – родината на Питагор.   От великия елински философ узнал тайните на безсмъртието и наследил идеите за безгрничното битие на душата. Когато се върнал в родните си земи, той проповядвал това учение и го свързал органически с идеите на орфизма. Иван Гранитски успява да предаде по чудесен начин тази красива история на древнотракийските мъдрости, които стават фундамент за развитието на религиозни представи в цяла Европа.  3.   Сред все още неразгаданите мистерии на древността е тайнствената Атлантида, за чието съществуване свидетелстват двата диалога на Платон – „Тимей“ и „Критий“.   Критий е правнук на приятел на Солон, който разказвал за съществуването на държава, където живеели потомци на Посейдон и която разполагала с несметни богатства. Островът-държава бил зад Гибралтар и обхващал територия, по-голяма от Либия и Мала Азия. Това тайнствено послание идвало от египетски жреци от делтата на Нил.   Днес някои историци отричат напълно съществуването на легендарната Атлантида, цитирайки ученика на Платон, Аристотел, който твърдял, че тази легенда била родена във въображението на учителя му. На нали поезията е тази, която е способна да превръща измислицата в действителност и нали предназначението на поета е да вникне в екзистенцията на митологемата чрез способите на своята интуиция.   Иван Гранитски построява своето послание към читателите чрез тълкуванията на структуралистични парадигми, участващи в строежа на материята и нейните одухотворени атрибути. „Крипта“, „Арка“, „Акропол“, „Призма“, „Пирамида“, „Кръг“, „Ъгъл“, „Числа“, „Теорема“ – това не са само заглавия на стихотворения, а елементи, които обуславят оформянето на фантазията в състояния, съграждани извън опита и наблюдението, а чрез използването на инспирацията като индукционна паралелограма на нещо, случило се преди хиляди години или пък е възможно да се случва всеки миг. В „Упадъкът на Атлантида“ поетът споделя: А в заключителното стихотворение със заглавие „Ако“ достигаме до ключа на авторовото съзерцание на видимите и невидими очертания на мирозданието:   . „Атлантида“ е добър повод за поета да ни направи съпричастни с венеца на илюзиите за величие, тайнственост и благодат. И да заяви своята обвързаност с най-сложните взаимодействия между неживата и жива материя, между света на кристалите и царството на човешките емоции. Атлантида е връзката между миналото и бляновете за нещо, което очакваме да се случи. В този триумвират Иван Гранитски съзижда не само житейска философия, но и варианти на специфична поетическа гносеология, подготвяща читателя  и неговите сетива за досег с естетиката на моралното съзнание. Всичко това затвърждава увереността ми, че този високоталантлив творец притежава своя неповторима стилистика. Стихотворенията-посвещения в книгата са не само чувствени изблици, но и тайнописи на съкровена изповед. Има посвещения на акад. Васил Гюзелев, на Любен Зидаров, на Панко Анчев, на Иван Димов, на Николай Майсторов, на Жеко Алексиев…  През нея стрелата на времето прелита, прекосявайки пурпура на зазоряването, за да разбуди тайнствата на Атлантида.   ", "date": "2019.04.23", "title": "Боян Ангелов: Триумвиратът на Иван Гранитски - \"Стрелата на времето\", \"Зазоряване\", \"Атлантида\" "}
{"url": "http://epicenter.bg/article/Zelenski-shte-tryabva-da-se-izpravi-sreshtu-Putin--MVF-i-vrazhdebnata-politicheska-klasa/180975/11/0", "text": "     Това беше основният аргумент на неговия опонент - досегашния президент Петро Порошенко: \"Един неопитен актьор не може да води война с руския агресор\".   Володимир Зеленски наследява един конфликт, който причини близо 13 000 жертви за пет години и лишава Украйна от контрол над въглищния басейн и индустриален район Донбас и над част от границата й с Русия.   Киев и западните държави обвиняват Москва, че оказва военна подкрепа на контролиращите този регион проруски сепаратисти, а руските власти отхвърлят тези твърдения въпреки констатациите на множество медии, сред които и Франс прес.   Минските споразумения от началото на 2015 г., подписани под егидата на Париж, Берлин и Москва, позволиха намаляване на интензивността на сраженията, но без да сложат край на конфликта или да доведат до политическо решение.   Зеленски обеща вчера да \"постави ново начало\" на този процес, след като изрази по време на кампанията си идеята да привлече САЩ или Великобритания към мирния процес.   Въпреки своите изявления, че е готов да преговаря с Владимир Путин, Зеленски остава непоколебим: тези територии трябва изцяло да се върнат под украинска власт, без да им се дава специален статут.   Според политолога Микола Давидюк вместо да търси военно решение, \"(Зеленски) ще се опита на всяка цена или да сключи договорености лично с Путин, или да използва политико-дипломатическо методи с помощта на Европейския съюз и Съединените щати\".   Искайки да протегне ръка на хората, които живеят в този регион, Володимир Зеленски обеща в края на кампанията си \"информационна война\", която да има за цел да ги убеди, че \"Украйна се нуждае от тях и че те имат нужда от Украйна\" и от \"хуманитарни мерки\".     На ръба на финансовата пропаст, Украйна се възползва през 2014 г. от план за финансова помощ от западните държави, управляван от Международния валутен фонд (МВФ). Траншовете по кредита обаче бяха отпускани на малки части заради трудности при въвеждането на някои мерки за строги бюджетни икономии и против корупцията, поставени като условие за заема.   Очакваният до два месеца следващ транш (1,3 милиарда долара) остава несигурен, оставяйки държавната хазна в тежко положение.   \"През следващите три години Украйна ще трябва да върне повече от 20 милиарда долара държавен дълг и наистина не се знае как ще стане това\", предупреждава Олександър Парашчи, анализатор от банка \"Конкорд Капитал\", който подчертава \"критично важното значение\" на продължаването на сътрудничеството с МВФ.   Остава да видим дали бъдещият президент разчита на това да убеди украинците, които масово гласуваха за него на изборите, че трябва да се съгласят с мерките за строги бюджетни икономии, въпреки че страната е една от най-бедните в Европа и едва се съвзема от финансовия крах от 2014-2015 г.   Зеленски подчерта, че иска да подобри жизнения стандарт, за да сложи край на изтичането на работна ръка от Украйна към съседните страни и ЕС.   Той също така демонстрира твърда позиция по отношение на корупцията - основно изискване на западните страни, които не крият раздразнението си през последните години от липсата на напредък в борбата с този проблем. И взе за свой помощник уважавания от финансовите среди бивш министър на финансите Олександър Данилюк.   Володимир Зеленски рискува много бързо да се изправи пред една деликатна финансова ситуация. Три дни преди втория тур украинското правосъдие обяви за незаконно решението на правителството от 2016 г. да национализира най-голямата украинска банка, Приватбанк, където е вложена значителна част от спестяванията на украинците. Кредиторите на Киев заявиха, че внимателно ще следят това дело, ключово за финансовата стабилност на Украйна.     Според политолога Микола Давидюк \"първият и най-сериозен риск за Зеленски няма да дойде от армията или от войната, а от сформирането на екипа му\".   Макар да заяви, че иска да модернизира властта, въвеждайки процедура за импийчмънт, премествайки президентството в сграда тип \"отворено пространство\" и правейки редовни визити в чужбина, Володимир Зеленски не разполага с мнозинство в парламента, за да сформира правителство.   Парламентарните избори са насрочени чак за 27 октомври, което е цяла вечност, когато става дума за украинския политически живот. Изтеглянето им напред с цел възползване от инерцията на президентските избори е доста сложно юридически.   \"Зеленски ще се сблъска с големи трудности при получаването на подкрепа от парламента\", който ще бъде \"доста враждебен\" към него, твърди Анатолий Октисюк от мозъчния тръст \"Димокръси хаус\".   Друга трудност, според експерта, ще бъдат \"отношенията с изключително силните в Украйна олигарси\", на първо място сред които Игор Коломойски - яростен противник на Петро Порошенко, който бе обвинен, че стои зад кандидатурата на Зеленски.  ", "date": "2019.04.23", "title": "Зеленски ще трябва да се изправи срещу Путин, МВФ и враждебната политическа класа"}
{"url": "http://epicenter.bg/article/Georgi-Yordanov--Nashiyat-general---proslaven-komandir-i-viden-patriot-/180996/11/0", "text": "  Когато бях дете, в съзнанието ми абстрактно плуваха три имена-понятия – Бог, Цар, Генерал. За бога постоянно се говореше; той беше изрисуван в църквите и всяка втора дума за възхвала или проклятие започваше с „ах, боже, ти, боже“ и т.н. За царя мислех като за нещо недостижимо. Често чувах израза „Бог високо, цар далеко“. С интерес слушах разказите на участници във войните за неговото присъствие по фронтовете. По-късно се разказваха спомени за пътуването му при откриването на новата жп линия Карлово-Сливен. Запомнил съм, че когато почина, възрастните се питаха сега какво ще стане?   За генералите се говореше с огромен респект. Споменаваше се името и на генерал Радко Димитриев. Застаряващите воини великодушно се усмихваха, припомняйки, че някои от техните полковници и други офицери го наричали „Радкото“. Това ме стъписваше. Детското ми съзнание не можеше да допусне шега за личност, за която уважавани хора говореха със страхопочитание.    Посрещахме с цветя Червената армия. Преди туй – партизаните и политзатворниците от Сливенския затвор. И скоро гръмна едно име: генерал Владимир Стойчев. Почти всички млади мъже бяха на фронта. Жените им постоянно се събираха, тревожно си шепнеха една-друга. Четяха писмата от фронта. Потръпвах от писъците на стари майки и млади вдовици. И пак чувах: генерал Стойчев. Съпругът на голямата ми сестра – танкист от Софийската танкова бригада, и братовчедът ми – по-късно инженер-лесовъда Иван Иванов, също се завърнаха от фронта. В детските ми очи те бяха герои. Със захлас ги слушах да разказват за битки и военни подвизи. Чувах завърнали се фронтоваци високо да говорят, че генерал Стойчев ги съветвал да се заемат с управлението на своите села и градове.   Известно е, че всеки младеж особено се впечатлява от победите на спортисти и от изявите на личности, свързани с ръководството на физическата култура. А генерал Вл. Стойчев вече бе прочут спортен деятел. Запознах се с него в Сливен през 60-те години. Заедно със съпругата си – красива и по-едра от него дама, която произхождаше от фабрикантски сливенски род – той идваше на възпоменателни прояви, свързани с победите на Сливенската дивизия при Драва и други боеве в Отечествената война. Военният духов оркестър изпълняваше популярния марш „Сливенци при Драва“. Генералът го изслушваше мирно. Неговата воинска стойка наелектризирваше множеството.   Няколко пъти генерал Владимир Стойчев беше придружаван от унгарския посланик в София Ищван Рожка. Слушахме разказите на генерала за боевете при Драва и Балатон, за буйната му младост в началото на века, за незабравимите му преживявания във Виена и Будапеща. Усмихваше се с нескрита гордост. Хитро поглеждаше към съпругата си – нашата съгражданка – сякаш £ казваше: „Ако знаеш какъв бях като млад…“   След години бях в Михайловград – днешната Монтана – на юбилейно тържество, посветено на творческото дело на големия Дико Илиев, авторът на „Дунавско хоро“ и на други незабравими мелодии. Връчих високо държавно отличие на уважаемия композитор. Очевидно разбрал, че съм от Сливен, той разказа как е съчинил „Сливенци при Драва“. „Бях музикант в Сливенската военна духова музика. Няма да забравя учителя по музика Мишо Тодоров. Той ми даваше уроци по хармония и композиция.“ Домиля ми, защото Мишо Тодоров беше и мой учител. Той ми вдъхна голямата любов към музиката.   Постепенно се сближихме и сприятелихме с генерал Вл. Стойчев. През 70-те и 80-те години нашите срещи по служба и по дружба ставаха все по-чести. Всеки разговор с него ме обогатяваше с нови познания и чувствителност. Наричах го „мон женерал“. Той ми отвръщаше с „шер ами“. Посещавах го често в жилището му зад Радио София. Съпругата му вече беше починала…   Постоянно обкръжение на генерала беше неговият пилот от Отечествената война Александър Бичев, известен и като треньор на националния отбор по колоездене от времето на златното поколение на Милко Димов, Ненчо Христов, Боян Коцев, Димитър Колев, Стоян Георгиев, Димитър Бобчев и др. Генералът беше народен представител от София. Заедно сме бивали на предизборни събрания, на срещи с граждани. Удивлявах се на неговата памет. Той познаваше много от избирателите си в Подуяне и Редута – тогавашния Пети район. Бързаше да се отчете за изпълнени поръчения на избиратели.   Годините летяха. Генералът като най-възрастен депутат трябваше да открие първата сесия на Народното събрание през пролетта на 1986 година. С усмивка сподели: „Доживях да ме обявят за най-възрастен“. Застана на трибуната, посрещнат от народните представители с овации и с нескрита обич. Забравил съм какво каза, но накрая извика „Ура-а-а!“. Стъписа се, очевидно разбра, че не е пред войскова част. Ала залата продължи да му ръкопляска... През почивката ми каза: „Увлякох се. Нали всяка среща с войници завършвах с ура… Дали не се изложих..“ Въодушевени от необикновения епизод, заобиколилите го депутати го уверяваха, че завинаги ще запомнят това откриване на новото Народно събрание.   Нашият генерал полагаше изключителни грижи за развитието на конния спорт. Постоянно предлагаше идеи за осъвременяване и разширяване на конната база около София, за конезаводите в страната. Присъствието му вдъхновяваше младите спортисти да усвояват и най-сложни елементи в класическата езда. Конете и конният спорт бяха в центъра на много разговори. „Хвалиш ме, че изглеждам млад, много по-жизнен за годините си… Това е, защото следвам примера на конете. Не е зле и ти да се поучиш от тях. Няма по-топъл и насърчителен поглед от конския и по-верен другар от коня. Особено по време на бой, както и на състезание…“ И оживено описваше „конската рецепта“: „Конят сутрин яде малко, защото знае, че го чака работа – кушия или бой сред шрапнели… По обед пак хапва малко, защото не знае какво го очаква. Но вечер яде на глава, след което спи здраво и на другия ден отново е готов… Такъв е и моят режим“.   Животът на генерал Владимир Стойчев е невероятен. Разказите му за преживяното като на кинолента описваха забравени спомени, житейски мъдрости и поуки. Ако се впусна да припомням чутото от него за почти вековния му жизнен път, ще се изпишат стотици страници. А за дипломатическата му дейност в САЩ се носеха любопитни легенди.   Бяхме в Сараево на зимната олимпиада – 1984 година. Заехме места в официалната ложа на градския стадион. Ужасен студ. А генералът бе по сако. Неговите колеги от Международния олимпийски комитет постоянно го гледаха и шушукаха помежду си. Очевидно недоумяваха как старият човек издържа на минусовите температури. Председателят на МОК – нашият приятел Хуан Антонио Самаранч стана от мястото си и ми каза: „Генералът ще замръзне“. Отидох при него. Не забелязах да трепери и все пак му казах: „Мон женерал, ние сме навлечени с кожуси, едва издържаме на студа. Нека Христомир да ти донесе нещо да се наметнеш“. Той се засмя и каза: „При подобен студ на фронта в командния пункт дойде маршал Толбухин. Аз излязох и му рапортувах по куртка. Навън виелица. Всички придружаващи маршала бяха с кожуси и ушанки. Той ме изгледа и попита кой е началник на тила в армията. Нашият полковник му се представи. Маршалът му се скара: „Толкова ли е бедна българската армия, та не може да осигури поне шинел, ако не шуба на своя командващ...“ После в свободен разговор дълго обяснявах на маршала, че цял живот не съм обличал шинел...“   Помолих генерал Стойчев все пак да се наметне. Ординарецът Христомир му донесе някаква дреха, но той не я взе и продължи да стои на студа все така спокоен и достолепен.   Разказа ми за детските си години в Сараево. Изненадах се: „Мон женерал, и тук ли си бил?“ „И още как. Тук живях заедно с моите дядо и баба. Оттогава зная сърбохърватски. С тях прекарах няколко години. Утре ще те заведа до къщата. Искам да събудя юношеските си спомени от предвоенните години в Сараево.“   Заедно с Иван Славков и Трендафил Мартински тръгнахме след него. Генералът се въртеше енергично, търсейки къщата, в която е живял като дете. Славков му каза: „Генерале, явно си забравил“. „Не съм бе, помня всичко, ей тука чукаха медни бакъри. Това беше мястото.“   Гледаме – пред нас многоетажен жилищен дом. Генералът спря един босненец на средна възраст и на чист сърбохърватски го заразпитва. Завърза се спор. Генералът продължаваше със жестове да му обяснява, че тук е била неговата къща. „За коя година говориш… Както те гледам, ти си доста възрастен…“ Ген. Стойчев отговори: „Преди осемдесетина години“. Босненецът троснато му каза нещо и отмина.   Генералът потъна в спомени за своята младост след Сараево в императорската кавалерийска школа във Виена. Неин началник бил съпругът на леля му – изящен кавалерист и състезател по конен спорт с много европейски отличия. „Той ме е научил на всичко. А беше и в кортежа на Франц Йосиф. Ние, юнкерите, често наблюдавахме императорското шествие от Белведере към други дворци. Гордеех се пред колеги-кавалеристи, че начело язди напето моят покровител.“ В събота вземали влака и право в Будапеща. Там на всяко кьоше имало кафене… „Няма да ви говоря за нощните заведения, за да не ви развращавам. Като ви гледам, с изключение на Иван, все сте моралисти… Какви години бяха…“   Обновихме музеите на бойната слава в Драва-Соболч и на други места, свързани с победите на Първа българска армия. Предложих на генерала да инспектира експозициите преди окончателното им откриване за посещения. Придружаваше го отново ординарецът Христомир. Генералът набързо се върна и смеейки се взе да се оплаква. „Кой ме би по главата да ходя по Будапеща, за да търся местата, където съм буйствал… Досрамя ме и се прибрах…“   Има няколко момента в неговото битие, които описваше живописно. През 1916 година в кино „Одеон“ прожектирали филм за германския кайзер Вилхелм II. Няколко офицери-кавалеристи се наговорили едновременно да надуят свирките, с които предварително се въоръжили, веднага след появяването на екрана на нагиздения кайзер. Слисаната публика се вторачила в тях. Някои верноподаници на Фердинанд се развикали да спрат и да ги изхвърлят. „При всяка поява на императора на лентата ние отново надувахме свирките“, продължи генералът. Арестували ги. Заплашвало ги най-тежкото наказание. Близки на покойния му баща се добрали до цар Фердинанд. Казали на Особата, че бащата на Стойчев известно време е бил в неговата свита. Така по царска милост ги пощадили. Пратили ги на най-опасното място – взвод на смъртниците, който препускал начело при всяка атака, за да взривява евентуалните минни полета...   И се впускаше в подробности за една от победоносните конни атаки. Командирът на полка, възседнал едър кон, стоял пред строя и предчувствайки опасността, викал към своя ординарец: „Юскеселиев, юзчето!“ Никой не знаел дали ще се върнат живи. Полковникът продължавал да крещи: „Юзчето, юзчето!…“. Свирела музиката, настръхналите коне потропвали. Всички били в трескава възбуда. Бавно изотзад се появил разтреперан и самият Юскеселиев. „Изпих ракията, господин полковник“, промълвил пребледнелият ординарец. Полковникът изпсувал и дал команда: Напред! „Ние полетяхме и както често се случваше, и тази атака завърши с наша победа...“   На 19 май 1934 г. бил дежурен по полк в казармата на мястото на сегашния парк и жилищния комплекс на името на генерал Владимир Заимов. С него и други офицери-звенари, участници в преврата на 19 май, били приятели. Заимов дошъл забързан от съседния артилерийски полк и му споделил за предстоящия преврат. Нашият генерал попитал: „Ако царят не се съгласи?“ „Ще минем и без цар, ако не се съгласи…“ – отговорил Вл. Заимов и с енергична стъпка тръгнал към къщата, в която с Кимон Георгиев формирал новото правителство. Известни са колебанията на царя във Врана. Той може би е разбрал, че превратаджиите са носели два указа – или да бъдат признати като законно правителство, или царят да абдикира...   По време на Втората световна война преминал в редиците на ОФ. В нощта срещу девети септември 1944 г. с капитан Петър Илиев бил в зданието на Министерството на войната. От новото правителство на Кимон Георгиев му възложили да състави план за арестуването на регентите и някои министри, които се укривали в село Панчарево. Прибрал се вкъщи. В ранната утрин се похлопало на вратата. Трима въоръжени, облечени във винтяги, с червени ленти на ръкавите, на които пишело „ОФ“, му казали: „Тръгвайте, ще ходим да арестуваме големците“. Отвърнал им, че не е бръснат. Те – „Няма значение“. „А, не може, аз съм военен, трябва да съм опрятен, избръснат...“ Качили се в един джип, запрашили по самоковското шосе. Спрели пред една вила. Там се укривали регентите и някои министри. „Аз, във военна униформа, влязох в залата, където се бяха скупчили, и смутолевих: Господа, трябва да ни последвате“. Чул се глас, може би гласът на принц Кирил: „Щом като е дошъл подполковник Стойчев...“. Разбира се, тогава генералът не знаел каква ще е тяхната бъдеща участ.   Разказите му за боевете на Първа българска армия в Югославия и Унгария до подстъпите към Виена винаги са ме изпълвали с въодушевление. Генералът беше чудесен събеседник. Имаше богато чувство за хумор. Не изтъкваше себе си. Постоянно говореше за други офицери и бойци, проявили изключителна храброст на бойното поле. Налагало се да слага и „главата си в торбата“. На 18 октомври 1944 г. в известната битка при Страцин успехът висял на косъм. Командващият (вече генерал) Владимир Стойчев хвърлил в боя и парашутната дружина. Военният министър генерал Иван Маринов му потърсил сметка за нарушение на устава (парашутистите трябвало да стоят в дълбок резерв за бойни задачи при десант в тила на врага). Нашият генерал не бягал от отговорност, отговорил на министъра: „Хвърлих накрая и парашутистите, защото нямаше кой друг да направи пробива…“   Твърде често подкачаше и своя авиатор Александър Бичев. „Сашо, да знаеш колко доноси за теб съм късал в кошчето. Ако съм прилагал устава, нямаше да си тук… Не мога да изброя сръбкините, хърватките и унгарките, които сигурно пазят добри спомени за теб…“   Още от входното антре в жилището му човек добиваше представа, че влиза в дома на знаменита личност. Лъснати ботуши с шпори. На закачалката – бичове с красиви дръжки, някои покрити с позлата. Различни жокейски шапки, спортни и бойни атрибути. Във фоайето генералът пазеше скъпи спомени от Рузвелт, Сталин, Чърчил, Де Гол, Тито, Толбухин, Бирюзов… Впечатли ме кортик с надпис от маршал Тито. Генералът отвори приказка за маршала, който вече беше покойник: „Аз нямам добри впечатления от него. Не щеше да признае, че важна роля за освобождението на Югославия изигра и моята армия.“   След освобождението на Югославия устроили шумен военен парад в Белград. От немай къде поканили и командира на Първа българска армия на трибуната. Поставили го доста встрани от центъра. Край себе си Тито наредил Ранкович и други сръбски партизани-генерали. Нашият генерал не скривал, че е огорчен от пренебрежението. Някой може би е докладвал на Тито и той от кумова срама в речта си казал няколко думи и за ролята на българската армия. Говорил за съветските воини, за Сталин и Толбухин, но по-голямата част от речта му била за подвизите на партизаните и новата армия на Югославия. Истината била, че по време на жестоките боеве партизаните отсъствали от предната линия. Много от тях нощували на топло в къщите си… „Но аз се почувствах истински горд, когато руснаците поканиха само мен на Парада на победата в Москва на 24 юни 45-та, на който присъстваха лично генерал Де Гол и висши командири от Америка и от Англия…“ И показваше голяма снимка, на която бодро крачи пред строя с вдигната сабя, редом с маршал Толбухин.   Пристъпва се към изпълнение на примирието и България със съгласието на САЩ изпраща за свой политически представител във Вашингтон генерал Владимир Стойчев. Този факт е потвърждение за високия международен престиж на командира на Първа българска армия. И на тая изключително отговорна длъжност нашият генерал работи отлично. Възползва се и от опита, който има като бивш военен аташе във Франция.   Едва ли има по-заслужила личност за българския спорт от генерал Владимир Стойчев. Участник в две олимпиади, носител на отличия от много европейски, балкански и други конни състезания, той е свързан с най-големите успехи на българския спорт. От първия олимпийски медал в Хелзинки – спечелен от боксьора Борис Георгиев, и от златния медал в Мелбърн на бореца Никола Станчев – до големите отличия на олимпиадите в Рим, Мексико, Монреал, Мюнхен, Москва, Сеул… За най-големите върхове, достигнати от българския спорт, ролята на воина-спортен ръководител генерал Стойчев е неоценима. Знаменитите спортисти го почитаха и обичаха, вслушваха се в съветите му. Генерал Владимир Стойчев оглавява Българския олимпийски комитет през 1952 г. и в продължение на повече от три десетилетия чрез изключително активната си ръководна дейност допринася за развитието и за международния престиж на българската физическа култура и спорта. Той е сред най-уважаваните и достолепни членове на Международния олимпийски комитет. Знайно е, че в МОК членуват личности със световна известност. Ставало ми е мило, когато съм наблюдавал какво уважение, почит и симпатия предизвиква присъствието на българския представител. Почти при всяка своя реч пред това аристократично управително тяло на международния спорт нашият генерал преминаваше от английски на френски, немски или руски език и това впечатляваше залата.   Но законите на живота са неумолими. Генералът надхвърли деветдесетте. Искрено споделяше, че е време да бъде заместен от по-млад човек. Знаехме, разбира се, че не е възможно Българският олимпийски комитет да функционира без присъствието на легендарния си председател и дълбоко уважаван член на МОК. Преценихме, че генералът трябва да получи най-високи благодарности и отличия и да остане пожизнен почетен председател на БОК. Решихме за председател на комитета да се предложи Иван Славков. Той извърши много полезна работа като ръководител на Националната телевизия, но след смъртта на Людмила през юли 1981 г. много от недоброжелателите му се раздвижиха, започнаха да обсипват Тодор Живков с доноси, дори с клевети срещу Иван. Това разколеба доверието на Първия към зет му… Тодор Живков препоръча да се търси друг генерален директор на БНТ. Когато му предложих Иван Славков да замести генерал Стойчев, Живков се сепна: „Чакай, чакай, а как ще реагира генералът… Аз не участвам в тази работа. Оправяйте се…“   Мишо Мишев беше близък на генералния секретар на ЦК на БКП още от годините на антифашистката борба. След краткия си престой начело на професионалните съюзи, като секретар на ЦК на партията отговаряше за обществените организации. М. Мишев отиде в БОК. Но набързо след това ми позвъни. „Генералът почти ме изгони. Не стана никакъв разговор…“ Посетих къщата на БОК на ул. „Марин Дринов“ и сварих генерала в явна възбуда. Взе да ми разказва, че се е скарал с Мишо Мишев. Припомни някои случаи, свързани с тяхното познанство, и не скри неприязнените си чувства към доскорошния си посетител. Тук е мястото да кажа, че генералът нямаше добро мнение за някои от дейците след Девети септември, които са прекалили със своята революционност. Сред тях имало и помощник-командири на части от Първа българска армия. С особено отвращение говореше за Лев Главинчев. Наричаше го „Левчо злодея“. След като се поуспокои, му припомних разговори, в които сам настояваше да се извърши промяната в БОК. „А кого ще сложите на моето място?“ „Ако не възразяваш, мон женерал, това може да бъде Иван Славков“. „А ти какво мислиш?“ „Споделям това предложение“. Генералът се замисли, вдигна енергично глава и каза: „Това може. Той е симпатичен. Не се гордее. Атлетите го обичат… Ама нали е в телевизията... Там е на по-висока длъжност… Е, ако желае да премине в спорта, никой не бива да му пречи… А с мен какво ще стане? Трябва ли да си вдигам чукалата оттук…“   „Нищо няма да се случи – отговорих. – На заседанието на БОК ще предложа да бъдеш избран за пожизнен председател на БОК. Ще останеш в тази къща, а новият председател ще се устрои на ул. „Ангел Кънчев.“   „Бива, бива“, каза генералът, след което обсъдихме и начина на предстоящата промяна.    Внесох предложението за промяна в ръководството. Между другото казах:                      Заедно с Иван Славков и други спортни деятели той бе в основата на кандидатурата на София за зимните олимпийски игри. При подготовката на проекта неговият опит от работата в МОК имаше неоценимо значение. Както е известно, създаде се национален инициативен комитет за кандидатурата на София за зимните олимпийски игри през 1992 г. Възложи ми се да бъда председател на комитета, в който бяха включени генерал Вл. Стойчев, Трендафил Мартински, Петър Междуречки, Ангел Солаков – по това време секретар на БОК, и други. Оперативното бюро се оглавяваше от Иван Славков. Излишно е да разказвам за дейността на комитета по софийската кандидатура. Ала е потребно да се отбележи, че се извърши ползотворна работа за популяризиране на спортните успехи на страната, за българския принос в развитието на олимпизма, за достойнствата на София като духовно и спортно средище.   На сесията на МОК в Лозана бяхме сочени за фаворити. Но на заседанието се появи и Жак Ширак, тогава кмет на Париж, по-сетне президент на Франция. Той защитаваше две френски кандидатури – на Париж за лятната и на Албертвил – за зимната олимпиада. Бяхме уверени в предимствата на София. Но при гласуването френската кандидатура спечели. София остана на второ място. Барселона получи правото да организира летните олимпийски игри. На последвалия разговор Хуан Антонио Самаранч ни успокои, че за следващата зимна олимпиада София очевидно ще бъде сред предпочитаните кандидати. Разбрахме, че Париж е отстъпил на Барселона лятната олимпиада и естествено е получил Зимните олимпийски игри. След приключване на гласуването генерал Вл. Стойчев беше сломен; възприе изборния резултат като лична обида, защото всички участвали в гласуването бяха негови дългогодишни колеги и приятели. От предния ден генералът беше с тежък грип, но негативният резултат очевидно го подкоси. Нямаше сили дори да напусне сцената. С Иван Славков и Александър Бешков го занесохме на ръце до апартамента му в хотела. Веднага поръчах от София да дойде самолет, за да откара генерала в Правителствената болница.   След завръщането ни от Лозана разбрах, че е в по-добро състояние, и го посетих в болничната стая. Той се оживи и макар с отпаднал глас, взе да ми разказва. „От летището ме докараха с линейка. Бях почти в унес. Но в асансьора чух един с бяла престилка, мислейки че съм в безсъзнание, да казва на някой друг: „Този път генералът няма да прескочи трапа“. Аз го изпсувах на акъла си и тихо пророних: „Ще видим, ще видим…“ Както виждаш, и сега прескочих трапа. А тоя, който предричаше края ми – да върви по дяволите…“   За неговото чувство на отговорност и дисциплина е показателен и следният факт. След бойкота на Московската олимпиада през 1980 г. от САЩ и някои западни страни, в Кремъл се реши социалистическите държави да не участват в олимпийските игри в Лос Анджелис през 1984 г. Въпреки че бяхме подготвени отлично за спортните състезания, изпълнихме това решение.   Разбира се, нашите спортисти бяха разочаровани от бойкота и за съжаление останаха да наблюдават състезанията по телевизията. Единствено Николае Чаушеску не се подчини на общото решение и поради не толкова голямата конкуренция Румъния постигна най-високите си резултати от дотогавашните си участия в олимпийски игри. Потърсих генерала. Оказа се, че е в Париж, на път за заседанието на МОК, което предшества откриването на игрите. Свързахме се по телефона. Казах му за реципрочния отговор на американския бойкот на Московската олимпиада. Предложих му сам да вземе решение дали да пътува до Лос Анджелис. Заявих му буквално: „Мон женерал, това е положението. Нищо не коментирам. Сигурен съм, че както и да постъпиш, решението ти ще е мъдро“. Той на часа ми отговори: „Ще се върна в София“. „Помисли, помисли, мон женерал…“ „Не, не, връщам се…“ След няколко дни в София чух от него думи, които не ме изненадаха. „Аз съм войн. За мен дисциплината е всичко. Не мога да се отделям от другите братски страни. Това е!“   Председателят на МОК Хуан Антонио Самаранч, с когото често се срещахме в София, Лозана, на олимпиади, състезания и на други спортни прояви, постоянно ме увещаваше: дай боже генералът да живее дълго, но след него България едва ли ще има представител в МОК. „Добре ще е ако той сам реши да предложи на свое място Иван Славков за член на МОК. Това е необичайна практика, но аз ще го подкрепя. Стига генералът да направи предложението. Разбира се, не смея да говоря с него по този въпрос, изразявам само мнението си...“   Деликатно запитах генерала какво мисли за нашето участие в МОК в следващите години. Той заяви, че ако спечелим зимна олимпиада, ще имаме член на МОК по право. „В противен случай след мен не зная как България ще има член в тая световна организация.“   Не след дълго време той сам реши да предложи на МОК Иван Славков да го замести, макар да не бе напълно убеден, че комитетът ще направи изключение от утвърдената практика. На сесията в Истанбул генералът произнася реч, която впечатлява участниците във високия форум. Казва, че желае да се оттегли от членство в организацията, но се надява неговите колеги да приемат предложението му за друг представител от България. И Иван Славков е избран единодушно за член на МОК. Нашият генерал наближаваше столетие, но със жив интерес продължаваше да участва в обществения живот. Насърчаваше усилията на атлетите за най-високи постижения. Знайно е, че на олимпиадите през втората половина на отминалия век България беше редом до страни с големи традиции и изключителни резултати в спорта. Така на олимпиадата в Сеул през 1988 г. българският трибагреник бе издиган 35 пъти.   Забележителните ни спортни успехи не бяха случайни. Изградената стройна система за физическо възпитание и грижата на държавата и обществото даваха добри резултати. Върховите постижения на атлетите се ковяха още в средните и висшите училища, в казармата. В 36 спортни гимназии се обучаваха състезатели за повече от 30 спортни дисциплини. Младежите ползваха безплатна храна, здравни грижи и общежития; подготвяха ги отлични треньори и учители професионалисти.   След промените през есента на 1989 г. продължих да посещавам дома на генерала. Беше уморен, видимо състарен. Постоянно кашляше, задъхваше се, многозначително клатеше глава. Споделих, че някои самонадеяни перестройчици ми казаха, че държавата вече няма да отделя толкова голямо внимание и средства за културата и спорта. Той само промълви: „Дано не го направят“...    Ковчегът му, отрупан с цветя, беше изложен в Голямата зала на Централния военен клуб. Представителни военни части и Гвардейският духов оркестър отдадоха най-високи почести на прославения командир. Хиляди столичани, звезди на българския и световния спорт в продължение на няколко часа изразяваха признателност към видния патриот.          ", "date": "2019.04.23", "title": "Георги Йорданов: Нашият генерал - прославен командир и виден патриот."}
{"url": "http://epicenter.bg/article/Petrolat-poskapva-kam-nov-6-mesechen-vrah-sled-zatyaganeto-na-sanktsiite-na-SASht-sreshtu-Iran-/180953/4/0", "text": "Петролните фючърси поскъпват отново към най-високи нива за 2019 година, тъй като инвеститорите продължават да реагират на решението на Доналд Тръмп да затегне санкциите върху износа на ирански петрол от началото на следващия месец, предаде БНР.  В понеделник администрацията на Белия дом обяви, че от 1 май прекратява изключенията, които бяха предоставяни на някои вносители да купуват ирански петрол, без те да се окажат изправени пред заплахата от американски санкции. Новото решение има за цел да сведе до нула износа на петрол от Иран, лишавайки по този начин иранският режим от най-значимия източник на приходи, допълни Белият дом.  Мерките ще засегнат най-силно Китай и Индия, тъй като тези държави са най-силно зависими от вноса на ирански петрол, но затягането на санкции се отнася и за още 6 държави - Гърция, Турция, Италия, Япония, Южна Корея и Тайван.  Решението на американската администрация да затегне влезлите отново в сила през миналия ноември санкции на САЩ върху износа на петрола от Техеран доведе до ръст на петролните фючърси по време на търговията в понеделник с малко под 3%, като възходящото ценово движение продължава и през днешната търговия.  Фючърсите на петрола Брент с доставка през юни поскъпват във вторник с 0,8% към 74,65 долара за барел, достигайки ново най-високо ниво от 1 ноември 2018 година, и след като вчера те поскъпнаха с цели 2,9 на сто.  Аналогичните фючърси на американския лек суров петрол пък се повишават с 0,78% малко над нивото от 66,00 долара за барел за пръв път от 31 октомври насам, след като изтеклите вчера майски фючърси нараснаха с 2,7% до 65,70 долара за барел.  Преди въведените през ноември нови американски санкции Иран беше четвъртият по големина производител в рамките на ОПЕК с около 3 млн. барела на ден, но в рамките на настоящия месец износът на ирански петрол се сви до малко под 1 млн. барела дневно, според данни на компанията Refinitiv.  Това дава основание на редица анализатори да предполагат, че глобалните пазари на черното злато биха могли да се справят с очакваното нарушаване на иранските петролни доставки, тъй като останалите водещи производителки в рамките на ОПЕК има достатъчен свободен производствен капацитет.  След решението на Белия дом последваха заплахи от страна на Техеран, че ако на Иран не бъде разрешено да изнася петрол през пролива Ормуз, този важен маршрутът за петролните танкери може да бъде блокира. През Ормузкия пролив преминава около 20% от световния петрол и около една трета от целия петрол, пренасян по море. Тази заплаха обаче оказва допълнителна подкрепа за днешното поредно поскъпване на петрола, тъй като вероятно се отразява в ценовата рискова премия на петролните фючърси.  Според анализ на банката Barclays, цитиран от Ройтерс, вчерашното решение на САЩ е изненадало много участници на пазара, като този ход ще \"доведе до значително затягане на петролните пазари\". Британската банка добави, че целта на Вашингтон да намали износа на ирански петрол до нула е \"основен възходящ риск за текущата ни прогнозна цена за петрола Брент през настоящата година от 70 долара за барел, като тя може да бъде повишена с поне 5 долара за барел\".  Анализатори от компанията Bernstein Energy пък заявиха във вторник, че \"Саудитска Арабия може да компенсира недостига от Иран\", като според тях това ще доведе до връщане на добивите на саудитски петрол към рекордни нива около 10,5 млн. барела на ден спрямо настоящите 9,8 млн. барела дневно.  От Bernstein Energy добавиха, че в същото време \"по-високите цени на петрола ще стимулират допълнително производството в САЩ\", въпреки че това вече достигна рекордните над 12 млн. барела на ден в рамките на настоящата година.  ", "date": "2019.04.23", "title": "Петролът поскъпва към нов 6-месечен връх след затягането на санкциите на САЩ срещу Иран "}
{"url": "http://epicenter.bg/article/Dalgat-na-Balgariya-e-24-43-miliarda-leva-ili-22-6--ot-BVP-/180959/4/0", "text": "По предварителни данни на Националния статистически институт дългът на Република България към края на 2018 г. е в размер на 24 430 млн. лв., или 22.6% от БВП, предаде Агенция \"Фокус\".  През 2018 г. институционален сектор „Държавно управление“ отчита бюджетен излишък от 2 149 млн. лв., или 2.0% от БВП. Излишъкът в подсектор „Централно управление“ е в размер на 1 900 млн. лв., или 1.8% от БВП.  Подсектор „Местно управление“ е реализирал излишък от 145 млн. лв., а подсектор „Социалноосигурителни фондове“ е реализирал излишък от 104 млн. лева.  Статистическата информация за дейността на институционален сектор „Държавно управление“, включително за дълга, дефицита и излишъка, се изготвя по хармонизирана методология на ЕС.  В изпълнение на Регламент на Съвета № 479/2009 за прилагане на Протокола за процедурата при прекомерен дефицит всяка държава членка предоставя на Евростат (ЕК) предварителни данни за дефицита/излишъка и дълга за отчетната година към 31.03. на следващата година и окончателни данни към 30.09. на следващата година.  ", "date": "2019.04.23", "title": "Дългът на България е 24,43 милиарда лева или 22,6% от БВП "}
{"url": "http://epicenter.bg/article/Nankov--Naesen-priklyuchvat-remontite-na-dva-viadukta-magistrala--Hemus--/180988/4/0", "text": "До края на месец ноември ще приключи ремонтът на виадукт „Коренишки дол“ на магистрала „Хемус“, а още през септември ще завърши обновяването на съоръжението при с. Потоп. Това съобщи заместник-министърът на регионалното развитие и благоустройството Николай Нанков. Заедно с изпълнителния директор на „Автомагистрали“ ЕАД Стоян Беличев той инспектира ремонтните дейности, съобщиха от пресцентъра на МРРБ.  Двете пътни съоръжения са едни от най-дългите и сложни по магистралата. Те не са ремонтирани от нейното построяване преди 30-40 години и са в тежко състояние. Виадуктът „Коренишки дол“ е с дължина 481 м и се намира при км 36 на АМ „Хемус“. В момента се ремонтира платното в посока Варна. Съоръжението при с. Потоп е с дължина 525 метра и се намира при км 19.  „Правим всичко възможно да съкратим сроковете с максимално натоварени графици, включващи извършване на строителни дейности в събота и неделя, както и през официални празнични дни, но има технологични дейности, които изискват време“, посочи зам.-министър Нанков.  Той отправи апел за разбиране и извинение към водачите заради въведената временна организация на движение, но подчерта, че за да стане хубав и качествен ремонт, е нужно време.  „Надявам се на разбиране, защото го правим за доброто на всички пътуващи. Крайно належащи са ремонтите, особено по долната част на виадуктите, където положението е плашещо. Имаме корозирали арматури, заради което постаментите се обрушват изцяло“, коментира още заместник-регионалният министър. След ремонтите в близките 40 години съоръженията няма да са на дневен ред.  Николай Нанков информира още, че ремонтите по виадуктите и мостовете на АМ „Тракия“ ще приключат до края на месец май, преди началото на летния туристически сезон.  По думите му в страната се очертава много работа по построяването и ремонта на тунели и мостови съоръжения, както по републиканската пътна мрежа, така и по ж.п. инфраструктурата, за които са нужни много специалисти и експерти.  „В следващите 4-5 години по пътищата в страната предстои изграждане на близо 60 км тунели, без да включваме съоръженията под Шипка и Петрохан. Такива ще има по АМ „Струма“ в Кресненското дефиле, новите участъци на „Хемус“ и др. Експертите са малко, но очакваме с добри учебни програми с висшите училища дa преодолеем дефицита, коментира Нанков.  ", "date": "2019.04.23", "title": "Нанков: Наесен приключват ремонтите на два виадукта магистрала „Хемус“ "}
{"url": "http://epicenter.bg/article/V-Berkovitsa-sa-investirani-7-5-mln--lv--ot-OP--Regioni-v-rastezh-/181012/4/0", "text": "  В Берковица по Оперативна програма „Региони в растеж“ 2014-2020 са инвестирани 7,5 млн. лв. в проекти, изпълнявани от общината, като за този програмен период тя разполага с удвоен ресурс. Това каза заместник-министърът на регионалното развитие и благоустройството Деница Николова при откриването на обновена жилищна сграда в града.   Сградата е с изпълнени енергийноефективни мерки по проект „Повишаване на енергийната ефективност на жилищни сгради в град Берковица“, финансиран със средства от Оперативна програма „Региони в растеж“ 2014-2020 г. Извършени са ремонт и реконструкция на покрива, стените, стълбищните клетки и площадки, коридорите, асансьорите и е подобрен достъпът на хора с увреждания.   Проектът за над 3 млн. лв. обхваща общо 10 сгради. С изпълнението на енергийноефективните мерки в зданията се подобряват условията на живот за 120 домакинства, чиито разходи за енергия ще намалеят.   По думите на заместник-министър Николова инвестициите в обновяването на многофамилните жилищни сгради са едни от най-видимите за хората, защото с тях се намаляват разходите за енергия на семействата. Чрез тях се повишава грижата за околната среда чрез редуциране на вредните емисии, праховите частици и др. „С усилията на оперативната програма, със съвместната работа и с екипа на общината ще успеем да постигнем видим за Берковица резултат и промяна на нейния облик, защото наша цел е да подобряваме стандарта и качеството на живот в населените места, и чрез средствата, които влагаме, да търсим възможност за икономическо развитие“, допълни тя. С обектите, избрани от ръководството за финансиране по програмата, ще се постигне цялостно обновяване на сградния фонд в централната градска част на Берковица. Предстои да бъдат обновени културният дом и сградата на пожарната.  ", "date": "2019.04.23", "title": "В Берковица са инвестирани 7,5 млн. лв. от ОП „Региони в растеж“"}
{"url": "http://epicenter.bg/article/Golyam-pozhar-izbuhna-v-uchilishte--Kliment-Ohridkski--v-Plovdiv/180928/3/0", "text": "Голям пожар е избухнал разно тази сутрин в училище „Климент Охридкски” в Пловдив. Няма пострадали, огънят е овладян, предаде bTV.   Напълно изгорели са учителската стая и тоалетните.   По първоначална информация става въпрос за инцидент, породен от климатик в учителската стая.    Пожарът е пламнал в момент, в който не е имало учебни занятия. Тази сутрин охраната връща децата. Вероятно следващите три дни училището ще остане затворено.", "date": "2019.04.23", "title": "Голям пожар избухна в училище „Климент Охридкски” в Пловдив"}
{"url": "http://epicenter.bg/article/Psihichnobolen-buystva-v-gradskiya-transport/180930/3/0", "text": "Психичноболен мъж в столичния квартал „Овча купел” е нанесал материални щети на два автобуса от линия 45 и 73. Мъжът е настанен в психиатрия, а шофьорът е задържан защото го е ударил, съобщи Нова телевизия.   „ Мъжът беше с майка си. Тя каза, че той е освидетелстван със синдром на Турет и още две диагнози. По нейни думи е изписан от психиатрията преди 2 месеца, но лекарствата не са му подействали добре”, разказа Петьо Гюдюлев, очевидец на инцидента. Той добави, че в България имало 12 психиатрични клиники за подобни случаи. „Явно са недостатъчни. 2% се отделят от бюджета на държава за тях”, заяви Гюдюлев.   „ Щетите в момента още се оценяват, но не са по-малко от няколко хиляди лева. Защото автобусите се ремонтират от столичен автотранспорт. Те имат само гражданска отговорност и при този извършител с това освидетелстване едва ли ще бъдат възстановени” съобщи Борислав Попов, ръководител на отдел „Безопасност на движението към столичен автотранспорт”.", "date": "2019.04.23", "title": "Психичноболен буйства в градския транспорт (Видео)"}
{"url": "http://epicenter.bg/article/Izplateni-sa-sanktsiite-po-dva-akta-za-narusheniya-pri-zasnemaneto-na-filma-na-Bear-Grils-v-Rila/180934/3/0", "text": "Във връзка с констатирани нарушения при заснемане на епизод на филм под заглавие “Rila mountain Running Wild with Bear Grylls S04E05 Derek Hough 2018“ в района на връх Мусала на територията на НП „Рила“ бяха изплатени санкции по два от издадените три акта за установяване на административни нарушения. Това съобщиха от НП „Рила“.   За нарушения на режимите и нормите за поведение на територията на Национален парк Рила на българското юридическо лице, отговорно съгласно заповедта с което се разрешава дейността, бяха съставени 3 броя актове за установяване на административни нарушения. По тях бяха издадени 2 броя наказателни постановления за налагане на административна санкция на основание чл. 83, ал. 1, т. 1 от Закона за защитените територии.    Наложените по двете наказателни постановления санкции са за навлизане и плуване във водния басейн на Каракашево езеро и улавяне и умъртвяване на животински видове.   Предстои издаване на наказателно постановление от директора на Дирекция „Национален парк Рила“ за неспазване на режимите в парка при заснемането на филма чрез палене на огън на нерегламентирано място в защитената територия. Санкциите са в размер от 1000 до 10 000 лева, съгласно нормативната уредба.  ", "date": "2019.04.23", "title": "Беър Грилс изплати санкциите по два от трите издадени акта"}
{"url": "http://epicenter.bg/article/Futbolniyat-huligan--ranil-s-bombichka-politsai--obzhalva-prisadata-si/180936/3/0", "text": "Йордан Исаев, който рани с бомбичка двама полицаи, обжалва пред Апелативния съд присъдата на Софийски градски съд от четири години лишаване от свобода и 80 000 лева неимуществени вреди. Исаев призна вината си и за това получи присъда, намалена с 1/3, съобщи защитникът на единия пострадал полицай адвокат Цанко Славчев, предаде Novini.bg.   В мотивите си, защитата на Исаев посочва, че тази присъда е неправилна и незаконосъобразна. Съдът не бил взел предвид смекчаващите вината обстоятелства – чисто съдебно минало, липсата на висящи наказателни производства и криминални регистрации, обвиняемият бил млад е, имал добро процесуално поведение и искрено съжалявал за случилото се.   Инцидентът стана по време на мач между Левски и ЦСКА през април миналата година. Пострадаха двама униформени - мъж и жена, като тя едва не загуби зрението си.   Съдът сметна, че младежът е проявил грубо незачитане на обществените правила, причинил е тежка телесна повреда на полицайката, която вече вижда само силуети с едното си око.  ", "date": "2019.04.23", "title": "Футболният хулиган, ранил с бомбичка полицаи, обжалва присъдата си"}
{"url": "http://epicenter.bg/article/Okonchatelno--Sadat-otstrani-shefa-na-NOI-Silistra/180943/3/0", "text": "Апелативният специализиран съд отстрани от длъжност началника на НОИ-Силистра Милен Пенчев, който беше обвинен за участие в схема за отпускане на високи пенсии срещу фалшиви документи.   Решението на магистратите е окончателно, предаде  .   Преди седмица на първа инстанция бащата на известната певица Тита запази мястото си в структурата, а само началничката на отдел „Пенсии” в дунавския град Стоянка Симеонова беше отстранена.   Спецсъдът още тогава посочи, че от събраните към момента доказателства може да се направи обосновано предположение, че Пенчев и Симеонова имат съпричастност към повдигнатите им обвинения.", "date": "2019.04.23", "title": "Окончателно: Съдът отстрани шефа на НОИ-Силистра"}
{"url": "http://epicenter.bg/article/Spetsprokuratura-obvini-chetirima-za-danachni-izmami--grupata-oshtetila-byudzheta-s-nad-8-8-mln--leva/180955/3/0", "text": "Специализираната прокуратура привлече към наказателна отговорност четири лица за участие в организирана престъпна група за данъчни престъпления. Пети участник в групата е извън България, предстои обвиненията срещу него да му бъдат предявени след неговото издирване и връщане в страната. Това съобщиха от пресцентъра на Апелативна специализирана прокуратура.   До момента е установено, че от 2014 г. до април 2019 г. групата е ощетила бюджета с поне 8 860 057 лева чрез избягване плащането на корпоративен данък и ДДС. Механизмът на престъпната дейност е включвал регистриране на офшорни фирми и търговски дружества в Гърция на името на подставени лица, контролирани от групата, деклариране на несъществуващи вътрешно-общностни доставки на спортни стоки, както и продажби на спортни стоки чрез интернет платформа, които не са били отчитани.   Групата е неутрализирана на 17 април 2019 г. при специализирана полицейска операция на ГДБОП под надзора на Специализираната прокуратура. Извършени са претърсвания в жилища, в счетоводна къща и етаж от офис сграда. Иззети са документи, компютри, печати на фирми, банкови карти, мобилни телефони.   На участниците в групата са повдигнати обвинения. На четириматата задържани по време на операцията (за срок до 24 часа по Закона за МВР) са определени парични гаранции в различен размер - 100 000 лв, 50 000 лв. и 20 000 лв.", "date": "2019.04.23", "title": "Спецпрокуратура обвини четирима за данъчни измами, групата ощетила бюджета с над 8.8 млн. лева"}
{"url": "http://epicenter.bg/article/Na-svoboda---Valcho-Arabadzhiev-platil-garantsiyata-ot-500-000-leva-/180956/3/0", "text": "Вълчо Арабаджиев вече е на свобода. Рекордно високата гаранция от половин милион лева за сина на Ветко и Маринела Арабаджиеви е внесена още на 11 април.  В същия ден той напуска ареста, съобщиха от Министерство на правосъдието, предава бТВ.  Арабаджиев-младши е зад решетките от близо седем месеца по обвинение, че е държал в банкова касета два милиона и половина евро, за които се твърди, че е знаел, че са придобити от данъчни престъпления.  Задържаните в Испания родители - Ветко и Маринела Арабаджиеви, все още не са екстрадирани у нас.  ", "date": "2019.04.23", "title": "На свобода! Вълчо Арабаджиев платил рекордната гаранция от 500 000 лева! (ВИДЕО)"}
{"url": "http://epicenter.bg/article/Maykata-na-Nikolay-Banev-s-globa-i-otneta-knizhka-za-8-mesetsa/180973/3/0", "text": "Районен съд Харманли днес постанови глоба за Мария Банева, майка на бизнесмена Николай Банев. Наказанието е заради катастрофа, която тя предизвика в началото на юли 2018 г. в града. Тогава със средна телесна повреда бе Иван Иванов от града, съобщи  Novini.bg   Прокуратурата поиска Мария Банева да бъде освободена от наказателна отговорност и да получи глоба. Съдът постанови още да се отнеме шофьорската книжка на Мария Банева за следващите 8 месеца, обясни председателят на Районен съд Харманли Минка Китова.    Присъдата може да бъде обжалвана пред Окръжен съд Хасково.  ", "date": "2019.04.23", "title": "Майката на Николай Банев с глоба и отнета книжка за 8 месеца"}
{"url": "http://epicenter.bg/article/Lyutvi-Mestan-obzhalva-parichnata-si-garantsiya-i-zabranata-da-napuska-stranata/180978/3/0", "text": "В Окръжна прокуратура – Кърджали са постъпили жалби от Лютви Местан срещу наложената му парична гаранция от 10 хил. лева. Това съобщиха от пресцентъра на Апелативна прокуратура-Пловдив. Чрез защитника си Лютви Местан обжалва наложената му мярка за неотклонение „гаранция“ в размер на 10 000 лева, както и мярката за процесуална принуда „забрана да напуска пределите на Република България“.   Местан е привлечен като обвиняем по досъдебно производство за престъпление по чл.343, ал.1, б.“в“ във вр. с чл.342, ал.1 от Наказателния кодекс.   Жалбите са внесени в Окръжен съд – Кърджали за разглеждане, ведно с материалите по делото.  ", "date": "2019.04.23", "title": "Лютви Местан обжалва паричната си гаранция и забраната да напуска страната"}
{"url": "http://epicenter.bg/article/Sadat-naredi--Mestan-da-plati-parichnata-si-garantsiya-ot-10-000-leva-do-chetvartak/181007/3/0", "text": "Лютви Местан да внесе до 25 април гаранция от 10 000 лева.  Това определи Окръжният съд в Кърджали, съобщи 24rodopi.com. Лидерът на ДОСТ трябва да внесе парите, ако иска да остане на свобода, защото определението е окончателно. Припомняме, че лидерът на партия ДОСТ е обвиняем по досъдебно производство за причиняване на смъртта на 6-месечно бебе при катастрофа, станала на 14 април на пътя Кърджали – Маказа, край село Загорско.  Определението на съда е по повод жалба на Местан срещу паричната гаранция, наложена му от прокуратурата. Той вече веднъж обжалва мярката и тя беше отменена, но веднага след това прокуратурата му наложи повторно гаранция от 10 000 лева. Съдът в Кърджали е приел, че при вземане на мярката за неотклонение органът на досъдебното производство е взел предвид степента на обществена опасност на деянието, доказателствата срещу обвиняемия, семейното и имущественото му положение, възрастта и др. данни за личността му.  В определението се посочва също, че на този етап от разследването има достатъчно доказателства за съпричастност на обвинения Лютви Местан към разследваното престъпление и се посочва, че той е един от участниците в катастрофата. Събрани са доказателства за имущественото състояние на обвиняемия, от които се установява, че същият притежава недвижими имоти и спестявания, като взетата мярка за неотклонение е съобразена с тях и е законосъобразна, се казва още в определението.  ", "date": "2019.04.23", "title": "Съдът нареди: Местан да плати паричната си гаранция от 10 000 лева до четвъртък!"}
{"url": "http://epicenter.bg/article/Advokatite-nyama-da-donosnichat-na-DANS-za-prane-na-pari-/180994/2/0", "text": "Промени в закона за мерките срещу прането на пари внесоха депутати ГЕРБ, с които разтовариха от административна тежест и фирмите, и ДАНС, а в същото време успокоиха адвокатите, че няма да се налага да докладват на спецслужбата за всеки свой клиент, предаде Канал 3.  Това оповестиха в парламента шефовете на вътрешната комисия Пламен Нунев и на бюджетната - Менда Стоянова, заедно с шефката на Висшия адвокатски съвет Ралица Негенцова. Преди по-малко от два месеца бе създадена работна група с участието на адвокатите, депутати и спецагентите от ДАНС, за да изчистят текстовете, които породиха напрежение.  \"Адвокатите не са доносници\", заяви и днес Негенцова, доволна от резултата, че ще бъде опазена адвокатската тайна. \"Тя е нещо свещено, това не е професионална тайна, а нещо много по-важно, за да има всеки един доверие в правосъдието\", коментира Негенцова, като припомни, че тази тайна е защитена от Конституцията.  Отпада изискването всички фирми да изпращат на ДАНС за одобрение своите планове за обучение на служители във връзка с прилагането на закона. Самите агенти от ДАНС също били страшно затруднени от тази бумащина, стана ясно от коментара на Менда Стоянова. Компаниите ще имат 6 месеца, след като ДАНС публикува рисковете на страницата си, за да ги идентифицират и да ги включат в своите фирмени правилници. Освен това няма да бъдат длъжни да изпращат документацията до ДАНС и да чакат одобрение.  Третата промяна в закона, която внасят от ГЕРБ, е за отпадането на изискването декларация за собственост да подават български физически лица, които вече присъстват в нашите регистри, дори и по други партиди, обясни Стоянова.  \"Ако действителният собственик на фирма е вписан вече в дадена партида или в друга на друго българско юридическо лице и се намира в регистрите - Булстат, Търговски и в регистъра за лицата с нестопанска цел, няма да подава такава декларация за действителен собственик\", разясни поправките депутатката от ГЕРБ.  \"Ще подадат онези фирми, чиито собственици са регистрирани чуждестранни лица и техните действителни собственици по никакъв начин не са вписани в нашия регистър\", допълни още шефката на бюджетната комисия.   Декларация пред ДАНС за действителен собственик ще подават само онези фирми, чиито собственици са чуждестранни лица и не са вписани в никой български регистър. Това предвиждат промени в Закона за изпирането на пари и в няколко други закона, които депутати от ГЕРБ са внесли в деловодството на Народното събрание.  Промените вече са внесени и ще започнат да се обсъждат тази седмица от парламентарната комисия по обществен ред, съобщи председателят й Пламен Нунев.  До 31 май практически всички фирми трябваше да декларират действителните си собственици със специална декларация. \"В този текст бяха включени фирми ЕООД или ООД, чиито собственици са физически лица, които са вписани в регистъра. Дори собственик на едно юридическо лице да е друго юридическо лице, ако неговият собственик е вписан в регистъра по друга партида, не по тази, пак трябваше да се подава декларация\", обясни Стоянова. Сега тези декларации няма да се подават, ако действителният собственик е вписан в регистрите БУЛСТАТ, Търговския или регистъра за лица с нестопанска цел.  Стоянова напомни, че от септември няма да е разрешено притежаването на акции в акционерни дружества да е анонимно, а всички ще трябва да са поименни.  Ще отпадне и задължението за абсолютно всички фирми да изпратят за одобрение в ДАНС своите планове за обучение на служителите си във връзка с прилагането на Закона за мерките срещу изпирането на пари. \"Това затрудни изключително много всички да направят подобни планове, да ги изпратят. Сега чакат одобрение от ДАНС. Самата ДАНС е страшно затруднена и в това няма никакъв смисъл. Следващата кампания преди изменението на закона трябваше да бъде на 12 май, когато изтичаше срокът по правилник всички тези фирми да направят промени в правилниците си за прилагане на закона за мерките срещу изпирането на пари, да ги изпратят отново в ДАНС и да чакат одобрение. Сега казваме – те ще си направят тези промени, но не до 12 май, а до 6 месеца след като ДАНС публикува на сайта си националната оценка за риска. Оттам ще се види кои са рисковете, които те трябва да идентифицират и да включат в своите правилници\", каза Стоянова. Новите планове няма да се изпращат на ДАНС за одобрение.  Заради разпоредбата се изви опашка пред ДАНС, а сайтът на ведомството известно време бе блокиран. Неизпълнението на разпоредбата води до солидни глоби. Задължението е записано в приетия през март миналата година Закон за мерките срещу изпиране на пари. Според него 35 категории лица и институции трябва да имат годишен \"план за въвеждащо и продължаващо обучение на служителите си за запознаването им с изискванията на закона и актовете по прилагането му\". Целта е служителите да могат да разпознаят сигналите, че зад дадено плащане може да се крие пране на пари. ", "date": "2019.04.23", "title": "ГЕРБ: Адвокатите няма да доносничат на ДАНС за пране на пари "}
{"url": "http://epicenter.bg/article/Prof--Rumen-Gechev--Seriozen-e-problemat-sas-zagubite-ot-nerealizirani-proekti-v-Balgariya/180995/2/0", "text": "\"Спечелим ли европейските избори, ние имаме политическо основание да поискаме незабавно оставка на правителството и ще го направим. Българският народ не иска това управление. То има престъпен характер на крадци от висока класа, което е ясно на целия български народ. Сериозен е проблемът със загубите от нереализираните проекти в България“. Това каза в Павликени народният представител от БСП проф. Румен Гечев. Той участва в среща с гражданите, заедно с проф. Мариела Модева и с депутатите от Великотърновски регион Весела Лечева и Валентин Ламбев.  „Ние искаме в ЕС да се защитава българският интерес през общите политики, защото не е ли обща политика на ЕС изграждането на АЕЦ „Белене“ – производството и износа на електроенергия; не е ли европейски проект „Южен поток“, който да осигурява природен газ за цяла Европа, или пък тръбопроводът Бургас- Александруполис?“, попита проф. Гечев и заяви, че страната ни губи 400 милиона долара от нереализирани транзитни такси заради отказа от тези проекти.   „Да сте видели голям инвестиционен проект по плана „Юнкер“ в нашата страна – бяха отделени 150 млрд. евро, от които в България идват жалки трохи. Защото българското правителство не се интересува от българския интерес. А големи инвестиционни проекти като атомна електроцентрала или газопроводи можеха да привлекат такива средства, които да задвижат българската икономика“, каза депутатът.  „БСП е призвана да промени обществения живот в България; да прати в Брюксел хора, които ще защитават българските интереси чрез европейските политики – с мотивация, с морал и с професионализъм. Ние от БСП искаме да променим икономическата политика на ЕС, която задълбочава социалната поляризация в Европа. Богатите стават по-богати, бедните стават по-бедни. Ние искаме да променим това чрез промяна на политиката на Европа по отношение на инвестициите и заетостта и политиката към инвестиционните фондове. Представителите на БСП в ЕП ще участват активно в разработването на общоевропейските политики и променянето на техния облик, така че когато се приемат решенията в Брюксел, да са балансирани интересите на отделните страни-членки. Активното българско участие трябва да е с професионализъм, с идеи, с аргументи, с отлична езикова подготовка – само по този начин ние можем да променяме Европа в посока, която да е полезна на България“, допълни Гечев. Той припомни, че при премиер от БСП беше подадено заявлението за членство в ЕС през 1995г. Също при премиер-социалист завърши процесът и през 2007 г. България стана член на ЕС.  „България винаги е на последно място по повечето критерии. България има вековни традиции в образованието, а отчитаме 40% функционална неграмотност на нашите деца. Страната ни има най-древната култура в ЕС, а е на опашката в културния туризъм. България е на различна скорост от Европа“, продължи темата проф. Мариела Модева. „След 12 години в ЕС, ние имаме тежки дисбаланси в регионалното развитие. Навсякъде, където държавата трябва да се намеси, има двоен стандарт, дискриминация и мачкане на противника. България е водена към авторитаризъм, доминация на малка група хора във властта. Нашата визия за Европа настоява за смяна на модела, по който се развива Европа“, обясни образователният експерт. Тя посочи опасността средствата от европейските фондове да намалеят или да се преразпределят след 2020 г. „В края на настоящия програмен период ние имаме само 22% изпълнение на оперативните програми. В сферата на образованието и науката е дори по-малко – 19%“, съобщи Модева. ", "date": "2019.04.23", "title": "Проф. Румен Гечев: Сериозен е проблемът със загубите от нереализирани проекти в България"}
{"url": "http://epicenter.bg/article/BSP-izleze-s-pozitsiya-za-sreshtata-na-krayno-desni-i-fashistki-partii-v-Sofiya/180997/2/0", "text": "Изпълнителното бюро на БСП излезе с позиция за срещата на крайнодесни партий в София. В нея се казва:  ", "date": "2019.04.23", "title": "БСП за срещата на крайно десни и фашистки партии в София: Груба антиконституционна проява!"}
{"url": "http://epicenter.bg/article/Georgi-Svilenski--Patishtata--postroeni-ot-GERB--otnemat-choveshki-zhivoti-/180999/2/0", "text": "Фактът, че Борисов отново започна да прави копки, показва, че безизходицата при ГЕРБ е пълна“. Това заяви председателя на предизборния щаб на БСП Георги Свиленски пред БНР.  Ние твърдим, че АМ Хемус трябва да е приоритет. Противници сме на пилеенето на отпуснатите средства, както и че това се прави скрито от българското общество.“   Като пример за това Свиленски даде многобройните откази на управляващите да предоставят договорите за изпълнение на строителството на пътищата, както на народните представители, така и на медиите. “ Милиард и 300 милиона не са на Борисов и Горанов, а са на всеки един български гражданин. Всеки българин има право да се интересува - как ще бъдат изразходвани тези средства и за какво ще бъдат похарчени“, коментира Свиленски.  „Ако тези хора не бъдат отстранени от властта, контрол върху дейността няма как да се осъществи. Контролът става ясен, след като хората катастрофират върху тези пътища.   Пътища, построени от ГЕРБ, отнемат човешки животи. Вече 6 месеца властта отказва да се направи независима проверка. Фактът, че отказват толкова време, показва, че тези хора имат притеснения и знаят, че ще бъдат заловени,“ изтъкна Георги Свиленски.  „Ако ще правят магистрали като Марица, Тракия и Струма - по-добре да не правят нищо. След това трябва някой да ги ремонтира. Ако се правят настилки като край Своге, по-добре да не правят нищо, защото загиват хора“, изтъкна Свиленски. Според него това правителство е компрометирано.  „Фактът, че Борисов отново започна да прави копки, показва, че безизходицата при ГЕРБ е пълна“, категоричен бе той, като констатира, че тази първа копка се прави, само защото скоро има избори.             „Ако тези хора не бъдат отстранени от властта, контрол върху дейността няма как да се осъществи. Контролът става ясен, след като хората катастрофират върху тези пътища. Пътища, построени от ГЕРБ, отнемат човешки животи. Вече 6 месеца властта отказва да се направи независима проверка. Фактът, че отказват толкова време, показва, че тези хора имат притеснения и знаят, че ще бъдат заловени,“ изтъкна Георги Свиленски.  „Ако ще правят магистрали като Марица, Тракия и Струма - по-добре да не правят нищо. След това трябва някой да ги ремонтира. Ако се правят настилки като край Своге, по-добре да не правят нищо, защото загиват хора“, изтъкна Свиленски. Според него това правителство е компрометирано.  „Фактът, че Борисов отново започна да прави копки, показва, че безизходицата при ГЕРБ е пълна“, категоричен бе той, като констатира, че тази първа копка се прави, само защото скоро има избори.   ", "date": "2019.04.23", "title": "Георги Свиленски: Борисов почна с копките, безизходицата в ГЕРБ е пълна"}
{"url": "http://epicenter.bg/article/Kyustendil-kam-kandidatite-na-BSP--V-obshtinata-ni-ne-ostana-nito-edno-selsko-uchilishte-/181000/2/0", "text": "\"В община Кюстендил не е останало нито едно училище. Това е тъжно, няма как да имаме млади хора, като нямаме училища, денонощна аптека и инфраструктура\". Тези проблеми споделиха пред кандидата за евродепутат от листата на \"БСП за България\" Петър Витанов жителите на Кюстендил.   Той заяви, че за 10 години Бойко Борисов е съсипал държавата ни, за да запази собствения си имидж.   \"Когато няма поминък и икономическа перспектива, няма кой да остане тук. Това ни беше отнето и за да го променим, трябва да променим управлението\", заяви той. По думите му Европа изглежда абстрактна и далечна, но всеки ден в Народното събрание се приемат някакви решения, които буквално са ни спуснати от Брюксел и пряко влияят върху нашия живот. \"С едно щракване се гласува Пакетът за мобилност, който лиши от препитание хиляди български превозвачи и техните семейства, които вероятно също ще напуснат България\", каза той. Витанов посети и с. Шишковци, където беше посрещнат от кмета на селото и жители. Той се срещна с представители на местния бизнес, които споделиха, че има липса на работна ръка, защото младите бягат по големите градове и чужбина. Витанов посети част от местните предприятия и разговаря с работниците.    Кандидатът за евродепутат Иван Кръстев посети Бобошево. Хората там споделиха, че са притеснени от ниските доходи, от липсата на работни места и на достатъчно предпоставки- младите семейства да се задържат там. “Централната власт трябва да обърне внимание на малките общини, защото няма как да очакваме да се доближим до по-богата Европа, ако не спрем увеличаващата се разликата в стандарта на живот в нашата страна\", заяви Кръстев. По думите му средства се насочват главно към големите градове, а малките са оставени на произвола на съдбата, затова и губят населението си - липсват инвестиции и няма подкрепа от страна на държавата. \"Неадекватната политика на правителството обрече общини като Бобошево на постоянна борба за оцеляване, въпреки усилията на местната власт да инвестира европейски финансов ресурс в ремонти на уличната мрежа и водопровода, в социална и спортна инфраструктура\", коментира той. Според него в Бобошево има потенциал и условия за развитие на туризъм - прекрасна природа, исторически и културни забележителности, добра локация – близо до международен транспортен коридор. По думите му привличането на туристи, което ще доведе и до повишаване стандарта на живота тук, е въпрос на далновидна и насочена към хората политика.  В Сапарева Баня, по време на срещата си с Иван Кръстев, хората посочиха като основни проблеми ниските пенсии, обезлюдяването, безработицата, липсата на предприятия. Те изразиха тревога - дали има злоупотреби с общински бюджетни средства при изграждането на резервора за минерална вода.", "date": "2019.04.23", "title": "Кюстендил към кандидатите на БСП: В общината ни не остана нито едно селско училище!"}
{"url": "http://epicenter.bg/article/Denitsa-Zlateva-v-Lovech--Upravlyavashtite-izostavat-s-remontite-na-patishtata/181001/2/0", "text": "\"Има сериозно забавяне за пускането на тунела на входа на Ловеч. Срокът беше 22 декември 2018г.\"   Това заяви пред медиите зам.-председателят на БСП и кандидат за евродепутат Деница Златева на мястото на продължаващите ремонти. Тя обясни, че е била информирана от граждани на община Ловеч, че тунелът продължава да не е пуснат в действие, при положение, че има официален отговор от АПИ от ноември месец 2018г., че този участък от ремонта ще бъде пуснат в експлоатация на 22 декември 2018г. Златева отбеляза, че тази информация е качена на официалния сайт на областната управа на 7-ми ноември 2018година, както и писмото от тогавашния председател на АПИ Глосов до бившия областен управител, сега директор на АПИ. \"Тунелът беше пуснат за кратко в началото на годината и сега отново е затворен. Вижда се че продължават ремонтните дейности\", коментира тя. Златева обясни, че вчера и днес е била на обиколка на територията на община Ловеч. \"Важно и полезно е да се строят магистрали, за да се развива инфраструктурата и да привличаме чужди инвестиции, но не бива управляващите да изостават в ремонтните дейности на първокласни, второкласни и третокласни републикански пътища\", заяви тя.  Деница Златева подчерта, че се оказва, че на територията на Ловешка област и на съседните области има третокласни пътища. Тя обясни, че след обиколките си в страната левицата ще представи брошура с качеството на пътищата в страната. \"Претендираме да няма двойни стандарти и като граждани на ЕС да не се чувстваме второ качество европейци. Важно е да дадем на българските граждани усещането, че независимо дали се возят по магистрали или по първокласни, второкласни и дори третокласни пътища, винетките, които плашат за тази услуга, им гарантират качествена пътна инфраструктура\", категорична бе тя. Златева изрази надежда, тъй като председателят на АПИ е на място, тунелът да бъде пуснат възможно най-бързо. \"Знам, че проектът се строи на няколко етапа и има няколко пускови срокове. Надяваме се да изпълнят ангажимента си, както е написано от бившия шеф на АПИ\", каза още зам.- председателят на БСП.  Победа на БСП ще предизвика предсрочни парламентарни избори  Деница Златева проведе срещи с кмета на Летница, д-р Красимир Джонев, с жителите на общините Летница и Ловеч. В рамките на срещите в Летница тя заяви, че БСП ще се бори за достойно развитие на региона и изтъкна пред гражданите, че ЕС има с какво да помогне чрез разпределение на средства за малките и средни общини: за инфраструктура, за земеделие и в частност зеленчукопроизводството, както и хранително- вкусовата промишленост, разкриването на нови работни места и запазването на съществуващите. \"Не може държавата да абдикира от собствената си отговорност и да разчита само на финансиране от Европа. Правителството трябва да стимулира малкия и среден бизнес в България\", каза тя. Зам.-председателят на БСП наблегна на важността на настоящите евроизбори на 26-ти май и призова за активност в изборния ден и изтъкна: \"Победа на БСП ще предизвика предсрочни парламентарни избори и ще е добър старт за местните избори през есента\", каза зам.-председателят на левицата. Деница Златева заяви, че БСП ще се бори за премахването на двойния стандарт при храните и доходите. \"В цяла Европа се набляга на хармоничното развитие на териториите, а в България регионалните различия се увеличават. На малките общини в България трябва да се гледа като икономически и инвестиционен потенциал\", заяви тя. Според нея е недопустимо общините да разчитат на благоволението на премиера да отпуска държавни средства по негово усмотрение. В рамките на дискусиите бяха повдигнати и въпроси за отношението на държавата към селския и културен туризъм. Изтъкна се нуждата от поставянето на табели и ясното обозначаване на туристическите обекти в страната.", "date": "2019.04.23", "title": "Деница Златева в Ловеч: Управляващите изостават с ремонтите на пътищата"}
{"url": "http://epicenter.bg/article/Skandal---Roditel-1--i--Roditel-2--se-poyavi-v-elektronna-blanka-na-Stolichna-obshtina/181004/2/0", "text": "Формулировката ”Родител 1” и ”Родител 2” се появи в електронна бланка на Столична община вместо традиционните майка и баща. С нея се кандидатства в детските градини в София.   \r\n По този повод председателят на \"Патриоти за София\" в СОС и член на ръководството на ВМРО – Българско национално движение, Карлос Контрера предупреждава: \"Столична община да не прави опити да налага джендър идеологията!\" \r\n   \r\n \"Какви са тези \"Родител 1“ и \"Родител 2“, някакви биороботи може би?! Вероятно някакви аморфни образувания на вида Homo sapiens\", възмущава се още Контрера в своята официална Facebook страница относно опита на \"Московска 33“ да налага джендърството. \r\n Ето и пълният текст на Контрера: \r\n   \r\n \r\n \r\n \r\n \r\n \r\n \r\n \r\n \r\n \r\n", "date": "2019.04.23", "title": "Скандал! ”Родител 1” и ”Родител 2” се появи в електронна бланка на Столична община"}
{"url": "http://epicenter.bg/article/Mladen-Marinov--Shte-priklyuchim-v-srok-proverkata-na-kashtite-za-gosti-na-Elena-Yoncheva-/181008/2/0", "text": "Не знам подробности за къщите на гости на Елена Йончева, но щом ВКП ни е разпоредила проверка ще направим всичко, за да спазим закона и да приключим проверката в срок.  Това заяви в предаването \"Още от деня\" по БНТ министърът на вътрешните работи Младен Маринов по повод разпоредената от ВКП проверка за къщите за гости на семейството на Елена Йончева, която трябва да бъде извършена от ГДНП.  Вътрешният министър коментира и всички горещи теми от последните дни. \"Колегите работиха 3 години, за да разкрият убийство в Троян. ДНК анализът е бъдещето на криминалистиката. Видяхте и случая със Северин Красимиров, който беше разкрит за дни. Тогава работихме неуморно и успяхме да опровергаем всички фалшиви новини, че в България се убиват журналисти заради работата им, както и да спомогнем за постигането на бърза осъдителна присъда\", категоричен беше Маринов.  \"Случаят с наркотиците край Шабла тръгва от разследване на румънските власти. Те ни предупредиха, че наркотици могат да изплуват и на нашето крайбрежие. Аз веднага разпоредих засилено наблюдение на морското крайбрежие. Към момента нямаме данни за българи, които да участват в тази мрежа\", разкри министър Маринов.  \"Телефонните измами са сериозен бич. Лошото е, че най-често жертви стават възрастни хора. Тук говорим за престъпна мрежа, която има голям обхват. Телефонните обаждания се извършват от Румъния. След направен анализ със специализираната прокуратура решихме да работим по тези случаи като с организирани престъпни групи.  Направихме добра координация и с румънските служби. По този начин сме предотвратили голяма част от тези измами и трябва да продължим да работим по този начин. С последната рвализация смятам, че ударихме най-високите нива на тази организирана престъпна група. По данни те са успели да откраднат над 2 млн. лева. В момента тече разследване за законността на къщите и имотите на тези хора\", обяви вътрешният министър.  \"Борбата с престъпността по малките населени места е точка в управленската програма и ние я изпълняваме. Отчитаме намаление на кражбите и грабежите по селата\", похвали се Младен Маринов.  \"Имаше напрежение по българо-гръцката граница с този поход на мигрантите. Към момента има затишие, но идва пролет и може да има засилване на мигрантската вълна. Взели сме всички мерки за засилване на охраната на границата и водим борба с каналджиите, които се опитват да превеждат нелегално мигранти през границата\",", "date": "2019.04.23", "title": "Младен Маринов: Ще приключим в срок проверката на къщите за гости на Елена Йончева "}
{"url": "http://epicenter.bg/article/Prof-Lyubomir-Stoykov--Momentat--v-koyto-tragva-tazi-kampaniya--e-uzhasen--/181009/2/0", "text": "\"Моментът, в който тръгва тази кампания, е ужасен. Тези безброй гафове по отношение на собственост- политиката и лукса са като зехтина и водата, не могат да се смесят. Моите впечатления са за една несигурност. Големите грешки при кампании стават все повече и повече, каза в предаването \"Всичко коз” по Канал 3, пи-ар експертът Любомир Стойков.  \"Формално кампанията не е започнала. Атаките и прехвърлянията на реплики започват да стават доста сериозни и значими. Навсякъде в листите има хора, които да си заслужават. Ще бъдем свидетели до но края на кампанията на разхвърляне на вина”, каза още той.  Максим Бахар допълни: \"Следя внимателно това, което се случва и съм отвратен от начина, по който кампаниите се водят. До сега не видяхме добра концепция какво ще се прави в Европа. След близо 30 години има една класа от много интелигентни хора, които искат да чуят интелигентни послания, а няма такива. Ще продължат компромати и да се казва кой е по-беден и кой е по-честен, а това не помага на никого.  Има още нещо- възниква въпроса тези хора, които си подават оставки, не минават ли през социална и партийна съвест? Второ - има едно дистанциране от лошото, но това достатъчно ли е? Аз мисля, че сега е много важно да покажем, че сме част от Европа и можем да бъдем полезни там. Малко ми е смешен и този начин с оставките- не може някой да напише в някоя медия нещо и да напуснеш. Никой от засегнатите хора не реагира нормално- не каза, че има апартаменти, или няма, а просто пи-ар трик и се покри, а това не е добре.", "date": "2019.04.23", "title": "Проф.Любомир Стойков: Моментът, в който тръгва тази кампания, е ужасен! "}
{"url": "http://epicenter.bg/article/Parvata-balkanska-biblioteka-otvori-vrati-v-Momchilgrad-/181010/2/0", "text": "Първата в България балканска библиотека \"Иляз Ходжа\" отвори врати в Момчилград. В културната институция има над 30 000 тома литература от различни жанрове на български, турски и гръцки език, както и над 22 000 елекронни книги.   Библиотеката е създадена със съдействието на бизнесмена с момчилградски корени Фуат Гювен, който инвестира 110 000 лева в ремонта на помещенията, извършен и със съдействието на община Момчилград. Библиотеката разполага с модерна читалня и с напълно оборудвана конферентна зала. Откриването на културната институция стана на официална церемония в читалище \"Нов живот\" в родопския град. Празникът започна с тържествен концерт на самодейни групи от местните читалища и училища. Официалните лица на тържеството бяха председателят на фондация \"Балкани\" Силвестър Лалов, председателят на общинския съвет Юмер Юсеин, изпълнителният директо на \"Кърджали Табак\" Юмер Юмер, членът на ЦОП на ДПС Ердинч Хайрула, представители на съседни общини, много учители от община Момчилград.  Лентата на библиотеката беше прерязана от кмета на община Момчилград Сунай Хасан, Джан Киразлъ, племеник на Фуат Гювен.  \"Няма да скрия, че вълнението ми е огромно, защото подобно събитие се помни цял живот. Мога да го сравня с откриването на храм. Защото библиотеката е толкова значима за един град и хората му, както и храма. И храмът, и библиотеката са местата, в които хората стават по-добри.  Горд съм, че новата придобивка се открива точно в Момчилград, защото в този град, както и в цялата община духовността и знанието имат отколешни традиции.   Книгите са средството да опознаваш света, да виждаш в бъдещето и да бъдеш свободен. Убеден съм, че библиотеката, която откриваме днес ще бъде мястото, в което младите хора от община Момчилград ще могат да трупат знания, а това знание ще ги направи свободни. Ще ги направи достойни граждани на България, на Европа и на света\", заяви при откриването Сунай Хасан.", "date": "2019.04.23", "title": "Първата балканска библиотека отвори врати в Момчилград "}
