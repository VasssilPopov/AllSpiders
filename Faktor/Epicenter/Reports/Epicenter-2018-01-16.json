{"url": "http://epicenter.bg/article/Novi-urotsi-po-istoriya--Desetoklasnitsite-shte-uchat-za-komunizam--politicheski-represii-i-teror-/145244/2/0", "text": "Десетокласниците вече ще изучават понятия като комунизъм, политически репресии и терор. Те са заложени в новата програма по история, утвърдена от Министерството на образованието и науката, предава бТВ.  Според нея в X клас ще се изучава само българска история от древността до наши дни.  По новите учебници ще се учи за пръв път след 2 години. Тогава ще се изучават понятия като “съветизация”, „диктатура на пролетариата”, „Народен съд” и „Възродителен процес”.  Според очакванията в програмата те ще трябва да разбират ролята на Съветския съюз за налагане на комунистическия режим у нас, както и да сравняват конституциите на Народна Република България от 1947и 1971 г.  И сега в учебника по история има урок за комунизма в България. „Ние сме може би единствената бивша соцдържава, в която има такава носталгия по комунизма, няма консенсус за тази епоха”, отбеляза Красимир Иванов, учител по история и цивилизация в 51-во училище в София.  Така е дори сред ученици от IX клас. „По това време е имало справедливост, нямало е частна собственост”, казва ученикът Симеон Ников, като уточнява, че е научил това от баба си.  „Всички трябва да знаем какво е ставало и че не трябва да се повтаря. Би трябвало всеки човек да има свобода, тогава не е било така”, заяви пък ученичката Катерина Бори.  „Те казват: „Вкъщи ни говорят едно, а вие ни учите друго, къде е истината?”, пояснява още учителят по история Красимир Иванов.  От просветното министерство обясниха, че именно заради близостта на историческите събития в програмата предвижда извънкласни дейности, в които учениците ще трябва сами да набират информация.  „Работата с множество документи и различни източници ще бъде особено важна за това всеки десетокласник да формира собствена позиция”, отбеляза Радостина Николова от дирекция „Съдържание на училищното и предучилищното образование” в МОН  Занапред учениците в X клас ще учат за българската история по 3 часа и половина на седмица.  Според Иван Кънчев от сдружение „Българска история” подробното изучаване на събитията до 1989 г. е важно за младите.  „За мен е недопустимо един човек, завършил средното си образование, да не знае какво се е случвало в България в края на 80-те години”, посочи той.  Какво точно ще пише в новите учебници, ще стане ясно след една година, когато бъдат написани.  ", "date": "2018.01.16", "title": "Нови уроци по история: Десетокласниците ще учат за комунизъм, политически репресии и терор (Видео)"}
{"url": "http://epicenter.bg/article/Borisov-katsna-v-Strasburg--predstavya-utre-programata-na-balgarskoto-predsedatelstvo-/145186/2/0", "text": "Премиерът Бойко Борисов кацна на летището в Страсбург и публикува снимки във Фейсбук. Премиерът отлетя за Франция директно от азербайджанската столица Баку, където бе на официално посещение.  В сряда Борисов ще представи пред Европейския парламент (ЕП) програмата на българското председателство на Съвета на ЕС.   Приоритетите на българското председателство са: бъдещето на Европа и младите хора; европейска перспектива и свързаност на Западните Балкани; сигурност и стабилност в силна и единна Европа; цифровата икономика и уменията на бъдещето.  Преди участието на премиера Борисов в пленарната сесия на ЕП, която започва в 10 ч. българско време, министър-председателят ще се срещне с председателя на ЕП Антонио Таяни.  Днес ЕП ще изслуша отчета на приключилото в края на декември естонско председателство. Председателят на Европейския съвет Доналд Туск ще обсъди с евродепутатите резултатите от последното заседание на държавните и правителствените ръководители от ЕС.  През декември те отчетоха достатъчен напредък в първата част от преговорите за напускането на Великобритания, но останаха разделени в оценките за квотното разпределение на мигрантите.  В сряда ЕП ще обсъди също влиянието на руската пропаганда и обвиненията към Москва в опити за оказване на влияние върху изборите в отделни държави чрез дезинформация. Очаква се ЕП да предложи подсилване на отдела за засичане на дезинформация, разкрит в Европейската служба за външна дейност. ЕП разглежда положително осигуряването на повече средства за повишаване на осведомеността, за разследваща журналистика и за информационна грамотност.  ", "date": "2018.01.16", "title": "Борисов кацна в Страсбург, представя утре програмата на българското председателство "}
{"url": "http://epicenter.bg/article/Krasimir-Karakachanov-predotvratyava-dzhendar-obucheniya-v-detskite-gradini/145213/2/48", "text": "Министърът на отбраната Красимир Каракачанов е предотвратил въвеждането на джендър обучение за деца в предучилищна възраст и детските градини, твърди сайтът „ “.   Текстовете (с доста правописни грешки) били заложени по настояване на ЛГБТ и джендър-организации в Националната програма за превенция и защита от домашно насилие за 2017 - 2018 година. Очакването на инициаторите било заради предстоящото - според тях – ратифициране на скандалната Истанбулска конвенция да минат незабелязано текстовете за джендър обучение на малки деца при гласуването в Министерски съвет (МС).   Документът бил внесен за обсъждане в МС от вътрешния министър Валентин Радев. В първоначалния вариант на програмата е записано буквално следното: Раздел II - Ранна превенция на насилието, основано на пола в т.ч. и домашното насилие, чрез джендър обучения на деца в предучилищна възраст.   Като отговорен орган е посочено Министерството на образоването и науката. Партньори: НПО. В графата \"Описание на целта\" е вписана думата \"постоянен\". В графата \"Очаквани резултати от изпълнението на целта\" пише: \"Въведени обучителни модули по джендър проблематика в предучилищни групи в детски градини и в училища. Повишени знания и умения на децата в ранна възраст за преодоляване на половите стереотипи и изграждане на здрави отношения.   В графата \"Финансиране\" е записано: По бюджетите на съответните институции. Проектно финансиране. В Раздел III на програмата е записано следното: Повишаване на квалификацията на учителите в областта на справяне с агресията и насилието в образователните институции, както и за работа по проблема \"домашно насилие\" с учениците, по национална програма на МОН и въвеждане на джендър проблематиката в програмите и предметите на обучение   Като отговорен орган е посочен МОН, а партньори: НПО. Финансирането на този раздел се извършва в рамките на държавния бюджетл В раздел V от програмата е записано следното: \"Изготвени предложения за законодателни промени в българското законодателство, регламентиращо защита правата на жертвите на домашно насилие и насилие, основано на полов признак във връзка с ратифицирането на Истанбулската конвенци.   Вицепремиерът и министър на отбраната Красимир Каракачанов реагирал остро срещу цитираните текстове и настоял за тяхното премахване. Поради това приемането на Националната програма за превенция и защита от домашното насилие се отложило за 17 януари, а на гласуване била подложена само Истанбулската конвенция. Припомняме, че всичките министри от Обединените патриоти и четирима от ГЕРБ гласуваха \"против\" нея.   Показателно е, че един от тях е и министърът на образованието и науката. Този факт поставя под съмнение всички обещания на Цецка Цачева, че в учебните програми няма да влиза джендър обучение – явно самият образователен министър не вярва на тези обещания.   Междувременно на предстоящото заседание програмата отново ще бъде внесена за гласуване, но по настояване на Патриотите и Каракачанов от нея са изключени всички текстове, свързани с джендър обученията. Според източници от МС, първоначалният проект на тази програма е приет след публично обсъждане между заинтересованите държавни институции и неправителствени организации на 24 ноември в Министерството на вътрешните работи. Това обаче никъде не е публично обявено и никъде не се открива информация за самото обсъждане. В него са участвали основно неправителствени организации, които се занимават с гей права, джендър обучение, ЛГТБ и подобни.   Не е ясно защо точно тези НПО са предпочитани от държавата за дискусия по темите за домашно насилие и насилието над жените, както беше и при обсъждането на Истанбулската конвенция. Документът ясно показва стратегията на ЛГТБ организациите за въвеждането на джендър обучение в училищата и промяна на законодателството - нещо, което те упорито отричат в споровете около Истанбулската конвенция. Освен това от програмата се вижда, че точно тези НПО имат пряк финансов интерес от приемането на подобни документи, защото си осигуряват солидно бюджетно финансиране от държавата за години напред.", "date": "2018.01.16", "title": "Красимир Каракачанов предотвратява джендър обучения в детските градини"}
{"url": "http://epicenter.bg/article/Karakachanov--Premierat-i-parlamentat-shte-podkrepyat-dobrovolnata-voenna-sluzhba-/145217/2/0", "text": "Министърът на отбраната Красимир Карачаканов има уверения от премиера и от парламента, че ще бъде подкрепено предложението за въвеждане на доброволна военна служба.  Каракачанов участва в церемонията по изпращането на 35-ия военен контингент за участие в мисията на НАТО „Решителна подкрепа” в Афганистан. Пред медиите той заяви, че продължава да настоява за връщането на казармата, а въвеждането на доброволна военна служба би било първата стъпка в тази посока, предаде бТВ.  „Смятам, че младите хора в България трябва да имат военна подготовка. Това, което имам като уверение и от премиера, и от парламента е, че ще подкрепят първата стъпка в тази посока – това е въвеждането на доброволна служба”, коментира Каракачанов.  По думите му младите хора, които получат подобни знания и умения могат да служат доброволно. „Това би довело до решаване на проблема с недокомплекта, защото една част от тях може да харесат службата и да останат”, допълни министърът.  „Съществуването на една държава е скъпо удоволствие. За да има държава и да се охранява живота и здравето на хората, териториалната цялост на България, трябва да има армия. Няма държава, която икономически да е просперирала и да няма армия”, допълни още Каракачанов.  Той предлага да се въведе швейцарската система – обучение на всички, по-кратко от шест месеца, но след това да се влиза в резерва. По време на резерва да се опресняват знанията и подготовката.  Каракачанов добави, че държави като Швеция, Финландия и Норвегия връщат наборната военна служба, макар „заплахите към тях да са много по-малко, отколкото заплахите към нас”. „Значи те са по-глупави от нас ли или така са решили да харчат пари? Просто мислят за сигурността си”, допълва министърът.  По повод увеличението на заплащането в полицията, военният министър е категоричен, че целият сектор „Сигурност” – армия, полиция, служби за сигурност, трябва да бъдат в комплект.  Вашата мисия е не само отговорна, но рискова и опасна, защото се провежда в един район на света, в който всеки ден и всеки час ще бъдат предизвикателство. Убеден съм, че придобитата подготовка и морална мотивация са достатъчни за мисията, която ще изпълните. Опитът, който ще натрупате ще бъде полезен за бъдещата ви служба в редовете на Българската армия, каза Каракачанов на тържествената церемония по изпращането на 35-ия контингент на Въоръжените сили за участие в мисията на НАТО „Решителна подкрепа“ в Афганистан. Той посочи, че освен основната задача по опазване на териториалната цялост и независимостта на страната, Българската армия изпълнява и мисии зад граница по опазване на мира и гарантиране на реда и сигурността в редица региони на света. Министър Каракачанов подари на военнослужещите от 35-ия контингент икона на Св. Георги Победоносец и им пожела да изпълнят мисията с чест и най-важното да се завърнат всички живи и здрави на родна земя.  Командирът на 101-ви алпийски полк в Смолян полковник Димитър Кацаров връчи бойното знаме на контингента на неговия командир полковник Георги Маргитин. По време на церемонията бойните знамена на контингента и на алпийския полк бяха осветени от архимандрит Висарион, архиерейски наместник на Смолянската духовна околия, който отслужи и молебен за здраве на военнослужещите.  Заместник-началникът на отбраната генерал-лейтенант Пламен Атанасов връчи сертификат за участие в мисията на командира на 35-ия контингент полковник Георги Маргитин, който заяви, че изпълнението на мисия на хиляди километри от Родината, в условия на непрекъснато променяща се среда е голямо предизвикателство към военнослужещите от контингента. „Като командир обещавам да направя и невъзможното след шест месеца да се завърнем всички живи и здрави и с изпълнени задачи“, заяви още полковник Маргитин.  На ритуала по изпращането присъстваха още областният управител на Смолян Недялко Славов, кметът на града Николай Мелемов, секретарят на президента на Република България по сигурност и отбрана Стефан Янев, командващият на Съвместното командване на силите генерал-лейтенант Любчо Тодоров, командирът на Сухопътните войски генерал-майор Михаил Попов, представители на военнопатриотичните организации и граждани.  * * *   ", "date": "2018.01.16", "title": "Каракачанов: Премиерът и парламентът ще подкрепят доброволната военна служба "}
{"url": "http://epicenter.bg/article/Kaloyan-Pargov--Sofiya-poharchi-630-miliona--za-da-se-bori-s-mrasniya-vazduh--Stana-5-pati-po-mrasen-/145218/2/0", "text": "В периода 2011-2014 година Столичната община е похарчила 630 милиона лева за справяне с фините прахови частици, а въздухът сега в София е 5 пъти по-мръсен. Този резултат показа одитът на Сметната палата през 2017-а. Това каза лидерът на БСП - София и председател на групата на БСП в СОС Калоян Паргов в ефира на телевизия Bulgaria ON AIR.   \"От май миналата година има нова Стратегия, в която са заложени три основни мерки - всеки месец миене на улици и канавки в София, но цяла София, а не в някои райони по 2-3 пъти, а в други - нито веднъж. Освен това управляващите в Столичната община най-накрая разбраха, че трябва да се откажат да купуват дизелови автобуси за градския транспорт. Третата мярка е свързана с поставяне на началото на справяне с отоплението на твърдо гориво, което е един от най-големите замърсители на въздуха. Истината обаче е, че тези мерки са прекалено закъснели. И те не решават проблема генерално, а опитват да се справят с резултата от проблема\", посочи Паргов.   Според Калоян Паргов не само Столична община, но и държавата трябва да има социална екологична политика. Освен това, трябва да бъде осигурен строг контрол и тежки санкции за нарушителите на правилата, свързани с чистотата на въздуха. \"Очевидно е, че струва много скъпо да живеем в чист и зелен град, коментира той. - И метрото само не е достатъчно, за да осигури чистотата на въздуха. Мисля, че трябва да бъде създаден фонд за помощ на семействата, които не могат да си позволят екопелети за отопление\".   В Сутрешния блок на БТВ общинският съветник от групата на БСП Иван Таков, който е и член на Комисията по Опазване на околната среда, земеделие и гори, пък заяви, че замърсяването на въздуха в София не се дължи на климатичните условия. \"Управляващите в СО се опитват да се оправдаят с тях, но причината за мръсния въздух в града ни са безхаберието и отказът години наред да бъдат взети мерки, каза той. - Стигнахме дотам, че преди няколко дни виждахме това, което дишаме. А само до преди 7 месеца управляващите в СО отричаха изобщо да има проблем\", заяви той.  ", "date": "2018.01.16", "title": "Калоян Паргов: София похарчи 630 милиона, за да се бори с мръсния въздух. Стана 5 пъти по-мръсен!"}
{"url": "http://epicenter.bg/article/Stolichnata-obshtina-predlaga--Bez-koli-na-Vitosha-v-nedelya-ot-11-do-15-ch/145223/2/0", "text": "Без коли на Витоша от 11.00 до 15.00 часа в почивните дни, предлага ресорната общинска комисия, предаде репортер на БГНЕС.   Временната общинска комисия за анализ на съществуващите проблеми, свързани с целогодишния достъп до Природен парк „Витоша“ на граждани с цел туризъм, отдих и спорт и изработване на предложения и мерки за решаване на тези проблеми ще предложи като становище на кмета на столична община Йорданка Фандъкова да се увеличи забраната за автомобили на Витоша през празничните дни в интервала от 11.00 до 15.00 часа. Към момента забраната е от 11.00 до 14.00 часа. От друга страна зам.-кметът по транспорта Евгени Крусев съобщи, че още от тази събота автобусите по линия 66, която отива до хижа Алеко, ще бъдат увеличени с един автобус и интервалът на движение ще бъде на 30 минути. Автобус 66 тръгва от зоопарка. Тази линия е като основен заместител на въжената линия. Към момента автобусните линии, водещи до Витоша са 14. „Ще направим и информационна кампания, която да разкаже на хората кои линии могат да ги отведат до планината. Предвидили сме и резервни автобуси, ако се констатира превишен бой на пътниците“, поясни още Крусев.   От своя страна председателят на ресорната временна комисия Елен Герджиков информира, че по нареждане на столичния кмет има разпореждане на районния кмет на Витоша, да състави междуведомствена комисия, в която да участват представители от СОС, районната администрация и ДАМТН, която да провери на място и да издаде протокол за състоянието на всички съоръжения на Витоша. Герджиков написал и писмо до ДАМТН с молба за актуална информация за направените досега от тях проверки на съоръженията. „Убеден съм, че ако се установи някаква опасност от тези съоръжения кметът ще издаде съответните разпореждания по закон - за заздравяване или премахване на съответните съоръжения“, каза още той. След всички актуализации да бъде представена презентация в ресорната комисия за плана за управление на Пирин след, което тя да излезе със становище, решиха още общинските съветници. /БГНЕС", "date": "2018.01.16", "title": "Столичната община предлага: Без коли на Витоша в неделя от 11 до 15 ч"}
{"url": "http://epicenter.bg/article/Raste-broyat-na-zasegnatite-ot-gripnata-valna--Video-/145224/2/0", "text": "Над 100 хил. души вече са засегнати от грипната вълна и броят им продължава да расте, съобщи за bTV главният държавен здравен инспектор д-р Ангел Кунчев.  Област Пловдив е в предепидемична обстановка – там болните са около 140 на 10 хил. души.  Сериозна е заплахата и за областите Стара Загора, Благоевград, Силистра, Пазарджик и София-град, където броят на заболелите е повече от останалите части на страната.  Област Перник остава в грипна епидемия.  Симптомите се появяват бързо. Грипният вирус остава жив в околната среда най-малко до 8 часа. Епидемиолозите препоръчват честото миене на ръце, използването на хигиенни кърпички и поставянето на маски.  Пазарджик е в предепидемична обстановка – болните в града се увеличават с всеки изминал ден и заболеваемостта вече е 225 на 10 хил. души.  Докторите са категорични, че тази година грипът е много коварен и не трябва хората да се самолекуват, а при първи симптоми да се потърси лекарска помощ.  При някои болни грипът протича и без вдигане на температура.  В момента боледуват най-много малки деца и хора между 30-40 години.  В четвъртък, когато се събира отново лекарската комисия, ще стане ясно дали Пазарджик ще обяви грипна епидемия.  ", "date": "2018.01.16", "title": "Расте броят на засегнатите от грипната вълна (Видео)"}
{"url": "http://epicenter.bg/article/Glavniyat-myuftiya-Mustafa-Hadzhi--Nyama-drug-pol-osven-dvata-pola--Ne-tryabva-da-gubim-orientira--/145225/2/0", "text": " различни от биологичния, които се съдържат в Истанбулската конвенция.  „  заяви главата на мюсюлманското вероизповедание у нас Мустафа Хаджи в интервю пред БНР по повод налагането на понятието „социален пол“ в Истанбулската конвенция, която взриви обществото и раздели дори министрите в правителството на Борисов.  \"  Ориентирът не сме си го измислили ние и не сме поставили началото му\", подчертава Мустафа Хаджи.   Позицията на главния мюфтия е много важна за обществото, защото до този момент ДПС не е взело позиция по въпроса за рафитикацията Истанбулската конвенция, която правителството предлага на парламента.", "date": "2018.01.16", "title": "Главният мюфтия Мустафа Хаджи: Няма друг пол освен двата пола! Не трябва да губим ориентира! "}
{"url": "http://epicenter.bg/article/80-000-gazovi-uredbi-sa-samodelki/145179/3/0", "text": "Много от газовите уредби на автомобилите са правени в неоторизирани сервизи или от собствениците на автомобилите. Това няма как да бъде гаранция за качество. При половината от автомобилите, които се движат на газ, това не е обозначено в документите, а собствениците им не преминават задължителния годишен технически преглед на системата.  Като се има предвид, че у нас по пътищата се движат около 160 000 автомобили с газови устройства, проблемът с половината от тях е доста сериозен, показа репортаж на телевизия \"България он ер\".   От \"Пътна полиция\" обясняват, че няма заложена санкция в закона, която да се налага при установяване на нерегистрирана газова уредба. Единственото, което може да се направи е колата да бъде спряна от движение.   При проверка обаче това невинаги може да бъде направено, защото в закона е предвиден срок от 3 години за промяна на данните за вида на горивото, с което се движи колата. Така водачите могат да минават само технически преглед, но не и преглед на газовата уредба.  Експертите са на мнение, че газовите уредби трябва да се преглеждат от професионалисти, защото те знаят за какво да гледат.   \"Дори с развалени части колата продължава да работи по някакъв начин\", обясни инж. Стефан Бодадов, главен механик в сервиз за газови уредби. По думите му няма опасност колата да се взриви в движение. Той посъветва хората да не се притесняват да карат колите си за задължителните технически прегледи на техните газови уредби.   \"Има неща, които ние ги наблюдаваме и обръщаме внимание. Трябва изключително много да е амортизирана системата, за да станат някакви течове и колата да се самозапали\", подчерта още инж. Бодадов. Той обясни, че преди това има много други признаци при работата на автомобила, които показват, че системата за шофиране на газ има проблеми. Сред тях са по-различната работа на двигателя, честа смяна от газ на бензин и други. Именно заради това той смята, че до взрив няма как да се стигне.", "date": "2018.01.16", "title": "80 000 газови уредби са самоделки"}
{"url": "http://epicenter.bg/article/Temenuzhka-Petkova--Azerbaydzhan-shte-prouchi-vazmozhnostite-da-uchastva-v-gazifikatsiyata-na-Balgariya-/145181/4/0", "text": "„Във вчерашните разговори, които се проведоха между премиера Борисов и президента на Азербайджан Алиев, енергетиката заемаше много важно място. Беше поставен въпросът, свързан с възможността нашите колеги от СОКАР да направят проучване както на нормативната уредба, така и на регулаторната рамка и възможностите, за да участват в газоразпределителната дейност на територията на страната ни.\" Tова заяви министърът на енергетиката Теменужка Петкова след тържественото откриване на първата директна авиолиния София – Баку на летище София.  \"Смятам, че това е много добра възможност за решаване на въпроса със замърсяването на въздуха с фини прахови частици, където основният замърсител са битовите потребители, които се отопляват на дърва и на въглища. Темата беше представена, беше изразено ясно желание от страна на нашите партньори от СОКАР такъв анализ да бъде направен и ако са налице условия и възможности, ще се върви напред. Ще работим заедно, за да можем да постигнем добри резултати за България“, коментира министър Петкова.  „Азербайджан е наш стратегически партньор в областта на енергетиката. Ние работим по един изключително важен съвместен проект – интерконектора Гърция-България, който е основна част от Южния газов коридор. По отношение на него основните количества природен газ идват точно от Азербайджан – 1 млрд. куб. м. газ“, каза още министър Петкова и уточни, че когато става въпрос за енергетика, отношенията Азербайджан – България са изключително важни и интензивни.   ", "date": "2018.01.16", "title": "Теменужка Петкова: Азербайджан ще проучи възможностите да участва в газификацията на България "}
{"url": "http://epicenter.bg/article/Nikolay-Vasilev--Balgarski-bankeri-sa-protiv-evroto--Ne-iskat-ETsB--quot-da-nadnicha-v-zadniya-im-dvor-quot-/145196/11/0", "text": "- Дали една държава иска или не иска еврото няма връзка с това колко тази държава е добре икономически. Разбира се, че има примери за страни, които не искат общата валута, но това не трябва да определя нашето решение. Всеки си избира пътя на развитие, така, както ние избрахме валутния борд. През 1996-1997 г. светът ни наложи тази мярка, защото нашите управляващи в лицето на централната банка и правителството тогава не бяха в състояние да управляват страната правилно и модерно. Ако нямахме валутен борд, и до днес щяхме да продължаваме със старите грешни практики. Не е необходимо винаги да сме на последно място – не сме в еврозоната, не сме в Шенген, не сме в Европейската космическа агенция, най-бедни сме, смятат ни и за най-корумпирани. - Според мен те са два. Единият е свързан с банковата сфера. Ако има професионално лоби, което неофициално слага прът в колелата на еврото в България, то е част от банкови среди. Не казвам, че това се отнася до целия банков сектор, но има хора, които предпочитат Европейската централна банка да не наднича в техния двор. Ако ЕЦБ ни наблюдаваше, една банка нямаше да фалира преди 3 години, проблемът щеше да е забелязан и решен. Харесвам българските банки, и моите пари са в български банки, но този сектор трябва да помага, а не да пречи на приемането на еврото. - Ако искаме да сме в нормалните държави, да ни уважават, да могат децата ни да учат по целия свят, да се движим само с лична карта и без проверки в Европа, да ходим без визи до Канада и да имаме възможност да правим бизнес навсякъде, трябва да сме като другите – словаци, латвийци, естонци. Не стига, че понякога не ни искат и ни приемат за по-ниска категория, но и ние не полагаме усилия да преминем на друго ниво и бягаме от еврото. Какво налага миниатюрна държава като нашата да има собствена валута? По тази логика град като Пловдив може да поиска да има отделна валута. Дори Европа, взета като цяло, не е толкова значима в световен икономически план. Европа през този век се очертава да бъде един от най-бавните континенти, но все пак е по-добре да хванем бавния влак, отколкото да продължим да чакаме на провинциалната гара. - Трябваше да кандидатстваме още след 2007 г. Досега вече щяхме да сме приели еврото и да сме забравили за старата валута. - Винаги ще има гласове против, но като държава трябва да сме наясно към кой отбор искаме да принадлежим. Правителството трябва сериозно да декларира това като приоритет и да оказва необходимия натиск върху институциите и върху банковия надзор всички да си свършат работата. Ако и през 1997-2005 г. се ослушвахме и разсъждавахме дали и как вместо да действаме, още щяхме да чакаме членство в ЕС, а не да сме председател на Съвета на Европейския съюз. -Значи няма алтернатива приемането на еврото? - Има алтернатива, тя се нарича Молдова и Беларус. Можем винаги сами да се слагаме на опашката на всеки процес. Аз обаче смятам, че е по-добре сега да изпреварим отличниците Чехия и Унгария.  ", "date": "2018.01.16", "title": "Николай Василев: Български банкери са против еврото. Не искат ЕЦБ \"да наднича в задния им двор\"!"}
{"url": "http://epicenter.bg/article/Arh--Hristo-Genchev--Igra-na-dumi-ili-igra-na-trolove---kak-ministar-Zaharieva-zabludi-premiera-/145204/11/0", "text": "  На 13 април 2016 г. на заседание на Министерски съвет министър Екатерина Захариева предлага да се присъединим към Истанбулската конвенция.    ●   Българският език е само за информация и няма юридическа стойност.  ●   който навсякъде в българското законодателство вкл. и в Конституцията означава “биологичен пол”.  ●   Един път терминът “gender” (пол като социална роля) се превежда като “социален пол” за да се избегне тавтология с предходния термин “пол” (коректен превод на английския термин “sex”) .  За да стане ясно за каква бъркотия става дума прилагам следното сравнение на един параграф:    чл. 3, т.а ““​violence against women​”​ .... shall mean all acts of gender-based​ violence”    чл. 3, т.а “„​насилие над жени​“​ … означава всички актове на насилие, основано на пола​…”    чл. 3, т.а “„​насилие над жени​“ … означава всички актове на насилие, основано на полa като социална роля, която всеки може да избира сам за себе си ​…”   Ще оставим настрана, че този текст въведен в българското право ще се яви единствената сламка от правна гледна точка що е то “жена” в родния правен мир (термин, използван в българската Конституция!). Няма да питаме дали защитаваме добре биологичните жени, като дадем възможност на биологични мъже да станат “социално ролеви жени”.     Питам се и следното - чела ли е г-жа Захариева английския оригинал и българския превод? Ако човек що-годе разбира английски, би трябвало да му направи впечатление това разминаване.    Моето лично мнение, че с един професионален подход и истинско обществено обсъждане министър Захариева щеше да спести много ненужни емоции на настоящето правителство в един  много напрегнат за страната момент.  Гледайки кашата, забъркана с тази конвенция, почвам да се питам “Qui bono?​”.   и да се чудят какъв ще е този “джендър” базиран учебен материал “в официалните учебни програми и на всички образователни равнища”.  А мен дори не ме интересува дали това се случва по зла умисъл или поради немарливост. Потърпевши сме всички ние, гражданите на нашата страна.  ", "date": "2018.01.16", "title": "Арх. Христо Генчев: Игра на думи или игра на тролове - как министър Захариева заблуди премиера "}
{"url": "http://epicenter.bg/article/Grigor-otnovo-na-korta-v-sryada-v-10-00-ch--/145176/8/0", "text": "Григор Димитров ще излезе за мача си от втория кръг на Откритото първенство на Австралия срещу американеца Макензи Макдоналд отново на централния корт. Срещата ще е в сряда (17 януари) и се очаква да започне в 10:00 ч. българско време, предава бТВ.  Мачът е първи във вечерната сесия и ще започне след като се изиграят две срещи при жените и втория мач в турнира на Рафаел Надал.  Димитров се справи с австриеца Денис Новак в първия кръг и сега ще си съперничи с номер 186 в световната ранглиста. Българинът и 22-годишният Макдоналд не са се изправяли един срещу друг в официален мач до момента.  Победителят от срещата ще се изправи срещу Маркос Багдатис или Андрей Рубльов.  ", "date": "2018.01.16", "title": "Григор отново на корта в сряда в 10:00 ч. "}
{"url": "http://epicenter.bg/article/Pochina-vokalistkata-na-The-Cranberries-Dolores-O-39-Riardan/145170/10/100", "text": "Долорес О'Риърдън, вокалистката на The Cranberries, почина внезапно на 46 години в Лондон. Причината за смъртта ѝ не се съобщава.  О'Риърдън беше в Лондон за записи, каза пресаташето на групата Линдзи Холмс, цитирана от Асошиейтед прес.  Членовете на семейството ѝ са помолили за уединение в този тежък за тях момент.  През 2017 г. The Cranberries обявиха дати за световно турне, но през май в началото на турнето, то бе отменено заради здравословен проблем на О'Риърдън, свързан с гърба.  То бе второто отложено турне на бандата. През 1996 г. Долорес О'Риърдън отмени обиколката като посочените мотиви за това бяха изтощение и липса на творчество вдъхновение и разочарование. Тя напусна ирландската банда през 2003 г. и записа два солови албума, преди групата да се събере отново през 2009 г., припомнят Ройтерс и Франс прес.  Долорес и съпругът ѝ Дон Бъртън се разделиха през 2014 г. след 20-годишен брак. Тя и Бъртън, който е бивш мениджър на Duran Duran имат три деца. О' Риърдън страдаше от биполярно разстройство. Ирландският президент Майкъл Хигинс нарече смъртта ѝ \"огромна загуба\" и добави, че работата на О'Риърдън е повлияла на ирландската и световната рок и поп музика.  The Cranberries станаха световно известни през 90-те години на миналия век с хитове като \"Zombie\" и \"Linger\". През 1993 г. те издадоха дебютния си албум \"Everybody else is doing it, so why can't we?\", който им донесе световна слава. Последният й албум \"Something else\" излезе миналата година. The Cranberries е втората най-продавана ирландска банда след U2.   Източник: Дир.бг", "date": "2018.01.16", "title": "Почина вокалистката на The Cranberries Долорес О'Риърдън"}
{"url": "http://epicenter.bg/article/Kakvo-da-sgotvim-na-Antonovden---traditsionni-retsepti-/145188/9/25", "text": "В народния календар на Антоновден се раздават обредни хлябове за здраве и омилостивяване на \"болята” или „лелята\", т.е. чумата.  На този ден жените не предат, не плетат, не варят боб и леща, за да не разсърдят шарката и \"синята пъпка\".  • 42 г мая  • 400 г кисело мляко  • 3 с.л. разтопено масло  • 4 с.л. разтопен мед  • 1 кг брашно  За намазване:  • 1 бр. жълтък  • 2 с.л. прясно мляко   Начин на приготвяне:  От продуктите и 200 мл вода се омесва тесто и се оставя да втаса. След втасването се разделя на седем топки. От всяка топка се правят два фитила и се плете. Нареждат се в кръг. Намазва се със жълтъка и млякото и се оставя пак да втаса. Пече се на 180 С.   • 500 г кори  • 300 г кайма  • 3 стръка праз  • 1 ч.ч. олио  • черен пипер  • сол  Начин на приготвяне:  Нарязаният праз се запържва. Добавя се каймата с черен пипер и сол. Всяка кора се намазва се с мазнина и се слага от плънката. Завива се на руло. Рулата се нареждат в намазана тава.    • 1 бр. кисела зелка  • 500 г ориз  • 500 г свинско месо  • 1 глава лук  • 2 бр. моркови  • 1 с.л. червен пипер  • риган  • олио  • сол  Начин на приготвяне:  Зелето се изцежда и се нарязва. Морковите и лука се нарязват на ситно и се запържват до златисто. Добавя се месото, нарязано на средно големи кубчета. Когато се запържи и месото, се добавя зелето, наливат се 2 ч.ч. топла вода, за да не загори. Когато поомекне зелето, се добавя и ориза. След като набъбне ориза, се слагат червения пипер, риган и сол. Изсипва се в тава и се запича, докато изври водата. ", "date": "2018.01.16", "title": "Какво да сготвим на Антоновден - традиционни рецепти "}
{"url": "http://epicenter.bg/article/Savremennata-Meri-Popinz--Koya-e-dyasnata-raka-na-hertsoginya-Katrin-/145172/10/100", "text": "Когато чуем за  , своевременно в образа ни изниква  , която превръща живота на поверените й хлапета в невероятно приключение.  през последните години, а именно принц Уилям и херцогиня Катрин? Може би сте забелязали дамата със строга визия, но с мила усмивка, която по време на техните появи в обществото.  .  Жената, която се е превърнала в дясна ръка на херцогинята в отглеждането на децата, е испанка. Завършила е обучението си в престижния колеж Норленд, където се провеждат  .   Интересното е, че , умения за реагиране при извънредни ситуации и хитро „изплъзване“ от напористи папараци. Тя  , а с нейна помощ малките кралски особи вече се справят подобаващо с испанския език.   Източник: дарик", "date": "2018.01.16", "title": "Съвременната Мери Попинз: Коя е дясната ръка на херцогиня Катрин?"}
{"url": "http://epicenter.bg/article/Mariya-Ignatova-se-varna-pri-Rachkov-/145174/10/100", "text": "Цирковият акробат Енчо Керязов така и не се разведе с дългогодишната си съпруга Дима и предпочете да запази брака си, вместо да се отдаде на любовницата си Мария Игнатова. Останала сама и отхвърлена, тв водещата потърсила бившия си приятел Димитър Рачков и със сълзи на очи го умолявала да се върне при нея, съобщи \"Таблоид\".   Екранната партньорка на Алекс Раева и комикът са разделени близо година, а до разлъката се стигна заради изневяра от нейна страна. Чаровната блондинка откри нова страст в лицето на Керязов и скоро след това сложи край на отношенията си с Рачков.   \"Митко беше много наранен, но се стараеше да не го показва. Никога не е казал лоша дума за Мария. Даже когато го заряза, не навлизаше в подробности и обяснения, но си личеше, че тъгува по нея”, разказват хора от обкръжението на Рачков.   Същевременно след една дузина отричания, че имат нещо интимно, съпругата на Енчо надуши истината и му поставила ултиматум да избира – или Мария, или нея.   Изправен пред трудно решение, Керязов все пак предпочел да остане със законната си половинка в името на двете им деца. Мария до последно се надявала, че Енчо ще зареже съпругата си.   Щом видяла, че връщане назад няма и той е направил своя избор, Игнатова се обадила на Рачков и през сълзи се замолила да й даде втори шанс. Въпреки обидата и огорчението, актьорът все още я обичал и откликнал на жалбите й, но дали да подновят връзката си все още се колебаел.   Доверието му в нея вече се било изпарило и Митко поискал малко време да помисли, за да реши какво да прави с личния си живот оттук нататък.   Цирковият акробат Енчо Керязов така и не се разведе с дългогодишната си съпруга Дима и предпочете да запази брака си, вместо да се отдаде на любовницата си Мария Игнатова. Останала сама и отхвърлена, тв водещата потърсила бившия си приятел Димитър Рачков и със сълзи на очи го умолявала да се върне при нея, съобщи \"Таблоид\". Екранната партньорка на Алекс Раева и комикът са разделени близо година, а до разлъката се стигна заради изневяра от нейна страна. Чаровната блондинка откри нова страст в лицето на Керязов и скоро след това сложи край на отношенията си с Рачков. \"Митко беше много наранен, но се стараеше да не го показва. Никога не е казал лоша дума за Мария. Даже когато го заряза, не навлизаше в подробности и обяснения, но си личеше, че тъгува по нея”, разказват хора от обкръжението на Рачков. Същевременно след една дузина отричания, че имат нещо интимно, съпругата на Енчо надуши истината и му поставила ултиматум да избира – или Мария, или нея. Изправен пред трудно решение, Керязов все пак предпочел да остане със законната си половинка в името на двете им деца. Мария до последно се надявала, че Енчо ще зареже съпругата си. Щом видяла, че връщане назад няма и той е направил своя избор, Игнатова се обадила на Рачков и през сълзи се замолила да й даде втори шанс. Въпреки обидата и огорчението, актьорът все още я обичал и откликнал на жалбите й, но дали да подновят връзката си все още се колебаел. Доверието му в нея вече се било изпарило и Митко поискал малко време да помисли, за да реши какво да прави с личния си живот оттук нататък. Прочети повече на: https://www.novini.bg/news/464222-%D0%BC%D0%B0%D1%80%D0%B8%D1%8F-%D0%B8%D0%B3%D0%BD%D0%B0%D1%82%D0%BE%D0%B2%D0%B0-%D1%81%D0%B5-%D0%B2%D1%8A%D1%80%D0%BD%D0%B0-%D0%BF%D1%80%D0%B8-%D1%80%D0%B0%D1%87%D0%BA%D0%BE%D0%B2.html Цирковият акробат Енчо Керязов така и не се разведе с дългогодишната си съпруга Дима и предпочете да запази брака си, вместо да се отдаде на любовницата си Мария Игнатова. Останала сама и отхвърлена, тв водещата потърсила бившия си приятел Димитър Рачков и със сълзи на очи го умолявала да се върне при нея, съобщи \"Таблоид\". Екранната партньорка на Алекс Раева и комикът са разделени близо година, а до разлъката се стигна заради изневяра от нейна страна. Чаровната блондинка откри нова страст в лицето на Керязов и скоро след това сложи край на отношенията си с Рачков. \"Митко беше много наранен, но се стараеше да не го показва. Никога не е казал лоша дума за Мария. Даже когато го заряза, не навлизаше в подробности и обяснения, но си личеше, че тъгува по нея”, разказват хора от обкръжението на Рачков. Същевременно след една дузина отричания, че имат нещо интимно, съпругата на Енчо надуши истината и му поставила ултиматум да избира – или Мария, или нея. Изправен пред трудно решение, Керязов все пак предпочел да остане със законната си половинка в името на двете им деца. Мария до последно се надявала, че Енчо ще зареже съпругата си. Щом видяла, че връщане назад няма и той е направил своя избор, Игнатова се обадила на Рачков и през сълзи се замолила да й даде втори шанс. Въпреки обидата и огорчението, актьорът все още я обичал и откликнал на жалбите й, но дали да подновят връзката си все още се колебаел. Доверието му в нея вече се било изпарило и Митко поискал малко време да помисли, за да реши какво да прави с личния си живот оттук нататък. Прочети повече на: https://www.novini.bg/news/464222-%D0%BC%D0%B0%D1%80%D0%B8%D1%8F-%D0%B8%D0%B3%D0%BD%D0%B0%D1%82%D0%BE%D0%B2%D0%B0-%D1%81%D0%B5-%D0%B2%D1%8A%D1%80%D0%BD%D0%B0-%D0%BF%D1%80%D0%B8-%D1%80%D0%B0%D1%87%D0%BA%D0%BE%D0%B2.html \r\n \r\nЦирковият акробат Енчо Керязов така и не се разведе с дългогодишната си съпруга Дима и предпочете да запази брака си, вместо да се отдаде на любовницата си Мария Игнатова. Останала сама и отхвърлена, тв водещата потърсила бившия си приятел Димитър Рачков и със сълзи на очи го умолявала да се върне при нея, съобщи \"Таблоид\". Екранната партньорка на Алекс Раева и комикът са разделени близо година, а до разлъката се стигна заради изневяра от нейна страна. Чаровната блондинка откри нова страст в лицето на Керязов и скоро след това сложи край на отношенията си с Рачков. \"Митко беше много наранен, но се стараеше да не го показва. Никога не е казал лоша дума за Мария. Даже когато го заряза, не навлизаше в подробности и обяснения, но си личеше, че тъгува по нея”, разказват хора от обкръжението на Рачков. Същевременно след една дузина отричания, че имат нещо интимно, съпругата на Енчо надуши истината и му поставила ултиматум да избира – или Мария, или нея. Изправен пред трудно решение, Керязов все пак предпочел да остане със законната си половинка в името на двете им деца. Мария до последно се надявала, че Енчо ще зареже съпругата си. Щом видяла, че връщане назад няма и той е направил своя избор, Игнатова се обадила на Рачков и през сълзи се замолила да й даде втори шанс. Въпреки обидата и огорчението, актьорът все още я обичал и откликнал на жалбите й, но дали да подновят връзката си все още се колебаел. Доверието му в нея вече се било изпарило и Митко поискал малко време да помисли, за да реши какво да прави с личния си живот оттук нататък. Прочети повече на: https://www.novini.bg/news/464222-%D0%BC%D0%B0%D1%80%D0%B8%D1%8F-%D0%B8%D0%B3%D0%BD%D0%B0%D1%82%D0%BE%D0%B2%D0%B0-%D1%81%D0%B5-%D0%B2%D1%8A%D1%80%D0%BD%D0%B0-%D0%BF%D1%80%D0%B8-%D1%80%D0%B0%D1%87%D0%BA%D0%BE%D0%B2.html", "date": "2018.01.16", "title": "Мария Игнатова се върна при Рачков  "}
{"url": "http://epicenter.bg/article/Ohranitel-obvini-Kevin-Speysi-v-rasizam/145178/10/100", "text": "Ръководител на охранителна фирма в САЩ обвини холивудския актьор Кевин Спейси в расизъм и каза, че той отказал да подаде ръка на чернокожи служители на снимачната площадка на „Къща от карти”, съобщи британският в. „Дейли мейл”, цитиран от БГНЕС.   По информация на изданието, 51-годишнишят Ърл Блу, който е начело на компанията VIP Protective Services, бил нает по време на снимките на първия сезон на „Къща от карти”. Той заяви, че на снимачната площадка Спейси отказал на общува с чернокожи служители на фирмата и се изказвал обидно по техен адрес.   Според Блу, служителите на фирмата за охрана гледали трейлъра на „Къща от от карти”, когато Спейси му казал, че не желае те да гледат трейлъра, добавяйки обидни изрази.   Впоследствие продуцентите на сериала не продължили договора с тази охранителна фирма.   Около Кевин Спейси върви скандал, след като около 15 души то обвиниха в сексуален тормоз.   Скандалът започна с обвинението на звездата от сериала „Стар трек” Антъни Рап, който каза, че когато бил 14-годишен, пияният Спейси се опитал да го съблазни.   Спейси заяви, че не помни такъв инцидент, но се извини на Рап.      ", "date": "2018.01.16", "title": "Охранител обвини Кевин Спейси в расизъм"}
{"url": "http://epicenter.bg/article/Nikoleta-Lozanova--Gotova-sam-za-vtoro-dete/145185/10/100", "text": "Николета се появи на корицата на списание Grazia. Плеймейтката, която наскоро навърши 30 г., споделя, че е готова за второ дете.   Николета, която в момента прекара доста време при любимия си Ники Михайлов в Кипър, разкри, че моментът за второ дете наближава за нея.   споделя Лозанова. Тя и Ники Михайлов подновиха връзката си 8 години след раздялата си. Футболистът изневерил на плеймейтката, но сега явно отношенията им са на съвсем друго ниво. Двамата изглежда са пораснали и по-зрели. В края на 2017 г. вратарят си пожела здраве и бебе, а Николета споделя сега в интервю:  Николета има един брак зад гърба си - с футболиста Валери Божинов. Двамата имат 5-годишна дъщеричка Никол.   Източник: дир.бг", "date": "2018.01.16", "title": "Николета Лозанова: Готовa съм за второ дете"}
{"url": "http://epicenter.bg/article/Skandalnite-biografii---ot-printsesa-Dayana-i-Madona--do-papata-i-Tramp-/145187/10/100", "text": "Изнасяне на вътрешна информация, досег до лични тайни, разкриване на най-интимни преживявания и в последствие скандал – тази формула съвсем не започва с нашумялата напоследък книга „Огън и ярост. В Белия дом на Тръмп“.     Бестселърът на Майкъл Улф разбуни духовете в САЩ през последните седмици, тъй като осветява редица неудобни детайли от кампанията на Доналд Тръмп за президент. Книгата също така разнищва личния му живот и описва студените отношения със съпругата му. Не са спестени пикантни подробности от сорта на това, че Мелания „плакала с глас“, когато Тръмп спечелил изборите.   Макар четивото да предизвика огромни опашки в книжарниците, подобно посрещане на скандална биография съвсем не е прецедент. Ако се върнем в годините назад, ще си спомним и за други книги, взривили общественото мнение с потулени истории от миналото на известните.       През 1991 г. най-голямата сестра на поп-звездата Майкъл Джаксън, който по онова време е на върха на славата, описва в подробности тежкия живот в „клана Джаксън“.   В книгата Growing Up In the Jackson Family Латоя обвинява бащата Джоузеф в насилие над нея и братята и сестрите й. Тя твърди, че бащата години наред се е възползвал от безплатния „робски“ труд на децата си, за да забогатее.   Автобиографията предизвиква раздор в семейството и принуди всички от „клана Джаксън“ да отрекат обвиненията на Латоя. Именно тази книга обаче наложи на Краля на попа имиджа на „малтретирано дете“ и невръстен гений, отгледан от твърде строги родители.   В рамките на една нощ през 1992-а, с излизането на книгата „Даяна, истинската история“, Андрю Мортън, биографът на британската принцеса, се превръща в най-известния животописец на 20 век. Самата Лейди Ди има дейно участие в съставянето на биографията, давайки стотици интервюта на Мортън, но първоначално това е пазено в тайна.   Чак след смъртта на Даяна през 1997 година стана ясно, че Мортън всъщност е бил съучастник в отмъщението й към монархията.   Биографията предизвиква истински фурор, тъй като там са изнесени нелицеприятни факти от брака на Лейди Ди с принц Чарлз. Книгата има толкова голямо влияние, че предизвиква обрат в отношението на британското общество към кралското семейство.   „Любимката на народа“ получава симпатиите, докато на всички останали членове на кралското семейството се налага да се оправдават.   „Даяна, истинската история“ допринася за разпада на отношенията на принцесата с Чарлз, а по-късно става причина за развода им. Книгата постила пътя за Даяна да се оттегли от публичното пространство, завъртайки фаталната спирала от нови връзки и безмилостен медиен интерес, довели в крайна сметка до смъртта й.   От днешна гледна точка можем да кажем, че ако не беше тази книга, едва ли Лейди Ди щеше да има ореола на невинна жертва на ранен брак по сметка – образ, с който ще остане завинаги в паметта на хората.   What Falls Away е заглавието на мемоарите на актрисата Мия Фароу от 1997 г. В книгата тя директно обвинява дългогодишния си партньор Уди Алън в „непристойно сексуално внимание“ към 7-годишната й осиновена дъщеря.   Всъщност, отношенията на Фароу с холивудския режисьор са доста тежки. Докато са заедно, Уди Алън започва връзка с нейната пълнолетна осиновена дъщеря Сун-И Превин. Режисьорът отхвърля обвиненията, че си пада по малки момиченца. Той твърди, че Мия си измисля, защото ревнува и иска да му отмъсти. Скандалът продължава вече няколко десетилетия и хвърля сянка върху всички изяви на режисьора, чието име нашумя отново покрай кампанията #MeToo.   Едно е да си автор на скандални книги с еротични фотографии като Sex, а съвсем друго е за теб да напишат биография със скандални подробности. Още по-неприятно е, ако става дума за „приятелски огън“ от страна на собствения ти брат.   През 2008-а - годината, в която Мадона издава успешния албум Hard Candy, нейният по-малък брат Кристофър Чиконе решава да се оплаче на света от нещастието да бъдеш родственик на световна знаменитост.   Дизайнер на сценичните костюми на Мадона, участта на Кристофър явно е да е винаги зад прожекторите. Затова и комплексите му избиват в биография, която съвсем не е пестелива към тайните на Мадона.   Книгата Life with My Sister Madonna представлява тирада на подтиснат хомосексуален мъж, който обвинява голямата си сестра за собствените си провали. Книгата описва големи подробности от живота на „грешната Мадона“, която е обсебена от парите, славата, секса и кариерата.   Кристофър разказва и загнилия брак на Материалното момиче с Гай Ричи- брак, който по онова време все още изглежда хармоничен пред камерите. За капак малкият брат обвинява кака си в отвратително отношение към него самия – и това, докато изкарва пари с биография с нейното име.   Книгата определено е скандална, но не толкова с щетите, които причинява на Мадона, колкото с факта, че собственият ти брат ти забива нож в гърба.   В навечерието на раздаването на наградите „Грами“ за 2012 година, певицата Уитни Хюстън е намерена мъртва във ваната. Тя е на 48 години, а причината за смъртта й е комбинация от лекарството Ксанакс с други антидепресанти и с алкохол.   Няколко години по-късно нейната единствена дъщеря Боби Кристина е намерена също в безсъзнание във ваната. Тя умира на 22 години след шест месеца, прекарани в кома.   В „Уитни и Боби Кристина: Смъртоносната цена на славата” (2015) авторът Йън Халперин навлиза надълбоко в живота на Уитни Хюстън и дъщеря й, за да стигне до основата на проблемите, довели до ранната им смърт. на 23 години Хюстън е била изнудвана от адвокат, който е заплашвал да разгласи „романтичните й връзки“, имайки предвид сексуалните отношения на Уитни с приятелката й Робин Краудорд.   Според автора, бащата на Хюстън направил тайно споразумение, за да не разкрият аферата на набиращата популярност изпълнителка. В биографията се твърди също, че дъщерята на Уитни била пристрастена от 14-годишна към наркотиците. Правят се паралели между майката и дъщерята, особено предвид факта, че приятелят на Боби Кристина – Ник Гордън – я е биел, точно както е правел и мъжът на Уитни – Боби Браун.   Книгата на разследващия журналист Джанлуиджи Нуци „Негово светейшество. Тайните документи на Бенедикт XVI“ се появи на пазара през 2012-а и веднага се превърна в бестселър, защото разкри корупцията и предателствата във Ватикана по време на папа Бенедикт XVI.   Авторът подкрепя тезите си с документи, предоставени от бившия иконом на папата Паоло Габриеле, който в последствие бе осъден на 18 месеца затвор от Ватиканския съд заради кражбата, но папата го помилва. Според слуховете това предателство, лъснало в бестселър, както и генералното разочарование на Бенедикт XVI от атмосферата във Ватикана са същинската причина папата да се оттегли доброволно от престола през февруари 2013-а.   Скандалът получи в медиите названието „Викилийкс“, а корупцията на високопоставените кардинали, както и обвиненията в педофилия на редица лица от католическата църква, хвърлиха трайна сянка върху Светия престол.   Отново под перото на звездния биограф Йън Халперин през 2016 година излязоха на бял свят тайните на известното реалити семейство Карадашиян - Дженър.   Преди три години бащата на семейството Брус Дженър се подложи на операция и стана от мъж на жена, а неговата история обиколи света. Книгата разкрива, че като дете той е бил жертва на сексуален тормоз и стига още по-далеч, като хвърля светлина върху сексуалното насилие, което може да принуди един човек да пожелае промяна на пола.   Източник: woman.bg", "date": "2018.01.16", "title": "Скандалните биографии - от принцеса Даяна и Мадона, до папата и Тръмп  "}
{"url": "http://epicenter.bg/article/Tarashat-Mis-Pleymeyt-za-narkotitsi-v-Panama--Nora-Nedkova-prekarala-poveche-ot-chas-v-staya-za-razpit/145208/10/100", "text": "Новата година започна повече от ужасяващо за новата носителка на титлата Мис Плеймейт – Нора Недкова, пише Би Нюз.   Сексбомбата, която посрещна 2018-та с екзотична екскурзия до Панама, Карибите и Колумбия, е била подложена на щателна проверка на панамското летище със съмнение, че пренася забранени вещества.   На връщане към България, когато трябвало да хване полета Панама-Париж – София, Нора била отведена в стая за разпит, а целия й куфар буквално разпарчетосан до основи.   След разпит, продължил повече от час, полицаите се уверили, че българката не носи нищо незаконно и я пуснали да се качи на самолета.   За зла участ обаче, след като кацнала във френската столица, красавицата разбрала, че след полицейския тараш куфарът й не е качен в самолета. В багажа си Недкова имала чисто нови рокли, ключове за жилището си, както и много скъпи бижута. След като пристигнала в София, плеймейтката била все още в шок от  преживяното, но побързала да звънне на авиокомпанията, с която пътувала, за да види какво се случва с багажа й, който до този момент все още не е й е върнат.   „Никога не съм ползвала наркотици, не зная защо ме заподозряха”- беше отговорът на плеймейтката по повод на случилото се.", "date": "2018.01.16", "title": "Тарашат Мис Плеймейт за наркотици в Панама, Нора Недкова прекарала повече от час в стая за разпит"}
{"url": "http://epicenter.bg/article/Bremennata-Keyt-obleche-lyubimo-rozovo-palto--Snimki-/145216/10/84", "text": "\r\n \r\n \r\n \r\n \r\n \r\n \r\n", "date": "2018.01.16", "title": "Бременната Кейт облече любимо розово палто (Снимки)"}
{"url": "http://epicenter.bg/article/Smartta-na-Dolores-O-39-Riardan-ot-The-Cranberries-bila--neobyasnima--no-ne-podozritelna-/145220/10/100", "text": "Полицията съобщи, че смъртта на вокалистката на групата   не е подозрителна, предадоха Асошиейтед прес и Франс прес.   Починалата солистка е страдала от депресия и силни болки в гърба през последните седмици в лондонски хотел. Полицията оповести, че смъртта ѝ е необяснима, но че нищо подозрително не е открито. 46-годишната ирландска певица бе в  , за да запише кавър на хита \" \" на   заедно с лосанджелиската рок банда  .   от звукозаписната компания \"Илевън севън\" поясни, че   му оставила вокално послание, в което заявява, че очаква с нетърпение предстоящите записи. \"От посланието се вижда, че  , че ще се срещне с мен и съпругата ми тази седмица\", каза Уейт. Междувременно стана ясно, че продажбите на нейните соло албуми и дисковете, които е записала с  , рязко са се увеличили след смъртта ѝ, съобщи Контактмюзик. Продажбите на най-новия диск \" \" на  са нараснали с над 900 процента, а тези на излезлия през 2007 г. дебютен соло албум \" \" на  О'Риърдън - с над 145 процента. Продажбите на хита \" \" на  пък са се увеличили с над 35 процента.    Източник: Дарик", "date": "2018.01.16", "title": "Смъртта на Долорес О'Риърдън от The Cranberries била „необяснима, но не подозрителна“"}
{"url": "http://epicenter.bg/article/Mihail-Mikov--Tryabva-da-se-provetri-na--quot-Pozitano-quot-/145173/2/0", "text": "„Има усещане за мръсен въздух на „Позитано“. Нужно е проветряване“. Такова мнение изрази в сутрешния блок на телевизия Bulgaria On Air бившият лидер на БСП Михаил Миков. Той разкритикува решението на партията да гласува против ратификацията на Истанбулската конвенция.   \"Последните две години БСП подкрепя конвенцията срещу насилието над жените и децата - последователно, без резерви, без забележки. Не може третият пол да бъде основна тема на БСП. Може ли БСП да продължава с такива люшкания на политиката?\", заяви Миков.   \"Сега има риск БСП да бъде изолирана от европейското ляво семейство и този риск е сериозен“, предупреди той.   Бившият лидер на социалистите коментира и предстоящия вот на недоверие. \"Вотът на недоверие трябваше да бъде внесен още миналата година, защото в момента общественото внимание е насочено към европредседателството. Кому беше необходимо това преговаряне с ДПС и след това оценката, която даде почетният председател на ДПС за политическата ситуация, вота и резултатите след вота\", заяви още Михаил Миков.  ", "date": "2018.01.16", "title": "Михаил Миков: Трябва да се проветри на \"Позитано\"!"}
{"url": "http://epicenter.bg/article/Ivaylo-Moskovski--Za-men-e-chest-da-katsna-v-Sofiya-s-parviya-polet-ot-Azerbaydzhan-/145180/2/0", "text": "  За мен е чест да кацна в България с първия полет от Азербайджан. Това заяви министърът на транспорта, информационните технологии и съобщенията Ивайло Московски на церемонията по посрещането на първия полет от редовната линия София - Баку. Той напомни колко усилия са положени, за да стане факт авиолинията.  „Искам да кажа, че Азербайджан и Баку са прекрасни места. Баку е един изключително съвременен град и се надявам да се създадат с този полет повече контакти между страната ни“, заяви министърът на транспорта.   \"Идеята е от 2015 г., разбира се, освен желанието и волята на премиера Борисов, при последното посещение на президента Радев темата бе засегната, и с голямото желание на президента господин Алиев стана факт тази редовна въздушна линия между Баку и София\", заяви Ивайло Московски.  Министър Московски изрази надежда, че тази нова въздушна линия ще подобри още повече отношенията между двете държави във всички отношения.  „Нека този полет и тази линия да бъдат символ на задълбочаващото се приятелство между България и Азербайджан“, каза още той.  Извънредният и пълномощен посланик на Република Азербайджан в Република България Н. Пр. Наргиз Гурбанова също отправи приветствено слово във връзка с новата авиолиния София – Баку. Тя напомни, че полетът има изключително голяма символика за двете страни. Гурбанова съобщи също така, че компанията, която ще изпълнява полетите, е първата нискотарифна компания, която не е европейска.  \"Пътуването беше прекрасно и много приятно. Този повод е символичен, тъй като тази година отбелязваме 100-годишнината на Азербайджанската демократична република. Сигурна съм, че тази връзка ще направи двете страни още по-близки\", каза още посланик Гурбанова.  По-рано днес в Баку новата авиолиния бе открита на летище \"Гейдар Алиев\" от премиерите на Азербайджан и България Артур Расизаде и Бойко Борисов. 7 Полетите ще се извършват един път седмично с азерската ниcкотарифна авиокомпания \"Buta Airways\", която е дъщерна компания на националния авиопревозвач \"Azerbaijan Airlines\". По този начин България става първата дестинация в Европейския съюз, където \"Buta Airways\" ще осъществява директни полети. Цената на билета е само 29 евро.  ", "date": "2018.01.16", "title": "Ивайло Московски: За мен е чест да кацна в София с първия полет от Азербайджан "}
{"url": "http://epicenter.bg/article/Boyan-Chukov--Balgariya-nyama-resurs-da-bade--quot-most-quot--mezhdu-koi-da-e-strani/145184/2/0", "text": "В последно време постоянно се говори, че България е „мост“ между ЕС и Турция, между Западните Балкани и ЕС. Беше „мост“ между Германия и Русия, между Русия и ЕС. София се самопредложи за „мост“ към ЕС на редица страни от Азия. Меркел, Юнкер и Кристалина Георгиева също призоваха България да играе ролята на „мост“.   Хитра уловка за неграмотния в международен план български политически псевдоелит останал с впечатление, че има реален ресурс и може да бъде поне „геополитически лидер на Балканите“. Вредно за имиджа и националните интереси на България е да се вживява в ролята на някакъв „мост“ между кои да е страни. Необходимо е час по-скоро София да се дистанцира от тази унизителна роля.   Защото по този начин нашата страна се превръща в инструмент за реализиране на геостратегически цели на регионални и глобални фактори. Ролята на „мост“ отрежда на България винаги статут на пасивна държава, която е обект, а не субект в международните отношения.   Само една държава, която е неуверена в себе си, не изпитва респект към себе си, може да се хвали и да превръща външната си политика в „мост“ между други държави. Които преследват постоянно и методично своите геополитически цели. В този смисъл водената политика от правителството в София от доста години и особено по време на европредседателството маргинализира нашата страна, натрапва й ролята на „обслужващ персонал“ и я превръща в пасивен обект в ЕС, на Балканите и в света.", "date": "2018.01.16", "title": "Боян Чуков: България няма ресурс да бъде \"мост\" между кои да е страни"}
{"url": "http://epicenter.bg/article/Vremeto-prez-sledvashtite-dni---shte-se-reduvat-prolet-i-zima-/145190/2/0", "text": "В близките дни времето ще бъде динамично, ще се редуват затопляне и застудяване. Очаква се във вторник и сряда да има затопляне на времето, част от снега да се стопи, като максималните температури през деня ще са предимно положителни и в източната част на страната на места ще достигнат до 8-10 градуса, предава Дарик.  В сряда нов циклон, който ще се формира над Балканския полуостров, чийто център ще мине северно от България, ще донесе над страната дъжд и сняг, сочи средносрочната прогноза за времето, базирана на компютърни модели и представена в \"Дарик кафе\".  Дъжд и сняг у нас се очакват утре и в четвъртък. Валежите ще са от запад на изток, като ще започнат в сряда следобед в северозападната и западната част на страната. Първоначално ще са от дъжд, който след това ще премине в сняг поради нахлуването на студен въздух със северозападен вятър. На места ще се образува снежна покривка, като е възможно да има и навявания заради вятъра.  В четвъртък ще превалява над източните райони, времето ще е студено, ветровито особено на север и типично зимно. В петък, събота и неделя времето ще се затопли. През уикенда дневните температури ще се повишават и особено на изток ще прехвърлят 10 градуса. Ще духа по-топъл южен вятър. В западната част от страната температурите ще бъдат по-ниски.  След това в неделя нов средиземноморски циклон ще донесе дъжд и сняг над страната и ще влоши времето, като ще ни донесе нов зимен пристъп. Възможно е на североизток да има виелици и навявания. Ще се образува нова снежна покривка.  Следващата седмица ще започне със студено и снежно време, като минималните температури на места ще паднат до минус 10 градуса.  След 25 януари отново се очаква да започне затопляне.  ", "date": "2018.01.16", "title": "Времето през следващите дни - ще се редуват пролет и зима "}
{"url": "http://epicenter.bg/article/Boyko-Borisov--Kategorichno-osazhdam-ubiystvoto-na-Oliver-Ivanovich/145192/2/0", "text": "Категорично осъждам убийството на Оливер Иванович, политически лидер на Гражданска инициатива „Сърбия, демокрация, справедливост” в Косово. Това се посочва в позиция на министър-председателя Бойко Борисов, изпратена от правителствената информационна служба.  В позицията се казва още:   \"Всяко насилие е в противоречие с цивилизационните ценности и европейския избор на страните от Западните Балкани. Очаквам политическите елити и всички граждани да проявят зрялост и сдържаност. Върховенството на закона не може да се поставя под съмнение и вярвам, че виновните за това престъпление ще понесат своята отговорност.   Убеден съм, че диалогът между Белград и Прищина няма алтернатива и не трябва да се допуска подобни актове да го възпрепятстват.  Изказвам най-искрени съболезнования на семейството и близките на Оливер Иванович\".   Борисов проведе и телефонен разговор със сръбския премиер Ана Бърнабич по повод убийството в Косово на политическия лидер Оливер Иванович. Бойко Борисов подчерта, че подобно насилие не може да се толерира, както не може да се поставя под съмнение върховенството на закона. По думите му, политическите цели се постигат с политически средства.   Бърнабич информира българския си колега за мерките, които Сърбия предприема след инцидента. Борисов изрази съпричастност към болката на близките, приятелите и съмишлениците на Иванович и пожела успех при разкриването на убийството.  ", "date": "2018.01.16", "title": "Бойко Борисов: Категорично осъждам убийството на Оливер Иванович"}
{"url": "http://epicenter.bg/article/Kashta-na-uzhasite-v-SASht--Roditeli-darzhali-okovani-vkashti-13-bratya-i-sestri/145160/7/0", "text": "13 братя и сестри на възраст от 2 до 29 години бяха намерени вързани или оковани във вериги, гладни и мръсни в градчето Перис, на 100 км източно от Лос Анджелис.   Родителите им са арестувани и обвинени в изтезание и застрашаване на живота и здравето на деца, съобщи полицията, цитирана от световните агенции и БТА. Една от сестрите, на 17 години, успяла да избяга от къщата и да се обади на спешния телефон 911. Тя съобщила, че дванайсетте й братя и сестри са задържани в къщата от родителите им, някои оковани във вериги с катинари. Полицаите отишли в къщата на Дейвид и Луиз Търпин (вижте снимките им), които не могли да обяснят защо децата са вързани и оковани към леглата им и защо са държани мръсни и недохранени, на тъмно, в помещения с непоносима миризма. Полицаите първоначално решили, че децата са малолетни, но след това с изумление узнали, че седем от тях са пълнолетни, на възраст между 18 и 29 години, а най-малкото дете е на две години.  Децата са отведени на лечение в медицински център. Службата за закрила на децата е започнала разследване. Родителите, които могат да бъдат освободени срещу гаранция от 9 милиона долара, ще се изправят пред съда в четвъртък. Техен съсед заявил, че къщата била построена неотдавна. Той не познавал семейство Търпин и не бил забелязал нищо необичайно, отбелязва Ройтерс.     ", "date": "2018.01.16", "title": "Къща на ужасите в САЩ! Родители държали оковани вкъщи 13 братя и сестри"}
{"url": "http://epicenter.bg/article/Neno-Dimov-ottegli-zapoved-za-izklyuchvane-na-imoti-ot-park--Vitosha--/145193/2/0", "text": "Министърът на околната среда и водите Нено Димов оттегли заповед, с която от границите на Природен парк „Витоша“ се изключват два имота с обща площ 10, 39 дка. Това съобщиха от пресцентъра на Министерство на околната среда и водите. Имотите са изключени от границите на природния парк в изпълнение на две съдебни решения на Върховния административен съд от 2016 и 2017 г. С решенията на съда е отменен отказът на министъра на околната среда и водите да изключи тези имоти от територията на парка.  Основание за оттеглянето на заповедта е постъпила жалба до Върховния административен съд от сдружение „Коалиция Природа България“. В жалбата са изложени доводи, че въпреки решенията на Върховния административен съд, компетентният орган е трябвало да извърши нарочна проверка дали описаните имоти имат характеристиките на защитени територии. С оглед максималната защита на обществения интерес и на Природен парк „Витоша“, министърът реши да назначи повторна проверка за изясняване на случая.  Процедурата, в която са предложени за изключване двата имота от Природен парк „Витоша“ е започнала през 2003 г. На 27. 07. 2016 г. тричленен състав на ВАС отменя решение на министъра на околната среда и водите от 2013 г, с което се отказва намаляване на площта на Природен парк „Витоша“ с двата поземлени имота. На 4. 04. 2017 г. петчленен състав на ВАС потвърждава решението на тричленния. В изпълнение на тези решения, на 24. 11. 2017 г. министърът на околната среда и водите е издал заповед, с която територията на Природен парк „Витоша“ е намалена с площта на двата имота. С оглед максималната защита на обществения интерес и защитените територии на Природен парк „Витоша“, тази заповед се оттегля до приключване на проверката.", "date": "2018.01.16", "title": "Нено Димов оттегли заповед за изключване на имоти от парк „Витоша“ "}
{"url": "http://epicenter.bg/article/Boyko-Borisov-pozdravi-Zoran-Zaev-za-ratifikatsiyata-na-Dogovora-za-dobrosasedstvo-/145194/2/0", "text": "Министър-председателят Бойко Борисов поздрави премиера на Република Македония Зоран Заев за ратификацията от парламента на страната на Договора за приятелство, добросъседство и сътрудничество с България. Документът беше подписан миналата година в Скопие. Това съобщиха от правителствената информационна служба.  В телефонния разговор Борисов и Заев бяха единодушни, че Договорът гарантира устойчивото изграждане на приятелски отношения между България и Република Македония и е стабилна база за сътрудничество в региона, основано на европейските ценности.  Зоран Заев пожела успех на българския министър-председател при представянето на приоритетите на Българското председателство на Съвета на ЕС в Страсбург утре.  ", "date": "2018.01.16", "title": "Бойко Борисов поздрави Зоран Заев за ратификацията на Договора за добросъседство "}
{"url": "http://epicenter.bg/article/Varhovniyat-sad-otmeni-limitite-na-bolnitsite/145195/2/0", "text": "Върховният административен съд обяви за нищожно решение на Надзорния съвет на Здравната каса от 2015 г., с което бяха определени лимитите на лечебните заведения, съобщи Дир.бг. Решението на ВАС е окончателно и не подлежи на обжалване. Според Центъра за защита правата в здравеопазването заради лимитите касата е удържала 52 милиона лева на болниците, които не са платени и до момента. В същото време, здравният министър се среща с директорите на областните болници в страната. От сдружението им съобщиха пред БНТ, че ще обсъдят с Кирил Ананиев възможностите за допълнително финансиране и мерки за справяне с недостига на лекари и медицински сестри. Вчера медиците от 23 общински болници спряха работа за един час, протестирайки под мотото \"Спрете унищожаването на общинското здравеопазване\". Лекарите настояха за адекватни мерки за спасяване на общинското здравеопазване от тежкото му финансово състояние - 30 млн. лева целева субсидия от републиканския бюджет. Те искат и спешно изплащане на надлимитната дейност за последните две години и половина и коригиране на цените на клиничните пътеки с поне 30%. Така ще се компенсира трикратното увеличение на минималната работна заплата.  ", "date": "2018.01.16", "title": "Върховният съд отмени лимитите на болниците"}
{"url": "http://epicenter.bg/article/Zam-ministar-na-zdraveopazvaneto--Da-ste-videli-chastna-bolnitsa-da-stachkuva-/145198/2/0", "text": "Освен с 28 милиона лева, здравното министерство ще помогне на общините да преструктурират губещите болници. Това заяви заместник–здравният министър Бойко Пенков пред Нова тв.   Той коментира, че едва 10% от лечебните заведения са пред фалит и кризата в случая не е толкова финансова, колкото управленска. Бойко Пенков коментира протестите в понеделник на 23 общински болници, които казват, че са пред фалит.   Една от болниците с големи задължения е общинската в Гоце Делчев. Задълженията ѝ възлизат на 800-900 хил., а годишно през нея минават 7000 пациенти. „Изключително трудно се справяме с финансовите задължения, всяка година растат. Около 85% от приходите ни отиват за възнаграждения на персонала, които никак не са високи”, заяви директорката.   Според зам.-министъра на здравеопазването трябва да има преструктуриране и реорганизация на дейността в губещите болници. „Има 126 общински болници, има и 130 частни. Да сте видели частните да стачкуват, защото не им стигат парите? Всяка болница трябва да си прави много строго сметка на парите и да си прецизира разходите. Еднакво е заплащането и за едните, и за другите”, заяви Пенков.   Зам.-министърът обаче допълни, че това са парите в България. „С парите, които се отделят на човек на година – 679 лв. общо, се правят чудеса. Хората получават изключително добро здравеопазване за този ресурс, който имат”, заяви Пенков.", "date": "2018.01.16", "title": "Зам.-министър на здравеопазването: Да сте видели частна болница да стачкува?"}
{"url": "http://epicenter.bg/article/Konstitutsionniyat-sad-se-proiznasya-na-23-yanuari-za-ostavkata-na-Delyan-Dobrev-/145199/2/0", "text": "Конституционният съд ще се произнесе на 23 януари, вторник, по подадената, но отхвърлена от Парламента оставка на депутата от ГЕРБ Делян Добрев, предаде БНР.  Дeлян Дoбpeв подаде оставката си заради скандала с назначенията в Община Хасково, станал популярен като \"Кумгейт\". Съпартийците му обаче обявиха: \"Не даваме Делян\", и пренебрегвайки и препоръката на премиера Бойко Борисов, не разрешиха на Добрев да напусне Народното събрание.  62-ма депутати от БСП видяха в това нарушение на Конституцията и сезираха топсъдиите. Те пък задължиха депутатите да публикуват решението, с което отказват да освободят от задълженията му хасковския депутат.  Докладчикът по делото трябва да дoĸлaдвa пред колегите си нoвoпocтъпили дoĸaзaтeлcтвa, едно от които най-вероятно е oттeглянето на оставката в ĸpaя нa минaлaтa гoдинa.  Преди време пред \"Хоризонт\" председателят на правната комисия Данаил Кирилов прогнозира как ще се отрази на казуса оттеглената оставка заради отхвърлянето на която започна всичко: \"Би следвало Конституционният съд да съобрази този факт и вече да прецени дали има предмет по настоящия спор, дали ще се произнесе по същество, или ще прекрати производството до този етап като вече недопустимо.\"   ", "date": "2018.01.16", "title": "Конституционният съд се произнася на 23 януари за оставката на Делян Добрев "}
{"url": "http://epicenter.bg/article/Konstitutsionniyat-sad-protiv-Maya-Manolova--Zapazi-pravoto-na-biznesa-da-plashta-samo-60--ot-zaplatite/145200/2/0", "text": "Koнcтитyциoнните съдии отхвърлиха жалбата на омбудсмана Мая Манолова по казуса с чacтично гарантираното зapaбoтeнo тpyдoвo възнaгpaждeниe, съобщи БНР. В жалбата си от миналия април Манолова твърди, че текстът от Koдeĸca нa тpyдa, който пoзвoлявa нa paбoтoдaтeля дa изплaщa на работника нe цялaтa месечна зaплaтa, а в paзмep нa 60 нa cтo oт бpyтнoтo тpyдoвo възнaгpaждeниe, нo нe пo-мaлĸo oт минимaлнaтa paбoтнa зaплaта, е противоконституционен. Тази привилегия, смята омбудсманът, нарушава и принципите на правовата държава и на международното право.   Според в. „Сега“ Конституционният съд не е успял да стигне до решение по искането на омбудсмана Мая Манолова срещу нормата от Кодекса на труда. С липсата на решение обаче на практика конституционните съдии отхвърлят искането на обществения защитник. „Сега“ припомня и становище на юристи по темата за спорния текст в трудовото законодателство. \"Член 245, ал. 1 от Кодекса на труда предвижда, че въпреки добросъвестното изпълнение на трудовите задължения от работника или служителя, работодателят може да му изплаща само 60 на сто от брутното му трудово възнаграждение, но не по-малко от минималната работна заплата за страната. Тази част от законовата норма противоречи на редица конституционни повели. Тя е в разрез с чл. 48, ал. 5 от конституцията, където се предвижда \"Работниците и служителите имат право на … заплащане, съответстващо на извършената работа….\", цитира вестникът коментар на проф. Васил Мръчков, направен преди година пред \"Правен свят\". Посочената разпоредба на Кодекса на труда противоречи и на чл. 48, ал. 1 от конституцията, според която гражданите имат право на труд и държавата полага грижи за неговото осъществяване, които включват и пълното му заплащане, добавя той. И на свой ред цитира становище на КС от 2010 г., според което \"правото на труд е безсмислено, ако срещу него не стои насрещно задължение за заплащане на възнаграждение.\" Член 245, ал. 1 е в сегашния си вид след изменения, направени през 2004 г. от 39-ото Народно събрание.", "date": "2018.01.16", "title": "Конституционният съд против Мая Манолова. Запази правото на бизнеса да плаща само 60% от заплатите"}
{"url": "http://epicenter.bg/article/Elena-Yoncheva-otgovarya-na-Dilyan-Dobrev--Ne-rabotya-za-nikakvi-sluzhbi--Nito-balgarski--nito-chuzhdi-/145202/2/0", "text": "Не работя за никакви служби - нито български, нито чужди. Ако това беше така, премиерът Борисов щеше да знае.   Така депутатът от \"БСП за България\" Елена Йончева отговори на задочните обвинения на своя колега от ГЕРБ Делян Добрев, направени в сутрешния блок на БТВ. Шефът на парламентарната комисия по енергетика изнесе и информация, че Йончева е нощувала в сграда на банкера Цветан Василев, докато е била в Хасково. Пребивавала съм само в хотел \"Хистори\", заяви Йончева.   Според Добрев Йончева обслужвала интереса на трима бизнесмени в Хасково, единият от които \"седял на стола на кмета на Хасково\". \"Не знам за кои трима бизнесмени говори. Ако смята, че има нещо нередно в общината, че продължава тази корупционна схема, която се практикуваше доскоро, да внесе сигнал и да даде публичност\", отговори Йончева и на това обвинение. И обясни пред медиите: \"Моята битка не е срещу г-н Добрев, а срещу тази система, която е направена. Ако той има някаква информация, че подобни схеми продължават със същите и други фирми, нека каже за какво става въпрос!\"   \"Цялата БСП стои зад Елена Йончева, но въпросът е дали Бойко Борисов възлагал на българските служби да дискредитират Делян Добрев чрез нея\", коментира казуса членът на Изпълнителното бюро на БСП Атанас Зафиров. А по повод на атаката към Йончева от страна на Добрев заяви, че за пореден път ставаме свидетели на това как български политик, вместо да даде отговор на въпроси, които са му били поставени и които интересуват българското общество, се опитва да отклонява общественото внимание. Според Зафиров Делян Добрев си е позволил да направи внушението, че Елена Йончева работи за мистериозни български и чужди служби с цел неговото дискредитиране и вмешателство в определени енергийни проекти, с оглед на това, че той е председател на Енергийната комисия в Народното събрание. „Тук възниква големият въпрос, който искаме да зададем към премиера Бойко Борисов - дали е възлагал на българските служби подобна задача, целяща дискредитацията на Делян Добрев чрез Елена Йончева. Ако ли пък той не знае за такова нещо, значи ли това, че Добрев лъже и прави неистинни внушения или можеше би службите правят нещо зад гърба на премиера на републиката\", попита риторично Зафиров.   В началото на пресконференцията на БСП, зам.-председателят на ПГ на „БСП за България“ Жельо Бойчев заяви, че социалистите настояват да бъде разсекретен докладът на ДАНС и прокуратурата за работата на Акцизната централизирана система. Ако го видите, няма да питате защо внасяме вот на недоверие, обърна се към медиите Бойчев. Той имаше предвид въпросите, зададени в медийното пространство към червените дали имат основание да искат недоверие на кабинета „Борисов 3“ „Искам да припомня, че ноември месец в българския парламент беше проведено закрито заседание, на което бяха изслушани всички служби и приходни агенции в страната и включително главния прокурор, на което бяха изнесени данни относно слабостите на Българска акцизна централизирана информационна система. Бяха похарчени милиони левове за въвеждането на тази информационна система. Голямата идея, която имаше бе да свърже онлайн всички лица, задължени по Закона за акцизите и данъчните складове, така че да може в реално време да бъде осъществяван обмен на информация на вход и изход на движението на горивата“, каза Жельо Бойчев, цитиран от „Фокус“. Според него се е оказало, че има редица пропуски в работата на тази система, които по същество я обезсмислят като функциониране. „Стана ясно, че постановлението от проверката на прокуратурата и доклада на ДАНС относно работата на тази информационна система- от август 2016 г. е бил изпратен доклад до Бойко Борисов. Затова ние многократно поставихме въпроса към г-н Борисов какви мерки е предприела държавата, за да отговори на тези слабости и как интересът на страната е защитен“, допълни Бойчев. По думите му до момента премиерът бяга от отговорност. „Поискахме постановлението на прокуратурата и докладът на ДАНС да бъде предоставен в секретно деловодство на Народното събрание“, заяви Бойчев и уточни, че е имал възможност да се запознае с него. „Ако той бъде прочетен от вас никой няма да зададе въпроса имаме ли основание за вот на недоверие“, допълни Бойчев. ", "date": "2018.01.16", "title": "Елена Йончева отговаря на Делян Добрев: Не работя за никакви служби! Нито български, нито чужди!"}
{"url": "http://epicenter.bg/article/Simeon-II-pred-chuzhdi-medii--Sled-Balgariya--i-Zapadnite-Balkani-tryabva-da-sa-v-Evropeyskiya-sayuz-/145203/2/0", "text": "Представители на близо 60 европейски медии зададоха своите въпроси за България и приоритетите на председателството на среща с Царя, президента Плевнелиев и г-н Соломон Паси. Тя се проведе в София Тех Парк. Модератор на пресконференцията беше г-н Максим Бехар.   Това съобщиха от официалния сайт на Симеон II. Негово Величество участва в срещата в качеството си на член на Висшия политически консултативен борд за Българското председателство.Цар Симеон започна встъпителните си думи със спомени как идвайки в България, основната цел на неговото правителство е да върне страната отново в Европа, първо чрез  членството й в НАТО, а след това и в Европейския съюз. Той изтъкна, че това е станало в резултат на усилието на всички, на една всеобща национална мобилизация. Сега, когато вече 11-та година България е пълноправен член на ЕС и председателства за първи път Съвета на ЕС, основният приоритет на страната трябва да бъде – Западните Балкани да станат част от ЕС. Няма друг начин за Европа да остане обединена. На въпрос на журналисти коя е думата, с която може да опише българското председателство, Царят каза, че според него това  е шанс. Всяка държава членка сама за себе си няма шанс. На въпрос към Царя за неговото мнение за членството на България в Еврозоната, където не всички страни се радват за влязат, Царят отговори:  “Действително страната се забави, но трябваше да се вземат предвид някои рискове, заради икономическата криза. Сега до година или две, смятам, че ще се присъединим, защото изпълнихме всички изисквания.” “Разкажете ни за Вашето изгнание, в каква държава се завърнахте и станахте премиер?” Негово Величество уточни, че през всичките години е наблюдавал и се е информирал какво се случва в България, но “хората очакваха от мен неща, извън човешките възможности”. Друга тема, от която се интересуваха чуждестранните журналисти беше  за отношенията България - Русия. Цар Симеон отбеляза, че както винаги е твърдял, не бива да пренебрегваме връзките си с Русия. Фактът, че сме изцяло в ЕС ни позволява да гледаме на нея като на партньор, не от подчинена позиция, а като държава, пълноправен член на ЕС. Същото важи и за Турция, с която имаме интерес да намерим диалог. “Трябва да капитализираме историята, не да й обръщаме гръб”, завърши отговора си Негово Величество. На въпрос към Царя за конфликта изток-запад и дали има усещането, че България е по-ниска класа държава от западните държави-членки на ЕС, Царят отговори: “Най-доброто, което можем да направим е да постигнем стандартите, които се изискват от нас. Хубаво е по-богатите държави да проявят повече разбиране към другите. Преди всичко е нужно да гледаме позитивно какво е било преди 10 години и какво е сега.  “Какво се е променило, откакто България е член на ЕС? Трябва да дадем шанс на младите поколения да се изкажат по темата.”, заключи Царят. След края на пресконференцията, Негово Величество проведе индивидуални разговори с журналисти от испански, френски и белгийски медии.", "date": "2018.01.16", "title": "Симеон II пред чужди медии: След България, и Западните Балкани трябва да са в Европейския съюз!"}
{"url": "http://epicenter.bg/article/Zapochna-kampaniyata-za-plashtane-na-mestni-danatsi-i-taksi-vav-Varna-/145205/2/98", "text": "Данъкът върху недвижимите имоти, такса битови отпадъци, данъкът върху моторните превозни средства и патентният данък за 2018 година вече могат да бъдат платени. В община Варна няма промяна в размера на налозите от миналата година. Това съобщиха от администрацията на общината.  Плащането на данъка върху недвижимите имоти, такса битови отпадъци и данъка върху превозните средства, е на две равни вноски: първата - до 30.06.2018 г., а втората - до 31.10.2018 г. До 30 април предплатилите за цялата година ползват 5% отстъпка.  Патентният данък се заплаща на четири равни вноски, както следва: до 31.01.2018 г., до 30.04.2018 г., до 31.07.2018 г. и до 31.10.2018 г.  Лицата, които до 31-ви януари на текущата година са подали данъчната декларация и в същия срок са заплатили пълния размер на патентния данък, определен съгласно декларираните обстоятелства, ползват отстъпка 5 на сто.  Относно туристическия данък - данъчно задължените лица подават в общината декларация по образец до 30-ти януари на всяка година, за облагане с данък за предходната календарна година. Налогът се внася до 15-то число на месеца, следващ месеца, през който са предоставени нощувките.  Задълженията към общинската хазна могат да се внасят в брой, чрез пощенски запис или по банков път.  Местата за плащане са:  На касите на дирекция „Местни данъци ” разположени на следните адреси:  - бул. ”Сливница” No 191 (сградата на Изчислителен център ) с работно време: 09.00 ч.- 17.30 ч.  - бул.”Ген.Колев” No 92 (район Приморски) с работно време: 09.00 ч.- 17.30 ч.  - Площад „Мусала” - „Информационен център“ с работно време: 09.00 ч.- 17.00ч.  - Община Варна   (Информационен център Община Варна) с работно време 09.00ч.-17.00ч.  - Аспарухово - сграда Район „Аспарухово“ - ул.“Народни будители“ №2 с работно време 09.00 ч.-17.00ч.  Внедрени терминални устройства за плащане с банкови карти (ПОС-терминал) има в следните офиси на дирекцията:  - бул. ”Сливница” No 191 (сградата на Изчислителен център);  - бул.”Ген.Колев” No 92 (район Приморски);  - Площад „Мусала” - „Информационен център“  Чрез банков превод по банковата сметка на Община Варна:  „Централна кооперативна банка“ АД-клон Варна   IBAN: BG49 CECB 9790 8462 1500 00   BIC:CECBBGSF   Код за вид плащане   Патентен данък 44 14 00   Данък върху недвижимите имоти 44 21 00   Такса за битови отпадъци 44 24 00   Данък върху превозните средства 44 23 00   Туристически данък 44 28 00  На касите на „Информационно обслужване” АД клон Варна  -   - 08.30 ч.-12.30ч.; 13.00 ч.-16.30 ч.  - Офис „Веолия Енерджи Варна“, ул. “Ян Хуниади” 7 - 08.00 ч.-12.30 ч. 13.00 ч.-16.30 ч.  В офисите на ИЗИПЕЙ АД.  По Интернет,    В офиси на ЦКБ АД – клон Варна.  В офиси на банка Пиреос  В офиси на Банка ДСК.  В клонове на Български пощи.  \"Чрез системата за онлайн плащане в сайта на НАП\" със следния линк    През онлайн платформата на   за притежателите на кредитни карти транскарт  Информация за размера на задълженията Ви може да получите на гише „Информация” в Дирекция Местни данъци” бул. ”Сливница” No 191, на телефон 052/820-905 както и на следните интернет страници  ,  ,   ", "date": "2018.01.16", "title": "Започна кампанията за плащане на местни данъци и такси във Варна "}
{"url": "http://epicenter.bg/article/Korneliya-Ninova-pocherpi-zhurnalistite-s-bonboni-za-rozhdeniya-si-den/145206/2/0", "text": "Лидерът на БСП Корнелия Нинова почерпи с бонбони представителите на медиите, които отразяват работата на социалистическата партия.   Нинова има рожден ден днес, навърши 49 години. Тя дойде в пресцентъра на „Позитано“ 20 малко преди началото на пресконференцията, свикана за 14 часа. Лидерът на БСП не участва в събитието поради други ангажименти, но не пропусна да уважи представителите на четвъртата власт.   Кабинетът на рожденичката бе затрупан с цветя, се вижда от снимките, които Нинова качи във фейсбук. \"Благодаря за хилядите пожелания, за прекрасните цветя и любовта, която ми давате, по случай 49-я рожден ден. Бъдете и вие здрави, уважавани и обичани\", написа тя в социалната мрежа.   От една от снимките, които качи в социалната мрежа лидерът на БСП, се вижда какъв е подаръкът, който е получила от екипа си - шарж! На картината Нинова е изобразена като рицар на кон, на чийто щит е емблемата на БСП.", "date": "2018.01.16", "title": "Корнелия Нинова почерпи журналистите с бонбони за ЧРД. Екипът й подари шарж - тя като рицар на кон!"}
{"url": "http://epicenter.bg/article/Zhelyo-Boychev--BSP-iska-da-bade-razsekreten-doklad-na-DANS-za-sabiraneto-na-aktsizi/145211/2/0", "text": "БСП ще започне инициатива за разсекретяване на доклада на ДАНС и прокуратурата за работата на Българската акцизната централизирана информационна система (БАЦИС). Това каза зам.-председателят на ПГ на „БСП за България“ Жельо Бойчев по време на пресконференция в централата на партията, предаде „Фокус“.   „В навечерието на внасянето на вота на недоверие многократно се задава въпросът имаме ли основание за внасянето на този вот на недоверие“, коментира той. По думите му БСП непрекъснато е настоявала и е поставяла въпроса за сивата икономика и контрабандата. „Искам да припомня, че ноември месец в българския парламент беше проведено закрито заседание, на което бяха изслушани всички служби и приходни агенции в страната и включително главния прокурор, на което бяха изнесени данни относно слабостите на Българска акцизна централизирана информационна система (БАЦИС). Бяха похарчени милиони левове за въвеждането на тази информационна система. Голямата идея, която имаше бе да свърже онлайн всички лица, задължени по Закона за акцизите и данъчните складове, така че да може в реално време да бъде осъществяван обмен на информация на вход и изход на движението на горивата“, коментира Жельо Бойчев. Според него се е оказало, че има редица пропуски в работата на тази система, които по същество я обезсмислят.   „Стана ясно, че постановлението от проверката на прокуратурата и доклада на ДАНС относно работата на тази информационна система- от август 2016 г. е бил изпратен доклад до Бойко Борисов. Затова ние многократно поставихме въпроса към г-н Борисов какви мерки е предприела държавата, за да отговори на тези слабости и как интересът на страната е защитен“, допълни Бойчев. По думите му до момента премиерът бяга от отговорност. „Поискахме постановлението на прокуратурата и докладът на ДАНС да бъде предоставен в секретно деловодство на Народното събрание“, заяви Бойчев и уточни, че е имал възможност да се запознае с него. „Ако той бъде прочетен от вас никой няма да зададе въпроса имаме ли основание за вот на недоверие“, обърна се към представителите на медиите Бойчев. Според нго в доклада става въпрос за приходи, които не са събрани от българската държава – стотици милиони левове.   Големият въпрос е имат ли връзка слабостите в работата на Акцизната информационна система с убийството на данъчния служител, бе друг въпрос, поставен от Жельо Бойчев.   Бойчев припомни, че убитият данъчен служител е отговарял за фискалния контрол на стоки с голям риск.", "date": "2018.01.16", "title": "Жельо Бойчев: БСП иска да бъде разсекретен доклад на ДАНС за събирането на акцизи"}
{"url": "http://epicenter.bg/article/Delyan-Dobrev/145215/2/48", "text": "Сагата между депутатите от ГЕРБ и БСП Делян Добрев и Елена Йончева продължава. След като днес социалистктата обяви, че не работи за наши или чужди служби, днес опонентът й излезе с нови въпроси към нея. това стана на извънредна пресконференция в централата на ГЕРБ, на която участваха още председателят на правната комисия в Народното събрание Данаил Кирилов и бившият депутат Антон Тодоров.   „Колкото и БСП да твърдят, че нямат фиксация към мен като физическо лице, това не е вярно.  . Претопля се една и съща манджа вече няколко месеца с цел да ме дискредитират. Няма да успеят обаче. Аз ще продължа да защитавам националния интерес в сектора, в който защитавам (енергетика, б.р.). Най-разумното, което можем да предположим, че съм нарушил определени интереси в сектор \"Икономика\". Това няма да се промени обаче, защото аз ще продължа да защитавам националните интереси\", обяви Делян Добрев.   \"Заемът, който моят баща е теглил, е от финансова институция, която е лицензирана от БНБ. Лихвата е от 8%. Има всички необходими договори по този заем. БСП се хвана за всички мои роднини, само още децата на братовчедите ми не са замесени, но и това ще стане. Въпросната линия за палета в региона е построена само от кредита на моя баща. Аз изрично му забраних да кандидатства за европейски пари. Сигурно това е единствената линия за палета, която не е получила европейско финансиране\", разкри той. Бащата на депутата Александър има цех за пелети в Смолянско и според информация на Елена Йончева, той е взел заем от 2 млн. лв. от офшорка, близка до негов братовчед.   \"Ако госпожа Йончева иска да ви каже истината, щеше да ви каже, че тези групи от фирми в Хасково са загубили повече обществени поръчки, отколкото са спечелени. Тези фирми са загубили търгове за около 30 млн. лв. в община Хасково, а са спечелили за по-малко\", коментира Добрев обвиненията за строителните фирми, които уж били близки до него.   \"Никой от ГЕРБ не е в общината от четири месеца, включително и моята братовчедка. 10 от 11-те поръчки са спечелени, когато никой от ГЕРБ не е в общината\", категоричен е народният представител от ГЕРБ.   Той прецизира въпросите си към депутатката от \"БСП за България\":   \"Имам няколко въпроса към г-жа Елена Йончева. Питам дали тя има взаимоотношения с български или чужди служби като сътрудник. Свързана ли е личната атака към мен с интересите на тези служби в сектора, за който отговарям? Познава ли г-жа Йончева Цветан Василев и какви са отношенията й с него или негови сътрудници относно инвестициите в село Коларово, община Харманли.   Депутатът от ГЕРБ показа и снимки, на които социалистката е с човек от този кръг, който си сменял 2-3 пъти името, понеже имал 10-годишна забрана да влиза в Испания и 2-годишна - да напуска страната ни.   „Никога няма да се занимавам с нейните роднини, но по време на предизборната кампания използвала ли е служебната кола на областната администрация и шофьор на областния управител, за да вози фотограф до границата, където да снима Йончева“, продължи с атаката депутатът от ГЕРБ.   Той изрази разочарование, „че е разочарован, че като напишеш в Гугъл \"Елена Йончева\" и отидеш на снимки, половината са мои\". И настоя за отговор: \"Нека отговори дали е служител, сътрудник и има ли връзка с български и чужди служби? И има ли връзка личната й атака срещу мен с интереси на тези служби в сектора, за който аз отговарям?\"   \"Била ли е през 2004 г. на посещения в Кувейт, където е посрещана от помощник военни аташета, спестявала ли е разходи, използвайки държавна логистика, била ли е придружавана от лицето Даков, който е бил по това време кадрови служител на служба \"Военна информация\", легендиран като журналист от известен български ежедневник?\", попита от своя страна бившият депутат Антон Тодоров. И добави: \"Нейният баща бил ли е резедент от Първо главно? Дядо й по майчина линия бил ли е служител на НКВД, майка й била ли е в ЦК на КПСС? В едно ли е тогава тя да работи в българския парламент?\"", "date": "2018.01.16", "title": "Делян Добрев: Заемът на баща ми е от финансова институция, лицензирана от БНБ"}
{"url": "http://epicenter.bg/article/NI-co--razbivat-golite-obeshtaniya-v--Samo-na-dumi-/145240/10/0", "text": " Новата година поставя своето стилно музикално начало с новия сингъл на NI.co. След успеха на „Да останеш тук“ през 2016 година Ники Николов, Кирил Диков и Влади Христов опаковат в ноти и визия „Само на думи“.   , разказва фронтменът на групата Ники Николов.   Освен стилното съвременно звучене, характерен за NI.co. остава дълбокия смисъл в думите към песните. Преди две години, когато групата издаде „Да останеш тук“, текстът беше тема на есе за учениците в пловдивската френска гимназия, а самата песен се изучаваше в часовете по музика в софийски училища.   , споделя Ники. А като добавим и образованието по журналистика, може би няма нищо странно в това, защо темите в песните на NI.co. са винаги въздействащи и актуални.   Както преди, така и за идеите в новите си проекти, групата се доверява изцяло на вокала си и мениджър Ники Николов. Текстът и музиката на „Само на думи“ са негови, като има участие и в аранжимента, направен съвместно с Дани Димитров от Deep Zone Project. Главната роля в режисурата отново е за Ники, като видеообработката е поверена на Павел Дюлгерски (Campa Records).   Видеото прави своята промоция в новосъздадения YouTube канал на NI.co. Проектът е и първия, който Ники Николов продуцира самостоятелно, а „Само на думи“ е водещия сингъл от предстоящия втори албум на групата. Текст: Ники Николов Музика: Ники Николов Аранжимент: Дани Димитров и Ники Николов Режисьор: Ники Николов и Павел Дюлгерски (Campa Records) Бандата е формирана през пролетта на 2012г., а идеята, която събира триото е осъществяването на клубно трибют-турне по случай 50-годишнината на легендите “The Rolling Stones”.   През 2016г. излиза дебютният албум на групата, озаглавен \"Грам Срам\", продуциран от лейбъла на група „Мастило“ - Mastilo Music. Той съдържа 12 парчета, включително едноименното парче \"Грам Срам\", както и всички други популярни сингли на групата: „Да останеш тук“, „Някой“ и други.   2018г. поставя ново начало за NI.co с песента „Само на думи“, като тя е първата от поредица нови песни, които групата ще издаде до лятото.      ", "date": "2018.01.16", "title": "NI.co. разбиват голите обещания в „Само на думи“"}
{"url": "http://epicenter.bg/article/Lyuboslav-Penev--Upravlenieto-na-BFS-dosega-e--quot-kak-da-ubiem-futbola-v-Balgariya-quot-/145235/8/0", "text": "Кандидатът за президент на БФС - Любослав Пенев, разпространи отворено писмо до медиите, в които атакува остро ръководството на БФС, както и други деятели, свързани с българския футбол.     \"ОТНОСНО: неистините в зле-скалъпените комюникета на безимения писач от БФС в отговор на дадената пресконференция на 11.01.2018 г. в БТА Първо искам да благодаря на големите спортни журналисти (те ще се познаят), за високата оценка, която дадоха на мен и целия екип, който взе участие в пресконференцията, и за тезите, които изказахме. За нас тяхното мнение е най-важното, защото това са хора, които следят процесите от десетилетия.   От тях чухме следното: - За първи път хора с достатъчно авторитет говориха открито за същинските неща в родния футбол; - Не усетихме как минаха повече от 2 часа; - Беше ни много интересно; - квинтетът Пенев-Илиев-Дацов-Василев-Стоилов начерта в пъти повече насоки за развитието на футбола и извеждането му от най-дълбоката криза след края на Втората световна война, отколкото бяха изречени от Данчо Лечков, Атанас Фурнаджиев и Емил Костадинов за 12 години. - За първи път някой има правилен поглед върху ситуацията; - за първи път излизат мъжки момчета с имената и лицата си и разровиха раната; - за първи път получихме внимание и ни се говореше за стратегии (краткосрочна, средносрочна и дългосрочна), развитие на ДЮФ, прозрачност, контрол, обучения, иновации, алтернативни финансирания, промени в правилници, правен и финансов контрол и мн.др. - Футболът има бъдеще.   Сега към анонимните от БФС: Прави изключително лошо впечатление, че си позволявате да използвате официалния сайт на БЪЛГАРСКИЯ ФУТБОЛ за предизборните си брътвежи. Това не ви е частна фирма или бащиния. Това е представянето на България пред света. Много, много на ниско ниво свалихте \"Цар Футбол\", господа. Този сайт е комуникационен канал със съвсем различни функции. Тук трябва да има много и полезна за развитието на футбола информация. След промяната на 16.02.2018 г. недоразвитото ви сайтче, ще се преобразува в платформа, отговаряща на национална обществена организация от най-висок ранг като интерес.   Иновации се казва, г-н Колев, ИНОВАЦИИ. Навсякъде ще се внедрят. Продължаваш с брътвежите.   Първо: Г-н Ники Илиев каза, че сега се занимават с футбол около 10 000 деца, пишете го във Ваш отчет. И обеща, че при правилна стратегия ще станат за 10 години - 150 000, което е около 30% от децата във възрастова граница - 5-17 г. Вие излъгахте в ефир, че е казал, че ще станат 20 000, пък те сега били 18 000.   Второ. Нямате си на идея какво означава елетронно управление на данни. Вижте в социалните мрежи, какво се изписа под коментара Ви, че имате електронно картотекиране. Прилагам 2 цитата на президенти на клубове от общо 687 аматьорски клуба, изграещи през този сезон: \"- картотекиране - 10 лева на състезател (общо на отбор около 220 лева - само за няколко печати и подписи- при положение, че масово играят нередовни състезатели, но делегатите си затварят очите).\"   \"- Аз като клуб участвах в U 19 какви са тези глупости. Един мач ни излизаше 1000 лева. Само в България на детски мачове може да ти искат по 200 лв. съдийски. ОХРАНИТЕЛИ и още какво ли не. 500 лв. плащаме такса децата да играят футбол 5 и 7 за терени. В чужбина има по един съдия и той е безплатен. И какво ли още не. Да наистина помагат 3 топки от 15лв. И една мрежа. Някои получават и флагчета.... Жалка история\".   Трето: За моите възнаграждения като национален селекционер. Нека поясним, че говорим за разходите на националния отбор. Ако твърдите, че аз съм ги получил, ще поискам да видя документите, където го пише, защото ме навежда на мисълта, че някой си ги е прибрал за моя сметка.   Четвърто: Вие нямате никаква отчетност, никаква прозрачност, за нищо. Живеете в имагинерен свят. Нападате за финансиранията - колко пари за какво са получени. Лично Вас ще информирам, когато му дойде времето, защото сте много смел защитник на измамата.   Пето: размахвате някакви стратегии, пишете, че сте ги дали на делегатите, че са почти изпълнени. Това е поведение на камора, нали знаете какво е \"Тайна организация със свои правила и догми\". Не ме е яд толкова, че не е публична (трябваше да е в сайта), отколкото, че казвате, че е изпълнена в голямата й част. Г-н Колев, ако наистина е имало стратегия и тя е изпълнена, то може би тя се казва: - Как да убием грандовете? - Как да изгоним феновете? - Как да убием ДЮФ? - Как се формира Тайна организация? Или най-точно казано \"КАК ДА УБИЕМ ФУТБОЛА В БЪЛГАРИЯ\"? Това са резултатите от вашето управление. Ние повече няма да влизаме в обяснителен режим на неистините в зле-скалъпените комюникета на безимения писач от БФС. Използвайте сайта на БФС по предназначение.   Към платените журналисти от Спортал. Вижте си коментарите под статиите с лъжи и се засрамете. Момчета и момичета, когато пишете за големи имена, защитавали националния флаг, замисляте се малко. Тези, които Ви плащат нямат ценностна система, имат само лични интереси, а вие ставате съучастници в самоунищожаването ви.   Към всички отговорни медии: изписаха се много неистини, които преди да отразявате - проверете. Замислете се за общото състояние във футбола. Сами си отговорете - Добро ли е? Най-добрият мерител е ФЕНЪТ. Празни стадиони, разрушена инфраструктура, разбити ДЮШ. Национални гарнитури - пълен провал, изтървани 7 международни участия.   Тези господа имаха 13 години за управление. Положението в любимата игра е катастрофално, апокалиптично. Те ако са можели, щели са да го развият, а не да го убият. Това са техните възможности. България има капацитета. Нека да й дадем шанс.   Ние сме се наели с изключително тежката задача да разбием статуквото в българския футбол и най-сетне да върнем усмивките на хората и вярата в нормалността. Казват, че в България е по-лесно да станеш министър-председател, отколкото президент на БФС. Звучи кошмарно, но е съвсем близо до истината. Ако обаче продължаваме да кротуваме и да се примиряваме, неизбежно се обричаме на дълъг мрак. А футболът в повечето държави всъщност е най-прецизния барометър за стойностите в една държава. И ще се върна към хората по стадионите и отношението им към статуквото. Не си мислете, че след като виждат алтернатива няма да се намесят в името на промяната.    ", "date": "2018.01.16", "title": "Любослав Пенев: Управлението на БФС досега е \"как да убием футбола в България\"!"}
{"url": "http://epicenter.bg/article/Nad-6000-gledaha-epichnite-bitki-na-SFC6-v-zala--quot-Arena-Armeets-quot-/145242/8/0", "text": "През изминалия уикенд станахме свидетели на най-зрелищното събитие по смесени бойни изкуства правено някога у нас - SFC6: Warrior Honour в зала \"Арена Армеец\".   Над 6000 души видяха на живо 12 професионални битки между едни от най-добрите бойци от България и Европа, като гала вечерта продължи цели 6 часа.  \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n", "date": "2018.01.16", "title": "Над 6000 гледаха епичните битки на SFC6 в зала \"Арена Армеец\""}
{"url": "http://epicenter.bg/article/Rumanskiyat-premier-Tudose-podade-ostavka/145161/7/0", "text": "  Румънският министър-председател Михай Тудосе подаде оставка, предаде Би Би Си, цитирана от Нюз.бг. Новината беше съобщена след заседание на ръководството на управляващата Социалдемократическа партия тази вечер.   Тудосе е бил принуден да вземе решението за оттеглянето си, тъй като е загубил подкрепата на партията, но заяви, че подава оставка с \"високо вдигната глава\". Тудосе е вторият румънски премиер, който губи поста си през последните седем месеца, след като през юни предшественикът му Сорин Гриндяну беше свален с вот на недоверие.   Причината, поради която Тудосе беше лишен от подкрепата на Социалдемократическата партия, е конфликтът му с председателя Ливиу Драгня, свързан със скандала около министърката на вътрешните работи Кармен Дан. През миналата седмица Тудосе поиска оставката на Дан, като я обвини в лъжа. Тя обаче отказа да се подчини, а Драгня взе нейната страна. Самият Драгня не може да оглави правителството, тъй като е осъждан. През 2016 година той получи 2 години условно заради изборни машинации.    ", "date": "2018.01.16", "title": "Румънският премиер Тудосе подаде оставка"}
{"url": "http://epicenter.bg/article/Gratskiyat-parlament-prie-novi-merki--iziskvani-ot-kreditorite--Ogranichavat-se-stachkite-/145163/7/0", "text": "Гръцките депутати приеха нови мерки за осъществяване на изискваните от кредиторите на страната реформи. Според новите разпоредби се ограничава правото на стачкуване, въпреки многобройните манифестации и протести в столицата Атина.   Проектът бе приет със 154 гласа „за“, срещу 141 „против“, докато по улиците на Атина хиляди демонстранти протестираха атакувайки полицаите, които охраняват парламента, с боя и павета. Полицията отвърна със сълзотворен газ на атаките, но нямаше нито един арестуван. Сред останалите мерки, предвидени в текста, са принудителна онлайн разпродажба на търг на имущество, основно недвижимо, на длъжници, чиито дълг изглежда невъзстановим.   Премиерът Алексис Ципрас твърдо отхвърли пред депутатите критиките на синдикатите, че правителството е готово да ограничи стачките. Лъжа е, че това правителство прилага изискванията на кредиторите, за да се дерегулира пазара на труда“. \"Стачките не са нито премахнати, нито застрашени от това правителство\", подчерта той.   Тези мерки се приемат, за да получи Атина третата част от спасителната програма за заеми, които страната получава от 2010 г. „Сегашният вот ще е ключов, за да ускори излизането на страната от спасителната програма след седем месеца“, подчерта Ципрас. Гърция преживя около петдесет подобни стачки от 2010 г. след приемането на мерките за икономии, наложени от кредиторите на страната в замяна на спасителни планове на стойност няколкостотин милиарда евро. Те бяха отпуснати от ЕС, МВФ и ЕЦБ. /АФП    ", "date": "2018.01.16", "title": "Гръцкият парламент прие нови мерки, изисквани от кредиторите. Ограничават се стачките!"}
{"url": "http://epicenter.bg/article/Sotsialdemokratite-v-Germaniya-protiv-koalitsiya-s-partiyata-na-Merkel/145166/7/0", "text": "Политическото бъдеще на Германия става все по-несигурно, съобщи Нова телевизия.   Социалдемократи от цялата страна се обявяват против започването на коалиционни преговори с Християндемократическия съюз на Ангела Меркел. След Саксония-Анхалт, местната структура в Берлин също е гласувала против идеята за съставянето на общо правителство.   Коалиция между двете партии с най-голяма подкрепа в страната е единствената останала възможност за съставяне на кабинет. Окончателното решение социалдемократите ще вземат на партиен конгрес в неделя.    ", "date": "2018.01.16", "title": "Социалдемократите в Германия против коалиция с партията на Меркел"}
{"url": "http://epicenter.bg/article/Naprezhenie-mezhdu-London-i-Moskva--ruski-bombardirovachi-letyaha-kray-britanskoto-vazdushno-prostranstvo/145177/7/0", "text": "Британските кралски военновъздушни сили са изпратили два изтребителя край границите на въздушното си пространство в понеделник вечерта, след като е станало ясно, че два руски бомбардировачи Ту-160 са приближавали въздушната граница на страната, съобщава радио Voice of America, цитирано от \"Фокус\".  Според Лондон, изпращането на двата изтребителя тип „Тайфун“ е било „бърза рекция“.  „Двата руски бомбардировача бяха следени от няколко държави, като полетът им бе прекъснат над Северно море“, съобщиха от британските кралски ВВС.  От руска страна заявиха, че самолетите им са били на 13-часова тренировъчна мисия, която е покривала въздушното пространство над неутрални води и която не е била в разрез с международното право.  ", "date": "2018.01.16", "title": "Напрежение между Лондон и Москва, руски бомбардировачи летяха край британското въздушно пространство"}
{"url": "http://epicenter.bg/article/Lider-na-kosovskite-sarbi-e-razstrelyan-pokazno/145182/7/0", "text": "Лидерът на гражданската инициатива „Сърбия, демокрация, справедливост” Оливер Иванович е бил убит тази сутрин в Косовска Митровица при покушение, съобщава Би Ти Ви като се позовава на медиите в Сърбия. Смъртта на косовския сръбски лидер била потвърдена от адвоката му пред белградския вестник ”Блиц”. По първоначални данни Иванович е починал, след като е получил 5 огнестрелни рани, докато е влизал в офиса на организацията, която оглавява. Извършителят не е разпознат и се издирва. На мястото на стрелбата има много полиция. Сръбският президент Александър Вучич е свикал спешно Съвета за национална сигурност след убийството на Иванович, съобщава агенция „Бета”.", "date": "2018.01.16", "title": "Лидер на косовските сърби е разстрелян показно"}
{"url": "http://epicenter.bg/article/Blizo-50-raneni-pri-katastrofa-s-uchilishten-avtobus-v-Germaniya-/145183/7/0", "text": "Най-малко 47 души са пострадали при катастрофа на училищен автобус в Югозападна Германия, съобщи ДПА, цитирана от бТВ.  Десет души са тежко ранени, а петима са в изключително тежко състояние.  Автобусът се е блъснал тази сутрин в къща в град Ебербах в провинция Баден-Вюртемберг, заяви полицейска говорителка.  Сред ранените има деца, каза тя.  По неизяснена причина автобусът излязъл от пътя, блъснал няколко автомобила и се врязал стена на висока офис сграда малко след 7 ч. сутринта, съобщава местно издание.  Предната част и покривът на автобуса са силно деформирани.  ", "date": "2018.01.16", "title": "Близо 50 ранени при катастрофа с училищен автобус в Германия "}
{"url": "http://epicenter.bg/article/V-kraya-na-yanuari-SASht-obyavyavat-novi-sanktsii-sreshtu-Rusiya/145189/7/0", "text": "Американски доклад, в който се разясняват и дават подробности за новите санкции срещу Русия, ще бъде публикуван на 29 януари, съобщава ТАСС, цитирайки посланика на САЩ в Русия Джон Хънтсман. Вашингтон се очаква да наложи нови санкции срещу Русия заради предполагаемата ѝ намеса в американските президентски избори през 2016 г., което Кремъл многократно отрече. В САЩ текат няколко разследвания по въпроса, включително на специално назначения за целта прокурор Робърт Мюлър, както и от Конгреса. Твърди се, че Русия се е намесила в полза на тогавашния кандидат-президент Тръмп и в ущърб на основния му опонент Хилари Клинтън.", "date": "2018.01.16", "title": "В края на януари САЩ обявяват нови санкции срещу Русия"}
{"url": "http://epicenter.bg/article/Kakvo-shte-se-sluchi-s-planetata-Zemya--ako-horata-izcheznat---VIDEO--/145197/7/0", "text": "Замисляли ли сте се някога, какво би се случило с нашата планета, ако хората изведнъж изчезнат? Вижте какво ще остане след нас, пише Дарикнюз:    Ако хората изчезнат внезапно от лицето на Земята, само в рамките на няколко часа след това, електроцентралите, работещи с помощта на изкопаеми горива, ще спрат да работят. Някои от турбините, задвижвани от вятъра, ще продължат да работят още известно време, но и те скоро ще спрат.  Слънчевите панели също ще продължават да произвеждат енергия още известно време, но само докато не бъдат покрити от дебел слой прах.  Водните електроцентрали биха могли да работят в продължение на месец, но и те ще спрат.  Всичко, което изисква електричество, ще престане да функционира – хладилниците, фризерите, ще се разпаднат и древните артефакти, чието съхранение изисква поддръжка от електронни системи.  Повечето от подземните системи ще се наводнят и ще започнат да изхвърлят големи количества вода на повърхността на Земята.  Само след седмица миризмата на изгнилата храна и веществата ще е непоносима. Животните, които разчитат за храната си на хората, ще се борят да се спасят.  В рамките на месец водата, необходима за охлаждане на атомните електроцентрали ще се изпари и ще задейства поредица от експлозии, които ще бъдат далеч о-опустошителни от тези в Чернобил и Хирошима. Растенията и животните в тези райони ще загинат.  В рамките на една година хилядите сателитни станции, които хората са поставили в орбитата на Земята, ще започнат да падат. Растенията ще се подчинят на природните закони и всичко ще започне да обраства. Плевели ща започнат да никнат навсякъде- в пукнатините на пътищата, в мазетата. По този начин ще започнат да подкопават основите на сградите.  Градовете, ако дотогава не са били напълно наводнени, ще започнат да се пълнят с диви животни, а искрите от електрическите инсталации ще предизвикват огромни пожари, с които ще бъдат унищожени големи територии.    Изкуствено създадените от хората структури ще изчезнат. Само след 25 години бетонните структури ще започнат да се разпадат, вследствие на нахлуващата растителност и корозиралия метал. Градове като Лондон и Амстердам, които се намират на ниско морско равнище, ще бъдат залети от вода. Все пак някои ще се запазят по-дълго. Забележителности като Айфеловата кула и Статуята на свободата със сигурност ще издържат повече години преди напълно да се разрушат.  В продължени на години биха се запазили и световните ядрени подводници на дъното на океаните.  С течение на времето Земята ще се промени напълно. Само след 1000 години всички следи от човека, културата и съвременната цивилизация ще бъдат дълбоко погребани под гъста растителност, пясък и вода. Ще се появят огромни блата.  След 10 000 години няма да има никакви следи от човешкото присъствие на Земята. Единствено доказателство за нашето съществуване биха били пирамидите в Египет, Великата китайска стена, каменните структури в планината Ръшмор.  Въпреки това под слоевете натрупани отпадъци ще оцелеят различни предмети и човешки вкаменелости. И може би, както се е случило с динозаврите, те ще станат част от историята на следващите интелигентни същества, които ще обитават Земята.  ", "date": "2018.01.16", "title": "Какво ще се случи с планетата Земя, ако хората изчезнат? (ВИДЕО) "}
{"url": "http://epicenter.bg/article/Vuchich--Ubiystvoto-na-Oliver-Ivanovich-e-teroristichen-akt--/145201/7/0", "text": "Президентът на Сърбия Александър Вучич определи убийството на Оливер Иванович като терористичен акт, предава ТАСС, цитирана от \"Фокус\".  „Убийството на Оливер Иванович е терористичен акт и ние ще се отнасяме към случая като такъв“, заяви във вторник сръбският държавен глава.  В 14:00 часа българско време започна извънредна среща на Съвета за национална сигурност на Сърбия заради убийството на Иванович, сочен като един от лидерите на косовските сърби, който бе застрелян по-рано във вторник в Косовска Митровица.  От сутринта, след като незпознати нападатели стреляха по Оливер Иванович – лидер на партията Гражданска инициатива „Сърбия, демокрация справедливост“, в резултат на което той почина, целият град е под полицейска блокада, предават косовските медии. 3 часа след убийството косовската полиция е потвърдила, че става въпрос за убийство и е разпространила съобщение, в което се казва, че „на местопрестъплението са намерени определени доказателства, които ще се използват в хода на по-нататъшното разследване“.  Делегацията на Сърбия в Брюксел е прекъснала преговорите с Прищина, които трябваше да се продължат днес след няколко месечна пауза.  Косовският президент Хашим Тачи остро осъди убийството на сръбския политик и лидер на етническите сърби Оливер Иванович в Косовска Митровица, предава Kosova Press. Косовският президент е призовал жителите на Северно Косово да сътрудничат на полицията. В профила си във „Фейсбук“ Тачи е поискал от силите за сигурност „колкото може по-бързо да разкрият подробностите за убийството и за извършителите и те да бъдат предадени на правосъдието“.  Сръбският президент Александър Вучич е провел телефонен разговор с върховния представител на Европейския съюз за външната политика и сигурността Федерика Могерини, като двамата са обсъдили убийството на сочения като един от лидерите на косовските сърби Оливер Иванович. Това съобщава сръбската информационна агенция Tanjug. От Белград не се потвърдили информацията.  Иванович бе убит сутринта във вторник в северната част на Косовска Митровица, след като срещу него бе открит огън от преминаващ автомобил, който по-късно бе открит унищожен.  ", "date": "2018.01.16", "title": "Вучич: Убийството на Оливер Иванович е терористичен акт! "}
{"url": "http://epicenter.bg/article/Konsumatsiyata-na-sol-vodi-do-zatapyavane/145207/7/0", "text": "Злоупотребата със сол води до слабоумие и предизвиква инфаркт, защото солената храна стимулира размножаването на имунни клетки, блокиращи производството на азотен оксид, жизненоважна молекула за здравето на мозъка и сърцето. Това се казва в статия, публикувана в списание Nature Neuroscience. „Получените данни показват каква голяма роля играе храносмилателната система за работата на мозъка. Намерихме поредния пример за това, как храната влияе на нашето поведение и здраве. Той показва как лошите хранителни навици влияят негативно на микросъдовете на мозъка и съдействат за развитието на слабоумие“, заяви Джузепе Фарако от Корнелския университет. През последните години много медици и биолози започнаха да обръщат внимание на това, че консумацията на големи количества сол значително повишава вероятността от сърдечно-съдови болести, а също така от деменция и други форми на слабоумие при младите и възрастни хора, принадлежащи към най-различни социални слоеве. В това, както отбелязват Фарако и неговите колеги, почти никой не се съмнява, но самият механизъм, по който солта действа на мозъка и кръвоносната система е останал загадка за учените. Допълнителният проблем е, че човек не може да се откаже от солта, защото съдържащи се в нея натрий и хлор са жизнено необходими за работата на нервните клетки и храносмилането. Фарако и колегите му са опитали да установят, защо употребата на прекалено големи количества сол не помага, а вреди на организма. Те са експериментирали с мишки, които са получили „конска“ доза сол в диетата си, надхвърляща нормалната от 8 до 16 пъти. Няколко седмици по-късно в техния организъм са настъпили резки промени – притокът на кръв в техния мозък рязко е намалял, кръвното налягане се е покачило, а паметта им започнала да отслабва. При това биолозите не са намерили никакви следи от възпаления и други нарушения на кръвоносната система на мозъка, които обикновено водят до подобни последици. Опитвайки се да разберат, с какво може би е свързан този факт, изследователите са сравнили състава на микрофлората на тези мишки с тази на други гризачи, които са спазвали нормална диета. Оказало се, че солта принуждава определени типове имунни тела да се размножават активно в тънкото черво на мишките. Те на свой ред са произвеждали интерлейкин-17, сигнал за възпаление. Когато той попада в клетката на червото, той потиска производството на важната сигнална молекула, азотен монооксид /NO/. Това вещество ръководи голям брой най-различни процеси в нашия организъм, включително разширяването и стесняването на съдовете и стареенето. Вкарването в организма на голям брой вещества, съдържащи нитрати и други съединения на азота, дори може да забави стареенето и да увеличи продължителността на живота. Съответно понижаването на концентрацията на NO предизвиква маса негативни ефекти, които могат да се ликвидират само по два начина – намаляването на количеството на сол в храната или добавянето в нея на аргинин, от молекулите на който се произвежда NO.", "date": "2018.01.16", "title": "Консумацията на сол води до затъпяване"}
{"url": "http://epicenter.bg/article/--Friydam-haus--Mediite-v-Balgariya-sa--quot-chastichno-svobodni-quot-/145214/7/0", "text": "България, както и повечето страни от ЕС, е свободна, според оповестената годишна класация на авторитетната неправителствена организация „Фрийдъм хаус” – „Свободата в света 2018”, съобщава БГНЕС, цитирана от \"Гласове\".   В категориите „Политически права” и „Граждански свободи” България получава оценка „2” от 7 възможни при единица като най-висока възможна оценка, което я поставя сред свободните държави. Същевременно, по свобода на медиите България е поставена в категорията „частично свободни” държави. В доклада на „Фрийдъм хаус” се посочва, че през 2017 политическите права и граждански свободи по света са се влошили до най-ниската си точка за повече от десетилетие и е продължил период, който се характеризира с добили самочувствие авторитарни управници, намиращи се под обсада демокрации и оттеглянето на САЩ от водещата му роля в световната борба за човешка свобода. Според правозащитниците демокрацията е в криза. Ценностите, които олицетворява – особено правото да бъдат избирани лидери на свободни и честни избори, свободата на медиите и върховенството на закона, са нападани и са в отстъпление в световен мащаб. А държави, които преди десет години изглеждаха като многообещаваши – Турция и Унгария например, се плъзгат към авторитарно управление.  ", "date": "2018.01.16", "title": " „Фрийдъм хаус“: Медиите в България са \"частично свободни\""}
{"url": "http://epicenter.bg/article/Papata-izrazi-svoyata-bolka-i-sram-ot-pedofiliyata-v-katolicheskata-tsarkva-v-Chili/145219/7/0", "text": "Папа Франциск изрази в Сантяго своята болка и срам от случаите на педофилия от свещеници от католическата църква в Чили, предаде Франс прес, цитарана от БТА.  \"Не мога да не изразя болката и срама, които изпитвам от непоправимата злина, сторена на деца от свещеници на Църквата\", каза папата в реч в Сантяго пред представители на чилийските власти.  \"Трябва да се иска прошка и енергично да се подкрепят жертвите, но същевременно да се ангажираме това да не се повтаря\", добави той.  Според американската НПО \"Бишъп акаунтабилити\" през последните години са подадени сигнали за сексуални посегателства срещу близо 80 свещеници в Чили.  През април 2011 г. католическата църква в Чили официално поиска прошка за всички случаи на сексуални посегателства над деца, извършени от нейни представители и за липсата си на реакция към жалбите.  Папа Франциск призова да се спазват правата и културата на туземните народи.  Трябва да се вслушваме в туземните народи, които \"често са забравени и чиито права трябва да бъдат взети предвид, а културата им да бъде защитена, за да не се загуби част от идентичността и богатството на тази нация\", призова папата.  \"Етническият, културният и историческият плурализъм изисква да бъде опазен от всякакъв опит за разделение или господство\", каза папата.  \"Мъдростта на туземните народи може да е голям принос\" за защитата на околната среда на планетата, изтъкна Франциск.  ", "date": "2018.01.16", "title": "Папата изрази своята болка и срам от педофилията в католическата църква в Чили"}
{"url": "http://epicenter.bg/article/Frantsiya-iska-53-miliarda-evro-ot-Rusiya/145221/7/50", "text": "400 000 французи се оказаха наследници на облигации, издадени от Руската империя преди Първата световна война. Те са се обърнали към Международната асоциация на държателите на руски царски заеми с искане да им бъдат изплатени вложените от техните близки пари. Всички задължения на Царска Русия бяха отписани през 1918 година с Указ, подписан от Владимир Ленин.   Сумата, която са държали в облигации французите, е била 15 милиарда франка по курса от 1914 година, съобщи радио \"Франс интернационал\". В днешно време експерти пресмятат, че еквивалентът на сумата е 53 милиарда евро. Наследниците пишат в искането си, че след като Русия отказва да изплаща своя дълг, стотици хиляди инвеститори са били разорени. Надеждата им да си получат парите, дадени преди години от техните близки, обаче не е голяма.   Експерти напомнят, че през 1997 г. Москва подписа споразумение с Франция и плати за закриване на царските дългове 330 милиона евро. Но наследниците на царските облигации не губят надежда. Според тях Русия никога не е обявявала банкрут, а държавните дългове по международното право нямат давност.", "date": "2018.01.16", "title": "Франция иска 53 милиарда евро от Русия"}
{"url": "http://epicenter.bg/article/Vuchich--Nyama-da-pozvolya-da-izkarate-Sarbiya-kato-strana-na-ubiytsi-i-mafioti-/145222/7/0", "text": "Президентът на Сърбия Александър Вучич отхвърли спекулациите, че убийството на Оливер Иванович е свързано с политическите противоречия между представителите на сръбската общност в Северно Косово, предава телевизионният канал Kurir TV, цитиран от \"Фокус\".  Същевременно държавният глава на западната ни съседка призна, че не разполага с информация дали убийството на един от лидерите на косовските сърби има връзка с намерения по-рано тази сутрин запален автомобил. Предполага се, че той може да е на извършителите на покушението, което официален Белград третира като терористичен атентат.  Вучич обаче увери, че няма да позволи Сърбия да бъде представена като държава на убийци и мафиоти.  Преди това вицепремиерът на Косово Енвер Ходжай категорично осъди убийството на един от лидерите на косовските сърби Оливер Иванович, който бе прострелян в сутрешните часове на вторник, 16 януари, съобщава белградското електронно издание Srbija Danas.  Ходжай увери, че съдебните власти вече са поели разследването на покушението, за да открият извършителите на убийството възможно най-скоро с цел да бъдат избегнати всякакъв вид политически манипулации със случая. Косовският вицепремиер подчерта, че \"импулсивните реакции\" от страна на властите в Белград открито заплашват с дестабилизиране на ситуацията и вредят на започнатия вече процес на нормализиране на двустранните отношения между Косово и Сърбия.  \"Докато мотивите и извършителите на убийството все още не са известни, е тревожно да гледаме импулсивните и разрушителни реакции на сръбското правителство, които открито заплашват с дестабилизиране на ситуацията и с разваляне на процеса на нормализация\", категоричен бе Ходжай.  ", "date": "2018.01.16", "title": "Вучич: Няма да позволя да изкарате Сърбия като страна на убийци и мафиоти!"}
{"url": "http://epicenter.bg/article/Donald-Tusk-namekna--Velikobritaniya-shte-bade-privetstvana-da-ostane-v-ES--ako-se-otkazhe-ot-Brekzit/145226/7/0", "text": "Великобритания ще бъде приветствана да остане в ЕС, ако промени решението си за брекзит. Това намекна председателят на Европейския съвет Доналд Туск. „Ако британското правителство се придържа към решението си да напусне, брекзит ще стане реалност – с всички негативни последствия, през март догодина, освен ако няма промяна в мнението на нашите британски приятели”, заяви Туск пред Европейския парламент, цитиран от БТВ. „Сърцата ни все още са отворени за вас”, допълни той. Надявам се думите на Туск да бъдат чути в Лондон, заяви председателят на Европейската комисия Жан-Клод Юнкер. Великобритания ще напусне Европейския съюз, каза обаче говорителят на британския премиер Тереза Мей.  „Мисля, че сме абсолютно ясни, британското общество гласува да напусне ЕС, точно това и ще направим”, каза говорителят пред репортери. Британското правителство вече заяви, че няма да има второ гласуване.", "date": "2018.01.16", "title": "Доналд Туск намекна: Великобритания ще бъде приветствана да остане в ЕС, ако се откаже от Брекзит"}
{"url": "http://epicenter.bg/article/Pravitelstvoto-na-maltsinstvoto-na-noviya-cheshki-premier-zagubi-vota-na-doverie-v-parlamenta-/145228/7/0", "text": "Правителството на малцинството на новия министър-председател на Чешката република Андрей Бабиш загуби вота на доверие в парламента, предава AFP, цитирана от \"Фокус\".  Гласуването срещу кабинета на милиардера, замесен в скандал с измама със субсидии от Европейския съюз, премина с 117 \"против\" срещу 78 гласа \"за\" и петима \"въздържали се\".  Партията на Бабиш - АНО, спечели изборите през октомври, ще направи още един опит за съставяне на кабинет. Мандатът ще му бъде връчен от президента Милош Земан, който настоя Бабиш да докаже, че има необходимата подкрепа да води новото правителство в Прага.  По-рано министър-председателят заяви, че ще поиска от Парламента в Прага да свали неговия премиерски имунитет, за да продължи разследването срещу него, свързано със злоупотреби със средства от фондовете на Европейския съюз.  Преди неговата партия АНО да спечели парламентарните избори в Чешката република, Бабиш бе обект на разследване, целящо да докаже дали той е получил незаконно около два милиона евро от европейските фондове преди около десетилетие.   ", "date": "2018.01.16", "title": "Правителството на малцинството на новия чешки премиер загуби вота на доверие в парламента "}
{"url": "http://epicenter.bg/article/Senzatsiya--Moskva-razsekreti-otcheta-za-savetskata-misiya-do-Lunata-/145237/7/0", "text": "Преди четиридесет и пет години автоматизираната станция \"Луна-21\" с \"Луноход-2\" направи меко кацане на спътника на Земята. Холдингът „Российские космические системи\" за първи път публикува разсекретения доклад за работата на станцията и проблемите на борда до последния контакт с апарата.  В документа подробно се разглеждат проблемите, възникнали по време на мисията, и вариантите за тяхното решаване. Системата за дистанционно управление на лунохода е действала от 16 януари до 10 май 1973 година, при което повечето прибори за връзка са били изправни дори след изтичането на работния им ресурс. Полученият от конструкторите уникален опит впоследствие е бил използван при създаването на други апарати за изследване на планети от Слънчевата система.  Разсекретеният документ се състои от две части: в първата се описва работата на комплекс на бордовата апаратура със системата за телевизия с нисък обхват, във втората – наземният комплекс за връзка „Сатурн-МС“. Тези прибори са отговаряли за управлението на „Луноход-2“, позволявайки да се получава изображение от повърхността на спътника.  Наземните изпитания на бордовото оборудване са се провели през есента на 1972 година. Тогава специалистите от \"Лавочкин\" са намерили недостатъци в работата на някои прибори на системата за далечна радиовръзка, но те са били отстранени впоследствие. Изпитанията са били толкова подробни, че едно от устройствата изцяло е изчерпало своя ресурс.  Първата сериозна забележка към апарата за дистанционно управление се е появила едва на 250-ия сеанс на връзка - командата \"стоп\" за лунохода, движел се към кратер, е трябвало да бъде зададена три пъти. В доклада се цитират и сравнителни данни на системите за телевизия с нисък обхват, която е била \"очите\" на шофьорите на \"Луноход-1\" и \"Луноход-2\". Модернизирането на системата е позволило на втория апарат да се придвижва доста по-бързо. Въз основа на този опит се е планирало да бъдат внесен корекции в следващия луноход. В документа има и данни и за работата на оптично-лазерния канал за връзка и определянето на координатите, който е бил изпитан в хода на мисията \"Луноход-2\". На 306-ия сеанс на връзка за първи път в историята информация е била предадена чрез оптично-лазерен канал по посока на Луната и обратно - по радиоканал.  Тази система, получила името \"Сейм\", се е състояла от бордови фотоприемник ФА010 и наземни телескопи, оборудвани с лазер. Фотоприемникът е регистрирал излъчването на лазера на наземния пеленгатор, а бордовата апаратура на \"Луноход-2\" е предавала на Земята радиосигнал. Това е позволявало точно да се следят координатите на \"Луноход-2\" на разстояние от над 380 000 километра.  В доклада също се говори и за приключването на работата на \"Луноход-2\". На 503-ия сеанс на връзката температурата вътре в апарата се е повишила до 43-47 градуса. След това луноходът не е установявал връзка.  \"Луна-21\" е достигнал повърхността на спътника на 15 януари 1973 година, приземявайки се в източната покрайнина на Морето на Яснотата, вътре в кратера Лемоние. Доставеният от станцията апарат \"Луноход-2\" на практика не се е различавал от своя предшественик. Масата му е била 836 килограма.  За четири месеца луноходът е изминал 42 километра, предал е на Земята 86 панорамни снимки и около 80 000 телевизионни кадъра. Той е излязъл от строя заради прегряването отвътре на корпуса. Смята се, че това се е случило заради случайно попадане на грунд.  ", "date": "2018.01.16", "title": "Сензация! Москва разсекрети отчета за съветската мисия до Луната "}
{"url": "http://epicenter.bg/article/Palen-maytap--Stado-ovtse-zastrashavat-amerikanskata-PRO-baza-v-Rumaniya-/145241/7/0", "text": "Американската база за противоракетна отбрана за защита на НАТО от балистични ракети в румънското село Стоенещи се оказа под заплаха заради стадо овце. Това съобщава SG News,   Спорът на американските военни с местния пастир става предмет на тригодишна съдебна сага, която е стигнала до Върховния съд на Румъния.  През 2013 г. американците избраха района край румънския град Девеселу (на около 40 км северно от границата с България) за базата си за противоракетна отбрана. Възниква обаче проблем със стадото овце на местен пастир, който е закупил през 2007 г. почти един хектар земя в близост до сегашната база и построената от него кошара се пада само на десетина метра от оградата на базата. Овцете, на брой около 250, докато пасат, задействат сигналните датчици на оградата и вдигат американските военни по тревога.  Кметът на селото Александру Дамян обяснява, пред Франс прес:  „Овцете не са като хората, те не спазват правила. Затова те отиват на местата с активните датчици за сигурност, закачат се за загражденията и задействат системата за тревога“.  През 2014 г. американците сезирали румънското министерство на отбраната, че кошарата в близост до оградата противоречи на всякакви правила за сигурност. Но стопанинът на стадото категорично отказал да разруши сградата, като се мотивирал с това, че овцете му от години пасат по тези места и така са свикнали.  Така се стига до тригодишна съдебна сага между румънското министерство на отбраната и стопанина Блеха. Министерството го съди за това, че кошарата му е незаконна, а той иска 18 000 евро компенсация за събарянето на сградата, която е с обща площ около 132 кв. метра.  Решението на съда трябва да бъде постановено в сряда.  Базата в окръг Девеселу, която е част от противоракетния щит на НАТО, бе открита официално през май 2016 г. и стойността ѝ е около 800 милиона долара.  ", "date": "2018.01.16", "title": "Пълен майтап! Стадо овце застрашават американската ПРО база в Румъния "}
{"url": "http://epicenter.bg/article/Vladimir-Kostov--Istanbulskata-konventsiya-e-samo-edna-bitka--/145210/11/33", "text": "В известен смисъл обществото дължи благодарност на ГЕРБ. Ако не беше тяхната увереност, че в шумотевицата около откриването на председателството на ЕС ще успеят \"по терлици\" да прокарат и ратификацията на истанбулската конвенция, можеше да се загубят месеци, може би и година, преди да се види опасността. Сега проблемът е назован и общество и политически сили, всеки ще трябва да поеме отговорността си.  Ратификацията постави под въпрос сегашните позиции и изгледите за бъдещата кариера на Бойко Борисов, Валери Симеонов, Сергей Станишев, Корнелия Нинова, Илияна Йотова. Хвърли сянка на несигурност върху политическите шансове на ГЕРБ, БСП, ДПС, \"патриотите\". И все пак, колкото и залозите за политическите лидери и партии да са значителни, не отговаря на българския обществен интерес да се фокусира вниманието само върху въпроса, \"за\" или \"против\", конвенцията.  Защото ратификацията на истанбулската конвенция, колкото и да е важна сама по себе си, е само една битка. Войната, част от която е тази битка, се води от няколко десетилетия и ще продължи, какъвто и да бъде резултатът от схватката в България. Това е война за самия Европейски съюз. Какво да представлява ЕС? Кои сили да го владеят? И съответно - как и в чий интерес да използват неговия човешки и цивилизационен потенциал?  При създаването на ЕС преди повече от половин век и в последвалите едно-две десетилетия, неговите първостроители го виждаха като обединение на суверенни европейски държави, сплотени от едни идеали за бъдещето, всички стъпили на едно общо, най-вече християнско, историческо наследство. ЕС се приемаше като алтернатива на общността около Съветския съюз, но не затваряше вратата за бъдещо преодоляване на идеологическата бариера, според пожеланието на ген. Де Гол за \"Европа от Атлантика до Урал\".  Но след саморазтурянето на СССР и разпадането на \"съветския блок\", ЕС тръгна по пътища, които само привидно следват замисъла при създаването му. Вместо суверенитета и националния идентитет на съставящите го държави, на първо място започнаха да излизат свръхнационалните претенции на \"европейската бюрокрация\" и в името на тези претенции, последната с готовност се отказваше от християнските и други традиции, наследени от миналото.  Зад привлекателния, и - както се оказа - лесно манипулируем параван на борба за правата на човека, се разви мощен натиск за преформиране на европейското обществено съзнание. С всяка следваща година става по-ясно, че целта е солидарното социално съзнание на европейските народи, изградено като основа на европейската цивилизация, да бъде подменено от \"съзнанието\" на индивиди, зает всеки с това да налага на другите себичността си.  ​  Само по себе си воденето на тази война за подмяна на европейското обществено съзнание вече ограничава възможностите на ЕС да има свой идентитет и свое място и роля в световната геополитика. Евентуалното печелене по-нататък на битки като тази за ратификацията на истанбулската конвенция, ще задълбочава процеса. ЕС ще продължава да съществува, но само като фасада. И зад фасадата ще има човешки и цивилизационен потенциал, изпразнени от своето същностно съдържание, но използуваеми като материал за амбициите на други, по същество - антиевропейски, фактори и сили.  Така че, макар и само една битка във войната за ЕС, отказът от ратификация на истанбулската конвенция от страна на България би се явил като значим жест в подкрепа на усилията за запазване идентичността на ЕС. И следователно и на възможността европейските народи и цивилизация да играят и в бъдеще своя роля в променящия се свят.  ", "date": "2018.01.16", "title": "Владимир Костов: Истанбулската конвенция е само една битка! "}
{"url": "http://epicenter.bg/article/Evangelskite-tsarkvi-zovat--Ne-ratifitsirayte-Istanbulskata-konventsiya--/145212/11/0", "text": "  седалище: гр. София, ул. Солунска № 49;  представлявано от Румен Борджиев – председател на УС  Относно: РЕШЕНИЕ НА МС ЗА ПРЕДЛОЖЕНИЕ ДО   НАРОДНОТО СЪБРАНИЕ ЗА РАТИФИЦИРАНЕ НА   КОНВЕНЦИЯТА НА СЪВЕТА НА ЕВРОПА ЗА   ПРЕВЕНЦИЯ И БОРБА С НАСИЛИЕТО НАД   ЖЕНИ И ДОМАШНОТО НАСИЛИЕ,   ПОДПИСАНА НА 24 АПРИЛ 2016 ГОДИНА    В сдружение Обединени евангелски църкви в България (ОЕЦ) членуват 12 вероизповедания, от името на които изразяваме следното становище относно решение на МС от 03.01.2017 г. за предложение до Народното събрание за ратифициране на кон-венцията на Съвета на Европа за превенция и борба с насилието над жени и домашното насилие, подписана на 24 април 2016 година.  Конвенцията на Съвета на Европа за превенция и борба с насилието над жени и домашното насилие (Конвенцията) е подписана от външния министър на РБългария на 24 април 2016 г.  На 03.01.2018 г. е прието Решение на МС, с което се предлага на Народното събрание да ратифицира Конвенцията.  С настоящото заявяваме, че всички ние сме обединени в съгласие за установяване на високи стандарти в областта на насилието над жени. Осъждаме всички форми на насилие, включително и тези над жени и домашното насилие, и приветстваме всички инициативи, включително и законодателни, с които се цели да живеем в общество, свободно от насилие.  Същевременно вземаме предвид разпоредбата на чл. 5, ал. 4 от Конституцията на Република България, съгласно която международните договори, ратифицирани по конституционен ред, обнародвани и влезли в сила за Република България, са част от вътрешното право на страната. Те имат предимство пред тези норми на вътрешното законодателство, които им противоречат.  Ето защо сме загрижени от опита за въвеждане във вътрешното ни право на нови дефиниции и модели, които са в открито противоречие с някои основни ценности и разбирания в обществото ни и които могат да доведат до непредвидими последици в областта на семейните отношения.  Такова е например съдържанието, което се влага в чл. 3, б. „в“ от Конвенцията в дефиницията „пол“, като се влага нов за обществото ни смисъл, различен от общоприе-тия. . Същевременно се въвежда ново понятие „социален пол“, както и задължение за предприемане на стъпки за образователни дейности и промяна в учебния материал по въпроси, свързани с нестереотипни роли на пола (чл. 14, ал. 1).  Следва да се вземат предвид също и измененията в националното законодателство, които се предвиждат след ратифициране на Конвенцията. Така в отговор на въпрос, поставен от народния представител Николай Александров, Ваш вх. № 754-06-723 / 01.11.2017 г., министърът на правосъдието   Също така се предвижда в чл. 2, ал. 1 и чл. 3, т. 2, т. 9 и т. 10 от Закона за защита от домашното насилие   Налага се изводът, че , вместо с реални усилия за борба срещу негативното явление, каквото е насилието над жени и домашното насилие.  При това положение ние изразяваме   Съгласно чл. 78 на Конвенцията обаче не се допускат резерви по отношение на никоя от разпоредбите, с изключение на изрично посочените (основно материално и процесуалноправни), измежду които не се намират посочените от нас по-горе.  Следователно,  От стенографския запис от проведеното на 03.01.2017 г. заседание на Министерски съвет е видно, че са налице възражения от страна на някои министри в процедурата по междуведомствено съгласуване. Решението по т. 6 е прието с „направените забележки от Симеонов и Каракачанов за изчистване на интерпретиращите възможности и най-вече по чуждиците“. Министър Цачева е заявила становище, че „няма пречки да я внесем в Народното събрание и там да се проведе широкият й дебат и обсъждане“.  Считаме, че такъв широк обществен дебат е действително наложителен и заявяваме готовност да участваме в него.  Още повече че текстът на Конвенцията е съставен на английски и френски език, като съгласно чл. 81 и двата текста са еднакво автентични.   в процедурата по което ще има възможност да се прецизират дефинициите и смисловото съдържание на текстовете, за да няма колебание относно приложимостта на нормите. Вярно е, че ЗНА не предвижда процедура по обществена консултация на законопроект за ратифициране на международен договор, какъвто е случаят, но така също е вярно, че текстовете на Конвенцията ще станат част от вътрешното ни законодателство, поради което и с оглед обстоятелството, че с въведените нови понятия се преуреждат вътрешни обществени отношения, свързани с традиционни семейни ценности, то считаме, че няма пречка такъв дебат да се проведе. Нещо повече, същият е наложителен!  В този смисъл, упражнявайки нашето конституционно право на петиция по чл. 45 от Конституцията на Република България, ние настояваме такъв дебат да се проведе.  Уважаема госпожо Председател на НС,  Конвенцията има цели, свързани с насилието над жени и домашното насилие, които желаем да имат ефект във вътрешното ни законодателство, но ако заедно с тях сме поставени в условия да въведем и неприемливи нови за обществото ни понятия, социални и културни модели, противни на традиционно установените семейни ценности, съгласно първоначалния текст на български език, то моля да считате настоящото и за петиция по смисъла на чл. 45 от Конституцията на Република България, с която настояваме:  1 2. Да се представи нов прецизен официален превод с отстранени двусмислия в легалните дефиниции.  3. Преди ратификацията да се проведе широко обществено обсъждане, в което заявяваме готовност да участваме, включително и с наши пред-ставители в съответните парламентарни комисии на основание чл. 42 от ПОДНС.  4. Предвид високия интензитет на уреждане на обществени отношения, настояваме и за становище по законопроекта на Комисията по взаимодействието с неправителствените организации и жалбите на гражданите и Обществения съвет към нея, както и на Комисията по вероизповеда-нията и правата на човека.  5   _________________________________________________   ", "date": "2018.01.16", "title": "Евангелските църкви зоват: Не ратифицирайте Истанбулската конвенция! "}
{"url": "http://epicenter.bg/article/Stolichna-obshtina-dogovori--Sofiyska-voda--da-varne-zaemi-ot-100-mln--lv-/145191/4/0", "text": "Концесионерът \"Софийска вода\" да изплати заеми от 100 милиона лева, по които досега обслужваше само лихвите, и да направи общи инвестиции за минимум 365 млн. лв. в инфраструктурата. Това постигна предоговарянето на договора за концесията, което трябва да бъде одобрено и гласувано от Софийски общински съвет, заяви председателят на СОС Елен Герджиков на пресконференция, предаде Канал 3.   \"Това показва усилия от наша страна за подобряване на този, меко казано, несъвършен договор за концесията, сключен през 2000 г., и работата в тази насока с цел защитаване интересите на гражданите на София\", каза Герджиков за постигнатото от сформираната през март 2016 г. работна група.   \"Накратко ето какво е постигнато като договорки за промяна, което предстои да бъде разгледано от комисиите в Общински съвет и евентуално гласувано на 25 януари. Първото е, че с промяната в договора се въвежда задължение концесионерът да направи инвестиции в минимален размер, а именно: 200 милиона от 2017 до 2020 г., плюс още минимум 165 милиона лева до края на концесията през 2025 г.\", посочи Елен Герджиков.   \"Второ, въведено е изрично задължение на концесионера да изплати всички свои заеми до края на регулаторния период. Предишният оператор на концесията е направил два големи заема, общият размер на тези задължения е 100 милиона лева. До този момент по тези заеми са обслужвани само лихвите, не е плащан нито един лев по главницата\", информира Герджиков.   \"Ако не бяхме успели да накараме концесионера да гарантира, че ще изплати тези заеми до края на 2021 г., имаше опасност те да останат в задължения на Столична община. Това беше изключително важно условие при стартирането на преговорите, поставено от госпожа Йорданка Фандъкова.   Важно е да се подчертае, че неизпълнението на това задължение ще води мигновено до възможността Столична община едностранно да прекрати договора за концесия. Тоест, ако до 2021 г. не бъдат изплатени тези 2 заема, договорът може да бъде прекратен едностранно от Столична община\", каза Герджиков.   Той допълни, че двата заема ще бъдат рефинансирани от концесионера, за да бъде променен лихвения процент от 5,2% (в момента) до 1,5% . \"Само от този акт на рефинансиране до 2025 г. ще бъдат спестени минимум 6 милиона лева, една немалка сума. Тя ще влезе като сума за допълнителни инвестиции в програмата на дружеството, за допълнителни средства за поддръжка и обновяване на водната инфраструктура\", изтъкна Елен Герджиков.   \"В допълнителното споразумение се въвежда допълнителен инвестиционен елемент, а именно (Софийска вода) да осигури още 5 милиона лв. годишно, за да инвестира в обекти, определени и посочени от Столична община\", добави той. Председателят на СОС наблегна накрая на две важни договорки, постигнати от работната група.   \"Последните две от важните договорки, според мен може би са най-важните. А именно: в договора, подписан първоначално през 2000 г., по никакъв начин не се третира системата и подхода при изтичане на концесията за обратното предаване на активите. Това е, меко казано, огромен пропуск в този несъвършени договор от 2000 г.   Сега ще бъде изготвен отделен анекс със сроковете и процедурите за предаване на активите в края на концесията. Този анекс трябва да се приеме не по-късно от 3 г. преди изтичане на концесията, тоест към 2022 г. Говорим за милиардни активи и поправянето на тази грешка отпреди години е голям успех за СО и колегите, участвали в работната група.   Второто голямо постижение е договарянето на предаването в края на концесията на всички клиентски данни, цялата интелектуална собственост, с активи, с които дружеството оперира, и което също не е било договорено при договарянето на концесията.   Имаме примери с поднови договори, когато концесионерът остава собственик на тази собственост и така може да продължи да действа като оператор по изплащанията, да начислява такси, без да влага нищо в инфраструктурата. Повтарям - всички бази данни, вкл. клиентски бази данни, всичко ще ни бъде предадено в края на концесионния договор\", гарантира Елен Герджиков. Първоначалният договор за 25-годишната концесия е подписан през 2000 г . при кмет Стефан Софиянски и премиер Иван Костов.", "date": "2018.01.16", "title": "Столична община договори „Софийска вода“ да върне заеми от 100 млн. лв."}
{"url": "http://epicenter.bg/article/Progovori-pryak-svidetel-na-ubiystvoto-na-Petar-Hristov-/145243/3/0", "text": "Има нов пряк свидетел на убийството на бизнесмена Петър Христов, който вече е дал показания в полицията, съобщава БНР.  Георги Каббе е преподавател във Великотърновския университет. Живее и работи в Австрия, където превежда за полицията в Инсбрук.  Имал е бизнес интереси да строи сателитно селище с 22 къщи между великотърновските села Малък чифлик и Шереметя. По този повод е бил на среща с Христов.  В интервю за „Хоризонт” Каббе разказа какво е видял. По думите му със сина му пристигнали на мястото в 9:55 сутринта и се качили по стълбите.  „Точно в 10 часа пристигна джипът. Около 3 минути от джипа никой не слезе. Ние седяхме горе и го чакахме. Петър тръгна по стълбите и на предпоследното стъпало се спря. Чухме пукот като от новогодишни бомбички. Докато осъзнаем какво става, Петър падна с лице надолу на площадката, на цимента пред нас”, разказва Каббе в интервюто.   ", "date": "2018.01.16", "title": "Проговори пряк свидетел на убийството на Петър Христов "}
{"url": "http://epicenter.bg/article/Boyko-Borisov-i-Ilham-Aliev-otkriha-samoletnata-liniya-Sofiya-Baku/145167/2/0", "text": "  Премиерът Бойко Борисов и азерският му колега Артур Расизаде откриха рано тази сутрин линията Баку – София. Символичната церемония се проведе на летище „Гейдар Алиев” в Баку.   .   През 2015 г. беше проведен разговор за първи път за въздушната линия, обясни министърът на транспорта Ивайло Московски.   Според българския премиер това е част от амбициозната програма за сътрудничество между България и Азербайджан в туризма, бизнеса и селското стопанство.   Полетите ще се извършват един път седмично с азерската ниcкотарифна авиокомпания Buta Airways, която е дъщерна компания на националния авиопревозвач Azerbaijan Airlines. По този начин България става първата дестинация в Европейския съюз, където Buta Airways ще осъществява директни полети. Според двамата премиери директната самолетна линия между столиците на България и Азербайджан ще допринесе за развитието на бизнес и икономическите връзки и ще популяризира туризма на двете страни. \"Българите могат сега да пътуват само за 29 евро в тази прекрасна страна\", каза Борисов. След приземяването на първия полет от Баку на Летище София министърът на транспорта, информационните технологии и съобщенията Ивайло Московски ще открие и на българска земя първата редовна въздушна линия между България и Азербайджан.", "date": "2018.01.16", "title": "Бойко Борисов и Артур Расизаде откриха самолетната линия София-Баку (Снимки, Видео)"}
{"url": "http://epicenter.bg/article/Savetat-na-Evropa-iska-nov-prevod-na-Istanbulskata-konventsiya/145229/2/0", "text": "„ Това каза Бриджит О’Лъфлин, докладчик на Съвета на Европа за Истанбулската конвенция. , предаде БНР.   О’Лъфлин е убедена, че новият текст на документа ще разсее страховете в българското общество:    \"Анализирахме страховете, които конвенцията породи в България и стигнахме до извода, че  , каза О’Лохлин от Страсбург, където е централата на Съвета.   Според нея преводът на думата gender от английски на български може да е бил изтълкуван неправилно в София, което да е довело до съпротивата и противоречията около документа, чиято цел е защитата от домашно насилие. В настоящата версия на текста английската дума gender е преведена на български като \"пол\". В дефиницията за пол в конвенцията е посочено, че     О’Лохлин каза, че новият превод на 35-страничния документ \"ще отнеме известно време\", но не се ангажира кога ще бъде готов. Едновременно с текста Съветът на Европа ще преведе на български език и брошурата, която обяснява Конвенцията, за да разкаже на по-достъпен език съдържанието и целите на документа. Представителката на Съвета добави, че организацията е предоставила допълнителна информация на българските власти \"за това, което произтича и не произтича от Конвенцията\".  Известно напрежение по темата имало само в Полша, но впоследствие Инстанбулската конвенция е била ратифицирана от Варшава. Съветът на Европа е международна организация, която обединява 47 държави, за да насърчава сътрудничеството помежду им в областта на правото, човешките права, демократичното развитие и културата. Тя e автор на подписаната през 2011 г. в Истанбул Конвенция за превенция и борба с насилието срещу жени и домашното насилие. До момента конвенцията е подписана от 44 от 47-те члена на организацията, включително от България. Турция е първата държава, която я ратифицира – през 2012 г.", "date": "2018.01.16", "title": "Бриджит О’Лъфлин от Съвета на Европа подготвя нов превод на Истанбулската конвенция"}
{"url": "http://epicenter.bg/article/Lovchanskiyat-mitropolit-Gavriil--Nie-sme-protiv-ratifitsiraneto-na-Istanbulskata-konvetsiya-/145230/2/0", "text": "„  това е позицията на Ловчанския митрополит Гавриил във връзка с дебата, избухнал заради настояването на правителството и на партия ГЕРБ парламентът да ратифицира Истанбулската конвенция. Това, което предизвика взрив от негодувание в обществото, е въвеждането на понятието „социален пол“, различен от биологичния.  „  Ние сме категорично против ратифицирането на Истанбулската конвенция. Бог е създал само два пола“, казва митрополит Гавриил.   . В близките дни се очаква официално становище на Българската Православна Църка по документа, който управляващите искат да наложат на българския народ.    По време на разкола той пддържа единството на Българската православна църква срещу т.нар. Алтернативен синод.  На 19 октомври 1998 година в Рилския манастир е ръкоположен в епископски сан с титлата „Макариополски“ и е назначен за викарий на софийския митрополит.  На 21 януари е избран и на 28 януари 2001 година е канонически утвърден за ловчански митрополит.  В 2007 година става ръководител на Работната група по въпросите на религиозното образование при Синода.   Почетен гражданин на Ловеч от 26 март 2015 г. „За личностен принос и заслуги за духовното развитие и израстване на град Ловеч“.", "date": "2018.01.16", "title": "Ловчанският митрополит Гавриил: Ние сме против ратифицирането на Истанбулската конвеция "}
{"url": "http://epicenter.bg/article/Tanya-Andreeva--Opitvat-se-da-ni-vnushat--che-detsata-ni-se-razhdat-bezpolovi/145231/2/0", "text": "Държавата не трябва да плаща дълговете на общинските болници. Това каза пред bTV бившият здравен министър д-р Таня Андреева, която в момента работи в общинска болница в София.   Факт е, че те са натрупани и има някаква причина. Това, че те ще ги изплатят, не означава, че проблемът ще бъде излекуван и те след 2-3 години няма да стигнат до същото състояние, заяви тя.  По думите на Андреева е необходимо да се види по области какви лечебни заведения трябва да има.   Тя допълни, че общинските болници са най-уязвимите лечебни заведения.  „Всеки пациент, който има нужда от лечение, първо отива в общинското лечебно заведение. Много хора социално не могат да си позволят да отидат в по-големи лечебни заведения или в частни болници”, посочи Андреева. Тя изтъкна, че общинските лечебни заведения имат проблем с кадрите. В разговора тя коментира и Истанбулската конвенция и дебатите за третия пол.   Ако трябва да отнесем въпроса към биологията, има два пола –  мъжки и женски, които са детерминирани от половите хромозоми. Истина е, че понякога се раждат дечица, които имат някакви аномалии, свързани или половите хромозоми, или с други гени, но това не е норма. Това в медицината се разглежда като патология и тези хора обикновено след това се лекуват”, посочи Таня Андреева. „Конвенцията повдигна един много важен въпрос – не може така тихичко и тайничко да се обсъждат документи, които касаят всички нас”, допълни тя.   „Тази конвенция показа, че нашето общество е консервативно в хубавия смисъл на думата, държи на семейството, на изградените социални модели на това коя е мама, кой е татко, как се случват нещата в семейството”, отбеляза Андреева.   „Не мога да приема, че едно дете се ражда безполово, както се опитват да ни внушат, и в един момент то ще избере какво да бъде. Така или иначе много хора избират какви да бъдат и как да живеят. Във времето сме станали все по-толерантни и приемаме това. Аз също познавам хора, които се чувстват различни, и уважавам този техен избор, но не искам той да бъде натрапван, без децата или родителите на тези деца да имат желание за това”, допълни бившият здравен министър. ", "date": "2018.01.16", "title": "Таня Андреева: Опитват се да ни внушат, че децата ни се раждат безполови"}
{"url": "http://epicenter.bg/article/-Vasil-Velev--MVR-e-prefinansirano-/145232/2/0", "text": "„Системата на сигурността е префинансирана. Като дял от БВП и в бюджетните разходи, ние сме на първо място в ЕС. Бюджетът на МВР е 1 млрд. и 296 млн. лв. – това е много повече от бюджета за култура, спорт, наука взети заедно”, каза председателят на управителния съвет на Асоциацията на индустриалния капитал Васил Велев.   Той допълни още, че има много полуистини за МВР.   „Например, те взимат 20 заплати при пенсиониране, отпуската им е два месеца, а за останалите 1 месец. Освен заплатата за длъжност, има и за звание, има други доплащания, които се умълчават”, категоричен е той. „Да се увеличават тези разходи без да се правят реформи е погрешна тактика и практика, още по-малко пък 11 дни след започването на изпълнението на новия бюджет”, категоричен е Велев.   По думите му заплатите в МВР също не са толкова ниски, колкото казват хората от системата, защото техният размер се съотнася към размера на останалите заплати в страната. „По численост отново сме на първо място в ЕС”, коментира Велев.   „Знаете ли, че в бюджета на МВР под 2% са отделени за капиталовите разходи? Цялата тази сума отива за издръжката на системата – няма пари, отделени за инвестиции. То е пренаселено това учреждение”, категоричен е Велев. „Вместо да направят нужните реформи и преструктуриране, едната част от състава протестира”, допълни Велев.", "date": "2018.01.16", "title": " Васил Велев: МВР е префинансирано "}
{"url": "http://epicenter.bg/article/Emil-Radev-razkritikuva-EK--che-ne-raboti-za-otpadane-na-amerikanskite-vizi-za-balgarski-grazhdani-/145233/2/0", "text": "По време на заседанието на Комисията по граждански свободи, правосъдие и вътрешни работи (ЛИБЕ) на Европейския парламент, което се проведе в понеделник вечерта, бе обсъден продължаващият визов режим от страна на САЩ спрямо гражданите на България, Румъния, Полша, Хърватска и Кипър. Според европейското законодателство и т. нар. принцип на визова реципрочност, Европейската комисия (ЕК) би трябвало да предложи въвеждането на визи за американски граждани, тъй като те в момента пътуват в ЕС без визи, но все още има европейски граждани, на които са им нужни визи, за да пътуват за САЩ. Това предложение трябваше да излезе още през 2016г., но от тогава ЕК многократно отлага въвеждането на визи за американски граждани. Това съобщиха от пресцентъра на ГЕРБ.  Поради тази причина, зам.-председателят на групата на Алианса на европейските либерали и демократи (АЛДЕ) и докладчик в сянка по тази тема Филиз Хюсменова разкритикува Европейската комисия за липсата на осезаем напредък по отношение на отпадане на визите за САЩ. Тя подчерта, че основният критерий за не повече от 3% отказани визи, въз основа на който САЩ оправдават липсата на пълна визова реципрочност, не е основан на обективни факти, като напр. данни за злоупотреби с визи, а е от субективен характер, зависещ до голяма степен от преценката на служителите в съответните посолства.  Българският евродепутат от ГЕРБ/ЕНП Емил Радев допълнително разкритикува Европейската комисия, че въпреки функцията й на пазител на европейските договори и на спазването на европейското законодателство, тя сама го нарушава, като не предлага включването на САЩ в списъка на държавите, за които ЕС упражнява визов контрол. Той настоя ЕК да спази правовото си задължение и да остави всякакви оценки на ефекта от въвеждане на визи за американски граждани на Съвета и на Европейския парламент, които трябва да вземат окончателното решение.  Двамата евродепутати, подкрепени от техни колеги от различни политически групи, се обединиха около идеята, че трябва да се гарантира равнопоставеност на всички европейски граждани, като ЕК заеме решителна позиция пред американските партньори, че различното третиране на европейците е недопустимо.  Докладчикът за визовата реципрочност от групата на ЕНП Агустин Диаз де Мера заяви, че е абсолютно ясно, че април 2016г. бе крайният срок за предприемане на действия от страна на САЩ, но той отдавна изтече. „Ще продължим да настояваме за пълна визова реципрочност.“, подчерта той.  Председателят на комисията Клод Мораес (С&Д) изтъкна, че е налице възможност за безвизово пътуване за някои държави с високи нива на откази. Според него няма логика в списъка държави, за които това е възможно, и е налице политически проблем. Ето защо той призова ЕК да предостави пътна карта за постигане на пълна визова реципрочност със САЩ.   Софи инт Велд, зам.-председател на групата на АЛДЕ, заяви, че не става въпрос за политически или дипломатически съображения, а за правно задължение, а и морален дълг на ЕК към европейските граждани, които представлява. „Трябва да пожънем политическата и икономическата си сила като съюз и да спрем да се държим като политическо джудже.“, категорична бе тя.  ", "date": "2018.01.16", "title": "Емил Радев разкритикува ЕК, че не работи за отпадане на американските визи за български граждани "}
{"url": "http://epicenter.bg/article/Valeri-Simeonov--Nie-shte-glasuvame--quot-protiv-quot--Istanbulskata-konvetsiya--Shte-zashtitim-izbiratelite-si/145234/2/0", "text": "Протестите срещу изграждането на втори лифт в Банско и срещу развитието на зимния туризъм избощо са част от предизборна кампания. Те се организират от политици и всички можем да ги видим. Аз не съм организатор на шествието за развитието на ски туризма. Бях поканен да подкрепя това развитие и бях сред гражданите. Аз присъствах като гражданин, а не като председател на НФСБ. Това каза в предаването \"Още от деня\" по БНТ вицепремиерът Валери Симеонов.   \"Твърденията, че 48% от Пирин ще бъдат застроени са провокативни. Аз не мисля, че и 8% няма да бъдат застроени. Кой ще иде да почива там, ако има презастрояване? Вторият лифт ще бъде благотворителен жест към хората. В момента те чакат по 3 часа, за да се качат на лифта. Концесионерът няма да спечели нито лев от този лифт, просто хората ще чакат по-малко. Условията в Банско са идеални и е много по-добър от редица алпийски курорти. Аз виждам бизнес заговор от чужди псевдо- природозащитници. България е в топ 5 на туристически дестинации. Концесионерът няма да получи никакви приходи от втория лифт. Аз разговарям с всички страни по темата. Не ме притеснява, че концесионерът е офшорна фирма. Тази фирма е направила заявление за втори лифт. Той е обсъден с Министерството на екологията. Няма нищо вярно в твърденията, че тази фирма няма интерес да строи втори лифт. Аз идвам от бизнеса и съм се ангажирал да осигуря възможно най-кратки срокове за изграждане на втория лифт\", добави той.   \"Вторият лифт защитава държавните и гражданските интереси. Няма балъци, които да инвестират в застрояването на 48% от Пирин. Оставете тези басни. Националният интерес е Банско да остане световен курорт. Аз изразявам своята гражданска позиция, която мога да изразя винаги на улицата. Към момента коалиционните партньори ме подкрепят. В коалицията има комуникация и обсъждане на въпросите.   Някои проблеми се решават на коляно, като решението за 100 млн. за МВР. Това решение още не е взето и тепърва предстои да се обсъжда. Разбирам действията на премиера Бойко Борисов. Трябва да направим така, че тези 100 млн. да не отидат при чантаджиите и раздутата администрация в министерството. Тези пари трябва да отидат за борба с престъпността в малките населени места и охраната на границата. Говоря от името на Обединени патриоти\", категоричен беше Симеонов.   \"Има стратегически въпроси, които са решени с коалиционното споразумение и програмата на правителството. Там не е включена темата за Истанбулската конвенция. Ние ще гласуваме \"против\", колегите (ГЕРБ - б.р.)ще гласуват \"за\" и демокрацията ще отсъди дали ще бъде приета тази конвенция. България има традиция в отношението си към половете. Ние ще защитаваме гласа на нашите избиратели. Мен най-много ме притеснява, че в образователната програма трябва да бъдат вкарани и обяснявани на децата различни нюанси\", завърши вицепремиерът.", "date": "2018.01.16", "title": "Валери Симеонов: Ние ще гласуваме \"против\" Истанбулската конвеция! Ще защитим избирателите си"}
{"url": "http://epicenter.bg/article/Manfred-Veber--Imame-silen-lider-v-litseto-na-Borisov--toy-vinagi-e-bil-za-Evropa-i-tsennostite---/145236/2/0", "text": "Министър-председателят Бойко Борисов се срещна днес с групата на Европейската народна партия в Европейския парламент. Това съобщиха от правителствената информационна служба.  Разговорът на премиера с членовете на най-голямата парламентарна група беше посветен на приоритетите на Българското председателство на Съвета на Европейския съюз и премина при много голям интерес. Дискутирани бяха темите за стимулиране на икономическия растеж и социалното сближаване, които да гарантират бъдещето на Европа и на младите хора, пътищата за подобряване на свързаността на Западните Балкани и европейската перспектива пред страните и хората от региона, проблемите пред сигурността и стабилността на Съюза, както и повишаването на конкурентоспособността на икономиката чрез цифровизацията й и развитието на умения и компетентности, адекватни на предизвикателствата, пред които е изправена.  Членовете на парламентарната група поздравиха министър-председателя за фокуса, който Българското председателство поставя върху Западните Балкани и за действията, предприети лично от Борисов и от правителството в София за стимулиране на диалога между държавите. Според техните коментари, сигурността в този регион ще допринесе за сигурността и просперитета на целия континент. Председателят на групата на ЕНП Манфред Вебер посочи: „Имаме силен лидер в лицето на Бойко Борисов, който винаги се е идентифицирал с Европа и с нейните ценности“.  Премиерът Борисов благодари за подкрепата, която страната ни е срещнала от ЕНП и от институциите на ЕС при подготовката си за председателството, както и за даденото й доверие в първите дни след като пое председателството. „Това ни задължава да сме още по-активни за намирането на общи решения, които да дадат на всеки европейски гражданин усещането за сигурност, стабилност и солидарност, за перспектива“, посочи министър-председателят.  Той изтъкна, че от разговорите си с австрийския канцлер Себастиан Курц е получил увереност в приемствеността, която ще бъде запазена по отношение на темите, започнати в Българското председателство. „Това ще е най-яркият израз, че единството ни прави по-силни като Съюз“, каза Борисов.  Министър-председателят получи подкрепата на парламентарната група на ЕНП за приоритетите на Българското председателство и пожелания за успех при представянето им в Европейския парламент утре.  ", "date": "2018.01.16", "title": "Манфред Вебер: Имаме силен лидер в лицето на Борисов, той винаги е бил за Европа и ценностите ѝ "}
{"url": "http://epicenter.bg/article/Gen--Kircho-Kirov--Ubiystvoto-na-Oliver-Ivanovich-shte-dovede-do-seriozno-naprezhenie-v-Zapadnite-Balkani/145238/2/0", "text": "Убийството на Оливер Иванович е елемент от усилията за стагнация на евроатлантическа интеграция на страните от Западните Балкани. Това коментира в интервю за вечерния блок „Това е България“ на Радио „Фокус“ ген. Кирчо Киров, началник на Националната разузнавателна служба от 2002 до 2012 г. Той допълни, че в критериите за членство в ЕС има изискване кандидатстващите страни, сред които е и Сърбия, да имат балансирани установени отношения на добросъседство и приятелство със своите съседи. По думите му това обаче не може да се каже по отношение на Белград и Прищина.  „Разглеждам този акт на три нива. Първото ниво е на Косовска Митровица, което, както е известно, е един разделен анклав – в северната част живеят сърби, а в южната – албанци и междуетническото напрежение в последните месеци там е с още по-голям интензитет. Второ – разглеждам го в общокосовски вариант като акт, който допълнително ще нагнети това междуетническо напрежение. Трето – разглеждам го като акт, който влияе на двустранните отношения с Република Сърбия. Няма съмнение, че това междуетническо напрежение не само в Косово, но и в целия регион, ще доведе до обтягане на отношенията между Белград и Прищина. Но от друга страна третото ниво е наднационалното ниво – този акт без съмнение ще доведе до сериозно напрежение в Западните Балкани като цяло и ще затрудни Косово максимално в усилията му за евроинтеграция“, уточни генерал Кирчо Киров.  Той каза още, че не изключва възможността, ако погледнем по-глобално и геостратегически, да са заинтересовани и по-големи политически сили, които стоят извън района на Балканите – силите, които не са заинтересовани от евроатлантическата интеграция на западните ни съседки.  ", "date": "2018.01.16", "title": "Ген. Кирчо Киров: Убийството на Оливер Иванович ще доведе до сериозно напрежение в Западните Балкани"}
{"url": "http://epicenter.bg/article/Borisov-i-Tramp-se-sreshtat-v-kraya-na-yanuari-v-Shveytsariya--/145239/2/0", "text": "Премиерът Бойко Борисов ще участва в Световния икономически форум в Давос, Швейцария,   С него ще пътува и министърът на туризма Николина Ангелкова.  Форумът, който ще се проведе от 23 до 26 януари, ще събере над 340 политически лидери от цял свят. На откриването реч ще произнесе индийският премиер Нарендра Моди.  Американският президент Доналд Тръмп ще говори в края на събитието.  От европейските лидери ще участват италианският премиер Паоло Джентилони, френският президент Еманюел Макрон, министър-председателят на Великобритания Тереза Мей, председателят на ЕК Жан-Клод Юнкер. На форума ще е и канадският премиер Джъстин Трюдо.  От Африка ще участват десетима държавни и правителствени ръководители, от Близкия изток – деветима, от Южна Америка – шестима.  ", "date": "2018.01.16", "title": "Борисов и Тръмп се срещат в края на януари в Швейцария? "}
