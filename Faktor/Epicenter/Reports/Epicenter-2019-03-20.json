{"url": "http://epicenter.bg/article/Yordan-Tsonev--Imame-samo-edno-ochakvane-kam-prezidenta-Radev---da-bade-obedinitel-na-natsiyata-/178136/2/0", "text": "\r\n \r\n   \r\n „Ние имаме само едно очакване към президента Радев и то е да бъде обединител на нацията“, подчерта Цонев. \r\n   \r\n „Онова, което сега искаме, е да седнат политическите партии на базата на своите програми и да определят приоритетите си. Първият може да бъде икономическо развитие, вторият - демографската криза и третият - образованието. Вместо това има противопоставяне на партиите“, смятат от ДПС. \r\n   \r\n „Очакването ни беше от президентството да дойде това предложение. Обявиха, че ще правят стратегически планове за България. В демократична България тези планове се правят от политическите партии. Не можеш да се надяваш, че ще реализираш подобни планове без политическите сили. Ние не искаме да се управлява страната по модела от 2009 година насам, защото не се направи нито една сериозна реформа“, каза Йордан Цонев.  \r\n   \r\n По отношение на дълга на Мюфтийството, Цонев заяви, че от финансовото министерство са казали, че е по-лесно дългът да се опрости. \r\n „Тези хора не заслужават такова отношение. Парите не са стигнали до имамите. Това решение с разсрочването работи и ние от ДПС нямаме проблем с това. Темата се употреби“, смята той. \r\n На финала Цонев каза, че ДПС се готви не само за европейските избори, но и за предсрочни парламентарни избори. Той отбеляза със съжаление, че управленския модел ще е същия. Затова Цонев призова партиите да седнат възможно най-скоро и да определят важните приоритети на страната. \r\n   \r\n", "date": "2019.03.20", "title": "Йордан Цонев: Имаме само едно очакване към президента Радев - да бъде обединител на нацията!"}
{"url": "http://epicenter.bg/article/Fandakova-za-gradinkata-do-parlamenta--Ochakvam-stroitelyat-da-otstrani-vsichki-zabelezhki/178036/2/0", "text": "Кметът на София Йорданка Фандъкова коментира некачественото стротелство в градинката до парламента в репортаж по Нова телевизия.   Заради детайли и неизпипване да компрометираме целия обект, няма как да го допусна. С огромни усилия сме защитили тези европейски средства, коментира тя.  Плочките са криви и има фуги почти навсякъде. Обектът все още представлява строителна площадка и е далеч от подписването на акт 16. Изключително строги са договорите, които подписваме. Има член, който позволява да се спрат всички останали действия. Санкции за забавяне са огромни. Очаквам строителят да отстрани всички забележки, заяви Фандъкова.  ", "date": "2019.03.20", "title": "Фандъкова за градинката до парламента: Очаквам строителят да отстрани всички забележки!"}
{"url": "http://epicenter.bg/article/Borisov-sled-pregovorite-sas-SDS/178045/2/0", "text": "   след среща с председателя на СДС Румен Христов тази сутрин. Тя се проведе в централата на ГЕРБ с участието още на Цветан Цветанов и Владимир Кисьов (СДС).    Пред медиите те обявиха плановете си за съвместно явяване на евровота, който ще бъде на 26 май.   „ В листата от най – старата демократична партия ще бъдат включени две избираеми и разпознаваеми личности.   До следващият четвъртък, когато ще има нова среща между двете партии, трябва бъдат предложени имената на хората от СДС, съобщи Цветанов и напомни, че на 31 март ще бъде обявена листата на кандидатите за евродепутати.   Най-желаният кандидат на сините за евродепутат в листата на ГЕРБ е първият ни главен преговарящ с ЕС Владимир Кисьов, неговото име вече е известно на предизборния щаб на ГЕРБ. Присъствието на Кисьов на срещата показва, че е дал съгласие да бъде номиниран. Номинациите в СДС ще се правят официално до края на месеца.    , каза Борисов след срещата.   Според премиера седесарите са \"убедени демократи, хора, които като отидат в Брюксел ще са убедени, че ще защитават каузите на Европейската народна партия\". И изрази надежда и други партии да подкрепят този съюз.    Другото име, което вероятно СДС ще издигне за кандидат-евродепутат, е на бившия началник на кабинета на президента Петър Стоянов, а сега главен секретар на СДС Илия Лазаров.    Това е първият случай, в който ГЕРБ се явява на избори в сътрудничество с друга партия. Детайлите по партньорството се уточняват до следващия четвъртък.   Припомняме ви, че до срещата се стигна след призив на лидера на ЕНП Жозеф Дол, двете партии, членуващи в европейската десницата да сформират единен фронт за вота.   Тази сутрин ГЕРБ и СДС започнаха преговори за общо явяване на предстоящите през май Европейски избори 2019.   От страна на СДС са председателят Румен Христов и Владимир Кисьов.    \"С Румен Христов се знаем от дълги години. Имаме близо 23-годишно познанство и приятелство, което обяснява защо сме тук\", така премиерът Борисов започна обръщението си.   \"Форматът ЕНП е много важен за нас, защото това са европейски избори. И колкото тук се опитват да ги превърнат в местни и междупартийни, то те са огромен залог за бъдещето на Европа. Партията, която е нанесла най-много поражения на БСП е ГЕРБ\", похвали се Борисов.   Той предупреди, че има много опасности, които се крият по света в днешния му вид и поясни: \"Трябва да защитаваме българския национален интерес.   Вчера говорих с Таяни, снощи с Дол\".  \"Имаме много работа и не мога да се занимавам повече с партийни дела тук. Надявам се всичко да бъде изпълнено и да бъде доведено до успех\", заяви още Борисов.", "date": "2019.03.20", "title": "ГЕРБ и СДС отиват заедно на евроизборите, Сините получават сигурно избираемо място в листата"}
{"url": "http://epicenter.bg/article/Borisov-shte-uchastva-v-redovnoto-zasedanie-na-Evropeyskiya-savet-na-21-i-22-mart-/178105/2/0", "text": "Премиерът Бойко Борисов ще участва в редовното заседание на Европейския съвет, което ще се проведе на 21 и 22 март в Брюксел. В четвъртък държавните и правителствени ръководители във формат ЕС-27 ще проведат заседание за обсъждане на последните събития след нотификацията от Обединеното кралство съгласно член 50. Това съобщиха от правителствената информационна служба.  Преди да започне работната сесия на Съвета, министър-председателят Бойко Борисов и председателят на Европейския парламент Антонио Таяни ще открият изложбено пространство “Атанас Буров” в сградата на ЕП. За първи път в историята на институциите на ЕС част от Европейския парламент ще носи името на български общественик.  Атанас Буров е европейски демократ и държавник, работил усилено за въвеждането на модерни за времето си европейски практики в България. Решението за именуването на част от централната сграда на ЕП в Брюксел на Атанас Буров бе одобрено от ръководството на Европейския парламент в края на миналата година по инициатива на български евродепутати. По време на официалната церемония ще бъде открит също бронзов бюст на Атанас Буров и паметна плоча за делото на българския общественик.  На 22 март лидерите на страните членки ще се срещнат с министър-председателите на Исландия, Княжество Лихтенщайн и Кралство Норвегия за отбелязване на 25-годишнината от създаването на Европейското икономическо пространство.  По-късно на втората работна сесия на Европейския съвет държавните и правителствени ръководители на ЕС ще обсъдят укрепването на европейската икономическа база, изменението на климата, предстоящата среща на върха ЕС-Китай, както и начините за борба с дезинформацията.  В началото на заседанието се очаква президентът на Румъния, който представлява текущото ротационно председателство на Съвета на ЕС, да запознае лидерите с работата и напредъка по приоритетите на Румънското председателство.  ", "date": "2019.03.20", "title": "Борисов ще участва в редовното заседание на Европейския съвет на 21 и 22 март "}
{"url": "http://epicenter.bg/article/Mestim-chasovnitsite-s-chas-napred-na-31-mart/178107/2/0", "text": "В края на този месец предстои да преминем към лятно часово време. Това ще се случи в последната неделя на месеца или на 31 март, когато ще върнем стрелките на часовниците един час напред.   Лятното часово време е система, въведена за спестяване на разходи за осветление чрез увеличаване на използването на дневна светлина.   В началото на 2018 г. в Европейския парламент се водят дебати по отмяна сезонната смяна на часовото време на територията на целия Европейски съюз, като се обсъждат икономическите ползи, но и вредите за здравето от смяната на времето.   Източник: Канал 3", "date": "2019.03.20", "title": "Местим часовниците с час напред на 31 март"}
{"url": "http://epicenter.bg/article/Magistrati-othvarliha-dve-zhalbi-sreshtu-premahvane-na-nezakonno-zavedenie-v-Momchilgrad-/178108/2/0", "text": "Магистрати отхвърлиха две жалби срещу заповед на кмета на община Момчилград Сунай Хасан за премахване на заведение в центъра на града. Това съобщиха от община Момчилград.  Става въпрос за незаконно построена полумасивна постройка в началото на градски парк, където се помещава заведението \"Комби\".  Заповедта за премахване на незаконния обект в двуседмичен срок е от 5 декември 2018 година.  Срещу нея бяха подадени две жалби в Административния съд в Кърджали.  Първата е от извършителя на незаконния обект, а втората от новия собственик.  С две последователни определения магистратите оставиха без разглеждане жалбите срещу кметската заповед и прекратиха производството по двете дела.  ", "date": "2019.03.20", "title": "Магистрати отхвърлиха две жалби срещу премахване на незаконно заведение в Момчилград "}
{"url": "http://epicenter.bg/article/I-Tsetska-Tsacheva-i-Vezhdi-Rashidov-kupili-evtini-apartamenti-ot--quot-Arteks-quot--/178112/2/0", "text": "Фирмата “Артекс” е продала апартаменти на ниски цени не само на Цветан Цветанов, но и на Цецка Цачева и Вежди Рашидов,  Сделките са сключени през лятото на 2018 г.  Цецка Цачева е придобила 198 кв. м. за 670 евро на кв.м., заедно със сестра си. Фирма, свързана с Вежди Рашидов, е платила малко повече – 856 евро на кв.м. за 116 кв.м. в същата сграда и е придобила още един апартамент в нова сграда на ул. \"Тинтява\".  Вчера “Свободна Европа” съобщи, че шефът на парламентарната група на ГЕРБ Цветан Цветанов е придобил от фирмата “Артекс” луксозен апартамент с частен “ВИП асансьор” и отделен гараж за две коли на цена многократно по-ниска от пазарната. Днес изданието изнесе подробности, че това е станало със заменка на два апартамента на Цветанов. които същия ден – 12 юни 2018 г., са били препродадени от “Артекс” на бившия IT специалист на ГЕРБ и участник в предизборния щаб на партията Симеон Велков.  Месец и половина по-късно Цецка Цачева и нейната сестра Ирина придобиват от същата фирма апартамент от 198,7 кв.м. и гараж 20 кв. м. на ул. \"Юрий Гагарин\" 20 само за 285 740 лв., което прави 670 евро на кв.м. Министърът на правосъдието владее 3/4 идеални части от имота, а нейната сестра 1/4. Според имотни брокери цената е доста по-ниска от пазарната.   \"Имотът е придобит в груб строеж, така е по нотариалният акт, и в никакъв случай не е вярно, че цената е занижена\", обясни в ефира на БТВ Цачева. Само месец преди сделката с Цачева, абсолютно идентичен апартамент в същата сграда (с малко по-голям гараж) е продаден с 65 000 лв. по-скъпо, твърди Биволъ.  Биволъ е проверил и други сделки на “Артекс” с апартаменти в същата сграда. Всички те са изповядани на по-високи цени, отколкото апартамента, продаден на правосъдния министър.  Фирмата “Рашидов Пропъртис”, свързана с Вежди Рашидов, е купила само ден преди Цецка Цачева, на 26 юли 2018, апартамент от 112,2 кв. м. в същата сграда за 187 432 лв. или 856 евро на кв.м.  Два месеца по-късно, на 29 септември, \"Рашидов Пропъртис\" купува още един апартамент от “Артекс”, но в друга новопостроена сграда на ул. \"Тинтява\". Там “Рашидов Пропъртис” брои 140 819 лв. за апартамен от 75,41 кв.м. плюс гараж 18,2 кв.м. или 776 евро на кв.м.   \"860 евро за 70 кв.м на чертеж, е висока оферта, може да направите такива сделки и на 650 евро\", коментира пред   бившият министър на културата Вежди Рашидов. \"Влязъл съм в сделката на пазарен принцип. След като парите ми потънаха в КТБ, инвестирам не в банки, а в имоти, поради липса на доверие. Не съм извършил никакво престъпление! Декларирал съм парите си още преди да вляза в политиката. Платил съм всички данъци\", подчерта Рашидов.  И обясни: \"Сделките са извършени от „Рашидов пропъртис“ ООД, в което дружество имам дялово участие. Сделките са направени на незавършена фаза „груб строеж“ и на такъв етап е постигната договореност за цената\". Строителните фирми от групата “Артекс” се контролират от Весела Мирянова и Пламен Мирянов. Няма данни те да са печелили обществени поръчки или европейско финансиране, уточнява Биволъ.  ", "date": "2019.03.20", "title": "И Цецка Цачева, и Вежди Рашидов купили евтини апартаменти от \"Артекс\" "}
{"url": "http://epicenter.bg/article/Tsetska-Tsacheva--Noviyat-mi-imot-ne-e-evtin--tsenata-e-chetiritsifrena-/178113/2/0", "text": "Новият ми имот не е евтин, цената е четирицифрена, заяви министърът на правосъдието Цецка Цачева в предаването \"Лице в лице\" по БТВ. Тя коментира така информацията на Антикорупционния фонд, че е придобила жилище на занижени цени.   Имотът е придобит в груб строеж, така е по нотариалният акт, и в никакъв случай не е вярно, че цената е занижена, обясни в ефира на БТВ Цачева. \"Нотариалният акт, който бе цитиран в публичното пространство, е за придобит от мен имот в груб строеж и преди акт 16. Цената, която се посочва не е вярна. Имам подписан предварителен договор с фирмата от 2017 г. Сумите са платени по банков път и са с начислени данъци\", бяха точните думи на Цачева.  Плащането е на зелено, сумите са привеждани изцяло по банков път с всички начислени данъци, каза още министърът на правосъдието. Според нея единствената отстъпка, която е получила от фирмата, е да я изчакат да продаде апартамента си в Плевен. Разполагам с всички документи, подчерта Цачева.   Това е жилище на три поколения, след като разпродадохме всичко, с което разполагахме, каза още тя.   Спекулира се, нямам никакъв конфликт на интереси, подчертава министърът на правосъдието. И обясни, че фирма \"Артекс\", от която е купила жилището, не участва в обществени поръчки, нито в дейности, свързани с нейната дейност като министри.   Над 600 евро е квадратът. По предварителен договор имам една част изплатена, друга още трябва да изплащам, каза още Цачева. А на въпроса има ли личен асансьор към жилището й, както към апартамента на Цветанов, каза, че няма такъв, асансьор има на етажа.   Не съм знаела, че господин Цветанов има жилище от същата фирма, изтъкна министърът на правосъдието.   Цачева обясни, че сградата, където се намира новото й жилище, в района, където и сега живее. Тя видяла изкопа и се свързала с фирмата. Не е знаела, че в същата сграда апартамент е купил и Цветан Цветанов.  Не е използвала услугите на брокер. Министърът на правосъдието каза още, че от три години опитвала да продаде апартамента си в Плевен.   От думите ѝ стана ясно, че имотът е съсобствен със сестра ѝ. „Аз и сестра ми сме продали апартамент в Плевен, за да се сдобием с това жилище. Разполагам с всички документи за това. Сумата за имота е 4-цифрена и за мен не е малка“, поясни тя.  „Имотът в момента е негоден за живеене. Няма конфликт на интереси между мен и фирмата-строител\".  \"Цената е над 600 евро на квадрат“, каза още правосъдният министър.  Цачева бе категорична, че в годишната и данъчна декларация всичко това ще бъде посочено. „Брокер не съм ползвала. Видях изкопа и се свързах с фирмата“, разкри още тя.  По темата за корупцията по високите етажи на властта, Цецка Цачева заяви: „Обвинителните актове са два пъти повече от мината година. Това се отчита от европейските институции, остава да се усети и от българските граждани“.     ", "date": "2019.03.20", "title": "Цецка Цачева: Новият ми апартамент не е евтин, цената е четирицифрена!"}
{"url": "http://epicenter.bg/article/Nameriha-martav-mazha--ubil-zhena-si-v-Botevgrad/178034/3/0", "text": "Откриха мъртъв мъжа, който уби вчера следобед съпругата си пред семейното им жилище в Ботевград.  Той се е прострелял в семейното им жилище. Там са намерени две пушки. Основната версия е, че се е самоубил, съобщи БТВ. Жертвата е 37-годишната Камелия Аярова, а извършителят – съпругът ѝ Любомир Аяров, на 42 години. Убийството е станало на публично място и пред свидетели.  Основната версия, по която работи полицията, е престъпление от ревност. Семейството има две деца. До момента на престъплението в полицията не е имало жалби за проблеми или агресия в дома им.   Убиецът от Ботевград се е самоубил през нощта със законно притежавано ловно оръжие, информира Нова телевизия.   До фаталната случка се стига, след като мъжът разбира, че жена му му изневерява. Оказва се, че Камелия имала дългогодишна връзка с друг мъж.  Двамата се оженили през 2005 година и имат две малки дечица - момиче на 14 години и момче на 9. Извършителят има криминално досие за хулигански прояви. Ликвидираната в Ботевград Камелия сама се обадила, че умира, а днес с мъжа й...  За фаталния инцидент проговори свидетелят, обадил се на 112 и отместил детето от трупа на майка му - Веселин Костов: \"Дъщерята на жертвата се приближаваше към тялото на майка си, но я взех и я успокоих. Жената, още докато говорих със 112, ми направи впечатление, че диша много леко. Лежеше в локва кръв по гръб. Станах просто неволен свидетел на случилото се. Познавам починалата – много интелигентна и усмихната жена. Не познавам лично извършителя. Жената беше много хубава като човек. Момиченцето май е на 14 години, него отделих от трупа на майка му. Това, че жената е имала друга връзка, не е повод да се отнеме живот\", коментира той.     До него бе и зам.-кметът на Ботевград Деян Николов. \"Самият акт на убийство не се вижда на камерите, но всичко друго – дори скандалът между съпрузите се вижда на камерата, както и колата на извършителя, с която бяга. Не познавах семейството, но имам познати, които ги познават. Не съм разпитвал обаче\", заяви само той. Жители на Ботевград са потресени от случилото се.", "date": "2019.03.20", "title": "Намериха мъртъв мъжа, заклал жена си на улицата в Ботевград"}
{"url": "http://epicenter.bg/article/Inzh-Spasov--Ekipat-na-Toplofikatsiya-Pernik-raboti-za-prevrashtane-na-imeto-v-sinonim-na-korektnost/178088/4/0", "text": "      - Действително имахме проблеми през предходния сезон и поради тази причина през летните месеци осъществихме редица ремонтни дейности, които да подсигурят по-гладката работа на съоръженията на Дружеството. Факт е, че през тази година осезаемо се подобри качеството на услугата и това се усеща от коректното отношение на абонатите. Естествено, след края на настоящия отоплителен сезон планираме поредно лято, изпълнено с ремонтни дейности, с цел да продължаваме да подобряваме качеството на услугата, която предлагаме и в максимална степен да удовлетворяваме желанията и потребностите на клиентите на нашето Дружество.     - През този сезон наблюдаваме увеличение в броя на битовите абонати на Топлофикация Перник. Освен това, както споменах има нарастване на коректността от страна на нашите клиенти, което се изразява в чувствително увеличение на броя на редовните платци. Интересно е, че ако разделим битовите абонати на две основни групи - такива в работоспособна възраст и такива с придобито право на пенсия, се наблюдава по-висок процент на редовно плащащите при пенсионерите. Впечатление прави, че хората в извънтрудоспособна възраст са изключително дисциплинирани и въпреки по-ниските доходи, които получават, са изрядни платци.     - През тази година Дружеството стартира програма за модернизиране на материалната и техническата база с цел подобряване обслужването на клиентите. За нашите каси закупихме нови компютри, модерен софтуер за обработване на сметките и отчет на уредите. Считам, че именно кампанията ни за масово закупуване и монтиране на уреди за дистанционен отчет, както на потребената вода, така и на топлинната енергия, ще ни осигури едно конкурентно предимство пред останалите в бранша. Новите дистанционни устройства, които предлагаме, са изключително модерни и предоставят на клиентите незаменимо удобство по време на отчитане. И преди сме обсъждали преимуществата им, но безспорно най-ключовото е фактът, че след монтирането им за абонатите няма да е необходимо да осигуряват присъствието на някой член на домакинството по време на засичането на самите уреди. Целта на всички инвестиции, които осъществяваме, е Топлофикация Перник да се превърне в едно от водещите топлофикационни дружества в страната. Надявам се всичките ни усилия да са ползотворни и въпреки трудностите, пред които непрекъснато се изправяме, да успеем да реализираме във възможно най-кратки срокове нашите цели и стремежи, касаещи развитието на Дружеството.   - Работата на целия ни екип е насочена към това, името на Дружеството да се превърне в синоним на стабилност, гаранция за качество и най-вече коректно отношение към абонатите, защото градът ни не е голям и тук се познаваме, абонатите ни са хората, с които и сред които сме израстнали и сме се изградили като характери.", "date": "2019.03.20", "title": "Инж. Спасов: Работим за превръщане на името на Топлофикация Перник в синоним на коректност"}
{"url": "http://epicenter.bg/article/-quot-Doyche-vele-quot--Ako-Rusiya-zagubi-Sarbiya--gubi-i-Balkanite/178059/11/0", "text": "Руснаците, които пътуват до Сърбия, просто преливат от възторг: „Сърбите ни харесват, нас, руснаците“, казват си те. И това въодушевление се отнася не просто до отношението към туристите, а и до политиката. Поне досега беше така. Сегашните протести срещу президента Александър Вучич обаче биха могли да променят този факт. Затова и Москва гледа с безпокойство към събитията в Белград.  Сръбският президент се смята за приятелски настроен към Русия, а неговата политика спрямо Кремъл – за напълно предвидима. Но колко ли дълго още ще се задържи на този пост? Неговата страна е сред малкото съюзници на Русия в Европа. Какво ще стане, ако Вучич падне от власт? Как ще повлияе това на добрите стари връзки между двете страни? И застрашено ли е руско-сръбското приятелство?  Освен политически, в случая на карта са заложени също и големи икономически интереси. Сърбия купува руски оръжия и руски суровини. Белград проявява интерес към руския проект за газопровод \"Турски поток\", който в момента се изгражда. Едно от отклоненията от основната тръба трябва да мине през Южна Сърбия, близо до Косово.    Ако президентът Вучич падне от власт, всичко това ще бъде заложено на карта, казва Олег Бондаренко от руската \"Фондация за прогресивна политика\". В интервю за ДВ той казва, че се опасява за руските инвестиции в сръбската икономика, както и за стабилността на Косово: \"Русия се нуждае от стабилна Сърбия и от сръбски президент, чиито действия са предвидими, като тези на Александър Вучич\". Руският наблюдател допуска, че Западът се меси, упражнявайки натиск над президента, за да признае независимостта на Косово.  И други в Москва мислят така - виждат \"дългата ръка на Запада\". Още повече, че САЩ открито говорят за нуждата да се ограничи руското влияние над Балканите. В тази връзка московската радиостанция \"Коммерсантъ FM\" цитира политолога Александър Сафонов, който казва, че този натиск има за цел да привлече Сърбия към евроатлантическите структури. \"Така се подготвя почвата за приемането на страната в НАТО. Сърбия печели от това, че не подкрепя санкциите срещу Русия, а сръбската опозиция - за разлика от президента Вучич – не би защитавала руските интереси на Балканите\", добавя Сафонов.  Факт е, че Сърбия е единствената страна в Европа, която отхвърля международните санкции срещу Русия. Затова Белград е ключът на Москва към европейската политика, казва Олег Бондаренко. \"Сегашните протести целят да отслабят сръбско-руските отношения\", твърди политологът.    Несъгласие с тази позиция изразява московският публицист Иван Преображенский, според когото нищо съществено няма да се промени: \"Москва никога не е смятала Вучич за истински проруски политик. Това обаче не попречи на президента Путин да изгради добри отношения със сръбското ръководство\". Преображенский не вярва, че ще се стигне до смяна на властта в Белград. Но дори и да се стигне дотам, в бъдещата коалиция навярно също ще има достатъчно симпатизанти на Москва, добавя експертът. Подобно на Бондаренко, той също смята, че Сърбия играе ключова роля за руската политика в Европа. \"Ако загуби Сърбия, за Русия това ще означава да загуби Балканите\", добавя Преображенский – поради това, че сърбите са против международните санкции срещу Русия. Московският наблюдател обаче не вярва, че ако се смени управлението в Белград, това ще промени проруската ориентация на страната. ", "date": "2019.03.20", "title": "\"Дойче веле\": Ако Русия загуби Сърбия, губи и Балканите"}
{"url": "http://epicenter.bg/article/Stihove-s-poslaniya-za-choveshka-toplota-v-Svetovniya-den-na-poeziyata-v-Stolichna-biblioteka/178069/6/0", "text": "За трета поредна година на 21 март 2019 г. (четвъртък) от 17:30 ч. в Мраморното фоайе на Столична библиотека, пл. „Славейков” 4, ще се състои литературно четене, посветено на Световния ден на поезията.   Творци от Съюза на независимите български писатели ще четат свои стихове, изпълнени с послания за човешка топлота, за нови пролетни настроения и надежди, съпроводени и допълвани от музикални изпълнения.   Слово и водещ: акад. Марин Кадиев – председател на СНБП.", "date": "2019.03.20", "title": "Стихове с послания за човешка топлота в Световния ден на поезията в Столична библиотека"}
{"url": "http://epicenter.bg/article/Balgarski-geymari-specheliha-Svetovnoto-parvenstvo-po-elektronni-igri/178047/8/0", "text": "Българи станаха най-добрите геймъри на планетата. Отборът ни спечели Световното първенство по електронни игри в Китай. Те се завърнаха у нас с внушителната награда от 500 000 долара.   Петима българи ще останат завинаги в историята на електронните спортове. Те успяха да детронират най-добрите в компютърните игри и да станат световни шампиони без никой да очаква това. По пътя към върха ги водят големия хъс и жаждата за победа. \"Винаги съм казвал, че трябва да покажем лъвското в себе си, най-доброто. Независимо, че сме най-малката държава, ние показахме, че сме най-големите\", каза капитанът на \"Windigo Gaming\" Камен Константинов.   Наградата от турнира в Китай е 500 000 долара. Как ще бъде оползотворена колосалната сума остава тайна. Единственото, което не могат да скрият шампионите, е радостта от триумфа за България. Казват, че компютърните игри не бива да бъдат подценявани, защото електронните спортове учат на всичко, на което и традиционните - дисциплина, постоянство и издръжливост.   Изискват се и желязна психика и здрави нерви. А след триумфа в Китай, на следващия си турнир в Германия отборът заминава със самочувствие, така като подобава на всеки шампион.    Източник: Нова.тв", "date": "2019.03.20", "title": "Български геймъри спечелиха Световното първенство по електронни игри"}
{"url": "http://epicenter.bg/article/Amerikantsite-s-netarpenie-chakat-da-se-rodi-bebeto-na-prints-Hari-i-Megan/178046/10/0", "text": "  Двадесет и девет милиона американци проследиха по телевизията сватбата на родената в Калифорния, САЩ актрисаМеган Маркъл и принци Хари  през май миналата година. Сега предстоящото раждане на първото британско кралско бебе с майка американка им се струва още по-очарователно.   \"Вълнението е огромно. Кога Меган ще представи бебето? Кога Меган и Хари ще се появят на балкона? Възбудата около предстоящото събитие е сравнима с тази около ражданията на децата на приинц Уйлям и херцогинята на Кембридж Катрин, както и около появата на бял свят на самите Уилям и Хари преди повече от 30 години\", казва Джей Ди Хейман, заместник-главен редактор на сп. \"Пийпъл\".   Въпреки Американската война за независимост срещу политиката на Британската империя преди около 240 години, американците отдавна са обсебени от британските кралски особи, които редовно присъстват на първите страници на светските издания.   Британският продуцент Ник Бълън, съосновател на лансираната миналото лято платена стрийминг услуга Тру Роял Ти Ви, отбелязва, че драматичните истории на колоритни фигури като крал Хенри Осми подхранват съвременното очарование на американците от кралското семейство.   \"Историята на британското кралско семейство е най-добрата сапунена опера в света\", казва продуцентът. Въпреки че е базирана в Лондон, услугата има най-много абонати в САЩ.   И докато светските издания всекидневно следят бременността на херцогинята на Съсекс Меган и гадаят кога ще се роди бебето, какъв ще бъде полът му и как ще се казва, Тру Роял Ти Ви планира документални програми и дискусионни шоута на теми като \"Как кралската двойка ще отглежда първото си дете?\"   \"Ще помага ли Дория - майката на Меган, в отглеждането? Ще чества ли детето празници в Калифорния? Ще практикува ли бебешка йога? Хората искат детайлни отговори на подобни въпроси\", отбелязва Ник Бълън.   Повечето анкетирани американци не крият, че предстоящото събитие ги вълнува и удовлетворява. \"Мнозина дори изпитват лична гордост, че едно обикновено американско момиче от смесено потекло се е издигнало толкова\", допълва продуцентът.", "date": "2019.03.20", "title": "Американците с нетърпение чакат да се роди бебето на принц Хари и Меган"}
{"url": "http://epicenter.bg/article/Paparatsi-nashtrakaha-prints-Charlz-i-Kamina-po-banski--Snimki-/178050/10/100", "text": "Принц Чарлз впечатли с добра физическа форма по време почивка в Барбадос, пише DailyMail.   Въпреки, че често се шегува с възрастта си, 70-годишният престолонаследник изглежда по бански като човек с поне 10 години по-млад.   Тайната на добрата му форма са редовни упражнения, умерена диета и желязна воля. Смята се, че принц Чарлз следва примера на баща си Филип и прилага система от упражнения на Канадските военновъздушни сили.   Тя е известна със съкращението 5BX, което се разчита като \"петте основни упражнения\".   Теглото на принц Чарлз е непроменено от десетилетия. Престолонаследникът тежи 72 килограма.   Чарлз се гордее, че може да носи униформи, които са били ушити за него преди 30 години и си поставя това постижение като цел. За да я постигне, Чарлз яде само два пъти на ден. Закуската му включва рохки яйца и плодове. Принцът никога не обядва, а за вечеря яде печено месо или риба с пресни зеленчуци.   Принц Чарлз пие малко, като любимите му алкохолни напитки са сухо мартини, приготвено от три части джин и една част вермут, както и шотландското малцово уиски Лафройг, което Чарлз разрежда с вода.   Източник: Канал 3", "date": "2019.03.20", "title": "Папараци нащракаха принц Чарлз и Камина по бански (Снимки)"}
{"url": "http://epicenter.bg/article/Bebeto-na-Megan-i-Hari-shte-se-kazva-Dayana--ako-e-momiche-i-Artar--ako-e-momche--spored-britantsite/178106/10/100", "text": "  Правят се залози и за пола и теглото на бебето на херцогиня Меган и принц Хари, както и за точната дата и място на раждането на седмия по реда на унаследяването на британския престол. \"Даяна е първото от 10-те имена, тук няма изненади\", каза Рупърт Адамс - говорител на букмейкърска кантора \"Уилям Хил\".     Източник: Канал 3", "date": "2019.03.20", "title": "Бебето на Меган и Хари ще се казва или Даяна, или Артър, според британците"}
{"url": "http://epicenter.bg/article/BSP-se-vrashta-sled-predsrochen-vot--Tsvetanov-pokani-Stoynev-na-sreshtata-s-VOLYa/178071/2/0", "text": "  Лидерът на ПГ на ГЕРБ Цветан Цветанов покани зам.-шефа на ПГ на левицата Драгомир Стойнев на срещата с ВОЛЯ и хората на Марешки, която започна преди минути. Мотивът на Цветанов - Стойнев да се убеди, че нямало нищо скрито-покрито и никаква сделка.  С оттенък на ирония Цветанов публично отрече също така между ГЕРБ и БСП да има сделка, защото от партията му щели да дадат подкрепата си за номинацията на социалистите за ЦИК.  Поканата за срещата от Цветанов дойде, след като соцдепутатът обяви, че завръщането на БСП ще е чак след предсрочни избори. Стойнев трябваше сам да отбива атаките от мястото си в опразнената лява част на залата, след като управляващите се възползваха от присъствието му и му казаха в очите какво мислят за бойкота на БСП.  Излизането навън на соцдепутатите \"е крачка към конкретната политическа цел на БСП, а именно изборът за смяна на модела. Смяната започва със смяната на тази ЦИК\", каза Стойнев и заключи, че след предсрочния вот на тях щяло да им се наложи да управляват. Цветанов го предупреди БСП да не прехвърлят опита си с фалшифицирането на вътрешнопартийни избори върху националните. \"Моля ви, недейте да ни занимавате с вашите вътрешнопартийни противоречия\", апелира още Цветанов.  Данаил Кирилов пък попита вярно ли е, че от Корнелия Нинова е било спуснато окръжно да се гласува за определени хора в листата преференциално, за да се елиминира Станишев.   Нападките обаче загрубяха, когато думата взе Валентин Касабов от НФСБ в ОП.  \"Къде са, в гората ли са? В землянките ли са?\", потърси от микрофона соцдепутатите зам.-председателят на НФСБ. \"Обаче, като дойде време за заплати, тук са. Какво ще кажете на гладните пенсионери? Какво да вземем - автоматите и разстрел, кого да възкресим - Сталин или Ленин? Продължавайте, предайте на партизаните, че мандрите свършиха\", изригна заместникът на Симеонов. В своя защита Стойнев отвърна, че цялата пленарна зала в момента, когато уж избира ЦИК, се занимава с БСП и номинациите й за евролистата, понеже е очевидно, че социалистите са следващите управляващи.  \"При нас става с избори и дебат, а при вас ги спускат\", обърна се към Цветанов Стойнев. Той отсече, че присъствието на БСП в пленарната зала ще бъде регистрирано едва след предсрочни парламентарни избори, когато \"бъдат избрани хора, които да не се възпроизвеждат и да не произвеждат хаос\".  Цветанов пък продължи да настоява, че на \"Позитано\" 20 \"вие там фалшифицирате нещата, а тук излизате и казвате съвсем друго\". Той репликира, че номинациите в ГЕРБ за евролистата са приключили, предстои окончателното решение, \"но ние дори се отваряме за диалог с други партии, докато вие се затваряте дори за самия председател на ПЕС\", отсече зам.-председателят на управляващата партия с намек за обещаната квота на СДС в листата.  Въпреки упреците и разменените стрели между двамата, Цветанов поздрави и от трибуната Драгомир Стойнев за присъствието му в залата на фона на липсата на останалите социалисти и отново последваха аплодисменти.  ДПС не участва в дебатите срещу единствения социалист в залата, а самотата на Стойнев бе нарушена от Емил Димитров-Ревизоро, който реши да седне до него на празния ред.", "date": "2019.03.20", "title": "БСП се връща след предсрочен вот, Цветанов покани Стойнев на срещата с ВОЛЯ"}
{"url": "http://epicenter.bg/article/Borisov-vadi-Georgi-Markov-sreshtu-Elena-Yoncheva--/178072/2/0", "text": "Бойко Борисов готви супер сензация за евроизборите, съобщава   позовавайки се източник от най-близкото обкръжение на премиера, свързан с \"тайния изборджия\" на ГЕРБ Орлин Алексиев-Кмета.    Така на практика СДС ще има трима в листата - и двама на сигурно избираемо място - първо и шесто, което Борисов съобщи тази сутрин след срещата с лидера на СДС Румен Христов. Г Синята легенда ще дърпа избиратели от всички стари и нови партии в \"десницата\".   подчертава  Ако Георги Марков се съгласи да поведе листата, \"ГЕРБ-СДС\" може да има 7 евродепутати срещу 4-5 за БСП, каквато била целта на Борисов.   В последните няколко седмици Борисов показа специалното си отношение и уважение към Георги Марков, който първи би камбаната за готвените промени в Изборния кодекс и вдигането на прага на преференциите. Нещо повече, Борисов покани \"безпартийния\" Марков на пресконференция в централата на ГЕРБ и му даде възможност да изложи мотивите си. Марков е ярък защитник на линията \"Орбан\", недостижим оратор и задълбочен познавач на европейската политика. В момента Георги Марков не е в България и е с изключен телефон.  ", "date": "2019.03.20", "title": "Борисов вади Георги Марков срещу Елена Йончева? "}
{"url": "http://epicenter.bg/article/Kaloyan-Pargov-posreshtna-poslanika-na-Rusiya-v-tsentralata-na-BSP---Sofiya/178073/2/0", "text": "Председателят на БСП - София Калоян Паргов посрещна посланика на Руската федерация Н. Пр. Анатолий Макаров в Градския съвет на ул. “Леге“ №10. Двамата обсъдиха актуалните теми от международната политика и геополитика, както и отношенията между Русия и България.   След срещата Калоян Паргов и посланик Анатолий Макаров бяха гости на традиционната дискусия, организирана от клуб \"Млад дипломат\" към Районния съвет на БСП \"Средец\", с председател Николай Маринов. На дискусията присъства и посланик Володя Нейков, който представи Н. Пр. Анатолий Макаров пред присъстващите гости, препълнили залата на Градския съвет на БСП - София. Дискусията, продължила над два часа, премина при огромен интерес. Посещението на Н. Пр. Анатолий Макаров във вторник вечерта беше първо на руски посланик в Градския съвет на БСП - София, отбелязаха домакините.  \"С Русия сме свързани толкова много и исторически, и геополитически, и стратегически, и религиозно - ние сме православни християни, и родово дори от гледна точка на това, че сме братски славянски народи и съдбовно - на Русия благодарим за свободата си, коментира Калоян Паргов. - Ние, социалистите и антифашисти, помним всички тези факти. За съжаление, в последните 30 години много неща в България се промениха. Уверих обаче Н. Пр. Анатолий Макаров, че в Градската организация на БСП в София правим и ще продължим да правим всичко възможно, за да не допуснем изкривяване на историята. Отношенията между България и Русия трябва да се развиват и това е неизбежен факт, въпреки опитите да бъде забит клин между нас\".  Темата, която предизвика голям интерес и дискусия, беше за руските паметници в България. Калоян Паргов обясни ситуацията с паметника на Съветската армия, който периодично предизвиква горещи дебати в българското общество, а редовно преди определени дати от календара бива поругаван. \"Паметникът на Съветската армия е държавна собственост, обясни председателят на БСП - София. - През 90-те години на миналия век беше направен опит от нашите идеологически противници от СДС собствеността да бъде прехвърлена на Столична община, за да бъде по-лесно ликвидирането му. И като управляващи, и в опозиция БСП не допусна това. И досега ние атакуваме отговорните фактори и на държавно, и на общинско ниво по повод периодичното поругаване на този паметник преди важни дати като 9-и май, 9-и септември, 2-и юни...\".  Калоян Паргов добави, че групата на БСП в Столичния общински съвет има категорична и еднозначна позиция по отношение на поставянето на бюст-паметник на граф Игнатиев в София. \"Заедно с Инициативния комитет за издигането му в момента търсим подходящо място по улица \"Граф Игнатиев\", където да бъде поставен, обясни той. - За съжаление, от около година нашите идеологически опоненти от дясно водят антикампания, те обругават личността на граф Игнатиев и оспорват приноса му в освобождението на България и развитието й след 1878 г. Градският съвет на БСП, групата на социалистите в СОС и народните представители от София обаче ще продължим с всички средства, с които разполагаме, да се борим за поставянето на този паметник, въпреки очевидното нежелание на управляващото мнозинство\".  Н. Пр. Анатолий Макаров отбеляза, че проблемът с руските паметници в България е много сериозен. \"Досега не веднъж на всички съм казвал - вие имате едно определение \"обект на културното наслество\", имате и специален закон, който регулира тези обекти на културно наследство. Паметниците може и трябва да са част от него, коментира посланикът на Русия. - Сигурно знаете, че дори паметникът на Цар Освободител няма никакъв статут. Това не е нормално. Този паметник може да бъде обект на културното наследство и да попадне вече в съвсем друга категория. Този паметник е безспорен. Затова, давайте да се захванем и да решим този въпрос. Колкото до граф Игнатиев - неотдавна в Русия направиха филм за него. 45-минутен, документален - \"Граф Игнатиев, графът на българите\". Защо да не го покажем по българската телевизия? Мисля, че това би бил подходящ отговор на антиигнатиевската кампания, за която говорите. Този филм прекрасно показва ролята му във всичките процеси, особено в последната фаза на Руско-Турската война, когато е подписан Санстефанският мирен договор. Не е случайно, че улица в София е била кръстена “Граф Игнатиев”. Имало е сериозна причина за това, а сега политическата конюнктура се опитва да изтрие собствените си решения от миналото. Аз така го разбирам\".  Калоян Паргов припомни също, че през 2019-а има две много важни кръгли годишнини. Едната е 140 години от обявяването на София за столица на България - на 3-и април, а другата е 140 години от установяването на дипломатически отношения между България и Русия. \"Мисля, че можем да помислим и заедно да отбележим тези кръгли годишнини. В крайна сметка, те имат и дълбока връзка помежду си\", предложи председателят на БСП - София.  ", "date": "2019.03.20", "title": "Калоян Паргов посрещна посланика на Русия в централата на БСП - София"}
{"url": "http://epicenter.bg/article/Tsvetanov--Provedohme-izklyuchitelno-konstruktiven-razgovor-s--quot-Volya-quot--nyama-sdelka--a-idei-za-obsazhdane/178074/2/48", "text": "Марешки преоткрил, че в управляващата партия са големи професионалисти и експерти, след като седнали да му обяснят управленската си програма и това, което са изпълнили от нея, съобщава \"Канал 3\".    \"Тази среща е много важна, изводът от нас е, че ние сме впечатлени от професионализма на представителите на ГЕРБ\", впечатлен е Марешки.   \"Това за нас беше много важно, защото непознавайки тяхната програма, можеше да вземем необосновани решения, които да навредят, в крайна сметка, на държавата\", оправда оставането си в пленарната зала аптекарският бос.  \", отсече  аптекарският бос   Това било най-лесното, но водело до хаос и безвремие.  каза още бизнесменът.   Марешки се закле, че колкото и да е странно за всички, няма сделка и той не получава нищо срещу оставането си в парламента.   \"Навярно се чудите и вие какво става, как така има такава партия, която нищо не иска! Знам, че това е нестандартно, време е да свиквате\", обърна се към медиите Марешки.   Няма никаква сделка с „Воля“, а идеи, които се обсъждат и реални политики, които се реализират, каза председателят на ПГ на ГЕРБ Цветан Цветанов, предаде Агенция \"Фокус\".  „Поканихме Драгомир Стойнев да присъства, но разбрахме, че е напуснал парламента“, коментира той. Цветанов обясни, че една от темите в разговорите с \"Воля\" е била развитието на Северозападна България.  „Започнахме първо с финансовата част, с бюджетната дисциплина и с това, което в момента прави държавата. Знаем, че приходните агенции работят изключително добре. Знаем, че БВП се увеличава и това, което сме заложили докрая на управленския мандат е да бъде 120 млн. лв. Знаем, че за тази година имаме 116 млрд. лв., което означава, че това е съвсем изпълнима цифра в края на управленския мандат“, коментира Цветанов.  Той обърна внимание, че в разговорите е станало на въпрос и за минималната пенсия и отчете, че докрая на управленския мандат се предвижда да бъде 240 лв. , допълни още той.  \"  който проведохме в рамките на час и 20 минути. Имахме възможност да разширим обхвата на секторните политики, които бяха визирани преди седмица от Веселин Марешки“, посочи Цветанов.  \"Искаме да има диалог с всички парламентарни сили и смятаме, че всяка партия, която не участва в управлението трябва да изразява своите позиции\", коментира Цветанов.  „Поехме ангажимент, когато има необходимост, да правим подобни срещи. Когато една политическа сила иска да има стабилност в държавата и не участва в управлението, трябва да има и съответната политическа позиция, която да бъде заявена“, каза още Цветан Цветанов.  Той изтъкна, че като отговорни политици управляващото мнозинство иска да има конструктивен диалог с всички парламентарни сили. \"Оценихме по достойнство и присъствието на Драгомир Стойнев\", посочи Цветанов.  „Благодаря на ГЕРБ за бързата реакция и отзоваването на нашето желание да се запознаем с това какво е обещавала партията преди изборите и как си изпълнява своята програма.    „Това е най-важното. На това искахме да наблегнем. Слава Богу, че това се случва. Както всеки един българин и ние от „Воля“, гледайки само новините, частични изречения, стоейки в парламента, в една суматоха между 240 народни представители, гласувайки текст по текст от време на време и чисто анонимен чл. еди–кой си, точка втора става трета, не можем да добием реалната представа какво се случва с определен закон, още по-малко в едно цяло направление“, посочи лидерът на „Воля“ и изрази мнение, че в този смисъл срещата му с ГЕРБ е била важна.   Цветанов отчете резултатите от разговора с \"Воля\" и във фейсбук.   , написа в социалната мрежа зам.-шефът на ГЕРБ. Цветанов пусна в профила си във фейсбук и видео от съвместната пресконференция с лидера на \"Воля\".    ", "date": "2019.03.20", "title": "Марешки е впечатлен от професионализма на ГЕРБ, няма да напуска парламента (ВИДЕО)"}
{"url": "http://epicenter.bg/article/Yavor-Bozhankov--NAP--KOMPI-i-Borisov-da-proveryat-sdelkite-za-apartamentite-na-Tsvetanov-/178075/2/0", "text": "\"НАП, КПКОНПИ и Борисов да проверят сделките за апартаментите на Цветанов.\" Това заяви народният представител от \"ПГ на БСП за България\" Явор Божанков при внасянето на жалба в Конституционния съд във връзка с промените в Закона за защита на личните данни, които ограничават правото на свобода на словото.  Той пропомни, че преди години Цветан Цветанов е станал известен с 6-те си апартамента.   \" \", каза още той. Божанков заяви, че днес разбираме, благодарение на смелите журналисти, че Цветанов е собственик на апартамент от 315 кв.м. с ВИП асансьор в една от най-скъпите сгради в България. Придобит (този път не с пенсиите на тъщата) със заменки, при 4 пъти занижени цени – по-евтин от панелен апартамент в покрайнините. По думите му пазарните цени са около 2600 евро на квадрат, но за Цветанов цената се оказва само 600.   \" \", попита социалистът. Според него отговорът се съдържа в документ на Европейската комисия, според който 2/3 от прането на пари в България е свързано с политици. Той подчерта, че по тези сигнали не се води качествено разследване и липсват резултати. \"Призоваваме НАП и КОНПИ - компетентните органи, да си свършат работата обективно и смело и да прочетат документа на ЕК\", каза той. По думите му е несправедливо българските граждани да бъдат преследват от НАП за един лев, българският бизнес да се свързва към кого ли не с касовите си апарати, а българските адвокати да доносничат за своите клиенти и българските политиците да остават необезпокоявани.   , заключи Явор Божанков.", "date": "2019.03.20", "title": "Явор Божанков: НАП, КПКОНПИ и Борисов да проверят сделките за апартаментите на Цветанов!"}
{"url": "http://epicenter.bg/article/Iliyana-Yotova-obsadi-s-delegatsiya-ot-Sarbiya-spazvaneto-na-pravata-na-balgarskoto-maltsinstvo-/178077/2/0", "text": "Въпросът за ефективно спазване на правата на българското национално малцинство в Сърбия постави вицепрезидентът Илияна Йотова на среща на „Дондуков“ 2 с делегация от Комисията по европейска интеграция в Народната скупщина на западната ни съседка. Това събщиха от прессекретариата на президента.  „Приоритет на Република Сърбия е защитата на националните малцинства. Българското малцинство е мост между нашите две държави, който допринася за добрите ни отношения“, заяви Жарко Мичин, член на Комисията по европейска интеграция. Той даде на вицепрезидента уверения за решения на всички проблеми, касаещи българското национално малцинство.  Вицепрезидентът заяви, че езикът на омразата е недопустим. „Ако все още има нерешени въпроси между нашите две страни, между двата ни народа, те трябва да се решават на масата за преговори“, отбеляза Илияна Йотова.  „Много амбициозни са инфраструктурните проекти по Берлинския процес, но в наш интерес е двустранните ни икономически отношения да се развиват по-интензивно“, заяви вицепрезидентът като изтъкна и значението на четиристранния формат България, Сърбия, Гърция, Румъния.  „Без българското председателство на Съвета на ЕС темата за Западните Балкани нямаше да бъде в дневния ред на Европа“, посочи Илияна Йотова. Сръбската делегация благодари на българската държава за подкрепата по пътя на Сърбия към ЕС и поставянето на европейското бъдеще на страните от Западните Балкани в дневния ред на Европа. Изразено бе общото мнение, че евроинтеграцията гарантира сигурността не само на този регион, но и на целия континент.  Вицепрезидентът изрази съжаление, че по време на Австрийското председателство на Съвета на ЕС се забави темпото, зададено от Българското председателство за европейската интеграция на страните от Западните Балкани. „В лицето на всички български институции вие имате много сериозни съюзници“, изтъкна Илияна Йотова.  „За нас е важен опитът ви в процеса по присъединяване към Европейския съюз, от изключително значение е и вашата подкрепа“, отбеляза Жарко Мичин.  „Да имаме самочувствието да поставяме своите приоритети в европейския дневен ред, да не допускаме Европа да продължава да демонстрира двойни стандарти – такава трябва да бъде нашата политика в ЕС“, заяви вицепрезидентът. Според Илияна Йотова държавите, които последно са се присъединили към съюза или предстои да се присъединят, могат да вдъхнат нов живот на европейската конструкция.  На срещата бе обсъдена и темата за мигрантската криза. „В пика на кризата България и Сърбия показаха, че могат да бъдат гарант за сигурността не само на региона, но и на целия континент“, посочи вицепрезидентът. „Интересите на страните по външните граници на ЕС трябва да бъдат защитени, като се взимат решенията за политиката по миграция и убежище“, отбеляза Илияна Йотова.  ", "date": "2019.03.20", "title": "Илияна Йотова обсъди с делегация от Сърбия спазването на правата на българското малцинство "}
{"url": "http://epicenter.bg/article/Kristian-Vigenin-otteglya-nominatsiyata-si-ot-listata-na-BSP/178078/2/0", "text": "Депутатът от БСП и бивш министър на външните работи няма да участва в състезанието за Европейския парламент, като оттегля номинацията си от листата на БСП.   Вигенин направи това чрез страницата си във фейсбук, където благодари на червените организации, които са го издигнали. Решението ми няма връзка с последния Национален съвет, информирах председателя Корнелия Нинова за намеренията ми преди провеждането му, написа той. И обяви, че категорично подкрепя водача на листата Елена Йончева.    ", "date": "2019.03.20", "title": "Кристиан Вигенин оттегля номинацията си от еврлистата на БСП"}
{"url": "http://epicenter.bg/article/Ivan-Geshev--99-9--nyama-da-uchastvam-v-sastezanieto-za-nov-glaven-prokuror-/178082/2/0", "text": "99,9% няма да участвам в състезанието за нов главен прокурор. 100% дава само Господ.   Това заяви в отговор на журналистически въпрос зам.-главният прокурор и шеф на Специализираната прокуратура Иван Гешев.   Запитан ще може ли да откаже, ако получи предложение за номинация, Гешев отвърна така: \"Не мога да откажа само на жена ми!\".  Мандатът на главният прокурор Сотир Цацаров изтича на 10 януари 2020 г. Процедурата по избора на негов наследник може да се открие от Висшия съдебен съвет (ВСС) не по-рано от 6 месеца и не по-късно от 4 месеца преди изтичането на мандата му. Т.е. 10 юли т.г. е най-ранният възможен срок за откриване на процедурата, а 10 септември - най-късният.  Кандидатури за главен прокурор могат да издигат не по-малко от трима членове на ВСС и министърът на правосъдието.   Иван Гешев даде пред медиите подробности за акцията в Червен бряг, където бе \"ударен\" самият кмет на общината. \"В Червен бряг са задържани 6 лица. Всички са служители на общината, включително и кмета\", каза Гешев, цитиран от „Фокус“.   „В хода на действията се претърсват обекти и жилища в Червен бряг. Досъдебното производство касае престъпление по служба. Има данни за извършени престъпления по служба от кмета на Червен бряг“, посочи той и уточни, че и към момента продължават действията по разследването. „Може би утре ще бъде ясно спрямо кои лица, дали по отношение на кмета на Червен бряг или на други лица освен него ще бъдат повдигнати обвинения“, съобщи Гешев. „Една от линиите на разследването е обществена поръчка за „топъл обяд“. Делото е започнало по сигнал на журналисти“, каза той.   „Към момента няма да обяснявам подробности. Това се констатира по десетки дела, наблюдавани от Специализираната прокуратура- повечето кметове са възложители на определени обществени поръчки. Накратко става въпрос за лобиране за определени фирми да спечелят обществени поръчки“, коментира зам. главният прокурор. „Каква е целта- всеки може да се сети. Констатираме по десетките съдебни производства, че ситуацията е като с ТЕЛК и други държавни структури“, обясни Иван Гешев. „Пари изтичат отвсякъде. Пари има, но се краде много. Казвам го откровено и не визирам конкретния човек“, коментира той. „Независимо в какъв цвят, от коя политическа партия са кметовете, в голямата си част ситуацията е една и съща. Става въпрос за масово нарушение на обществените поръчки, по които те са възложители. Далеч от мисълта съм, че това е в интерес на общината и на гражданите“, каза още зам. главният прокурор. ", "date": "2019.03.20", "title": "Иван Гешев: 99,9% няма да участвам в състезанието за нов главен прокурор!"}
{"url": "http://epicenter.bg/article/Borisov-i-Neno-Dimov-v-diskusiya-izmirat-li-ptitsite-v-Shablenskoto-ezero-/178083/2/0", "text": "Министър-председателят Бойко Борисов разпореди на министъра на околната среда и водите Нено Димов още днес да замине за Шабла и лично да провери ситуацията с Шабленското езеро. Премиерът Борисов поиска министър Димов да докладва по темата на днешното правителствено заседание, съобщиха от правителствената информационна служба.  Според министър-председателя е необходимо да се извърши проверка на място заедно с областния управител на Добрич и да се реагира веднага, ако се установят нарушения. Ние, които сме направили толкова много за опазване на околната среда, не искам да ни вкарват в тази тема, ако няма реална причина, категоричен беше министър-председателят.   В този ред на мисли Нено Димов да докладва за ситуацията с Шабленското езеро. До мен достига, че източвали езерото, стотици вида птици измират.   Не умират стотици видове птици, не е източено, просто е намалено ниво, защото всяка пролет и не само Шабленското езеро, а по принцип се готвим за топене на снегове и валежите, които се очакват, така че нивата на язовирите и водните басейни да се поддържат в определени височини. Вчера от Районната инспекция във Варна излязоха с прессъобщение, има опасение от страна на някои екологични организации, че може да има проблеми. На този етап това са само опасения.   Отиди лично на Шабленското езеро, защото не искам да ни вкарват в скандали, които лично провери. Виж ситуацията, ако има някакви нарушения, веднага реагирай на място. Създай организация, обади се на областния управител на Добрич да отидете заедно и да свършите работа. Покани и медиите, за да имат още информация. Ние, които сме направили толкова много за опазване на околната среда, не искам да ни вкарват в тази тема, ако няма реална причина.  ", "date": "2019.03.20", "title": "Борисов и Нено Димов в дискусия измират ли птиците в Шабленското езеро "}
{"url": "http://epicenter.bg/article/Vizhte-resheniyata-na-Ministerskiya-savet-/178084/2/0", "text": "    Правителството предлага на Президента на Република България да издаде указ, с който да освободи бригаден генерал Илко Йорданов от длъжността „Командир на Национална гвардейска част“ и от военна служба, считано от 14.04.2019 година, поради навършване на пределната възраст за притежаваното звание.  С друго свое Решение правителството предлага на Президента на Република България да издаде Указ за изменение на Указ № 85 от 28 февруари 2012 г. за утвърждаване на длъжностите във въоръжените сили на Република България и Националната служба за охрана, изискващи висши офицерски звания, като се измени приложението към т.1 и отпадне длъжността „Командир на Националната гвардейска част“, считано от 14.04.2019 г.    Правителството одобри осигуряването на държавна гаранция за временна експозиция, организирана от Регионалния археологически музей - Пловдив през 2019 година.  През периода 15 май - 30 октомври в Регионалния археологически музей - Пловдив ще бъде представена национална изложба със заглавие „Преоткритият свят на стара Европа“, която ще включва движими културни ценности от фондовете на Националния исторически музей, Националния археологически институт с музей - БАН и Регионалния исторически музей- Велико Търново.  В съответствие със застрахователната стойност на експонатите е необходимо да бъде осигурена държавна гаранция за временни експозиции в страната в размер на 50 000 лв., като сумата ще бъде блокирана за периода на транспортиране на изложбата.  Представянето на изложбата ще допринесе за мисията на програмата „Европейска столица на културата“, а именно да подчертае разнообразието на европейската култура и да привлече вниманието към различните общности с фокус към културните различия и прилики.  Осигуряването на държавна гаранция на експонатите е общоприета европейска практика, която позволява реално да се намалят разходите за организиране на изложби, стимулира двустранното сътрудничество между музеите и мобилността на колекциите.       Правителството утвърди разходите за командировки в страната за четвъртото тримесечие на 2018 г. на министрите и заместник-министрите, на областните управители, на председателите на държавни комисии, агенции и институции.  За командировки на министрите и заместник-министрите в страната са изразходвани общо 6 851,02 лв., за командировки на председателите на държавни агенции и техните заместници – 1 981 лв., за командировки на председатели и членове на държавни комисии – 685 лв., за командировки на ръководителите на държавни институции – 320 лв. и за командировки на областни управители – 12 368,53 лв.     Правителството обявява терена и сградите, в които се помещава Центърът за специална образователна подкрепа „Академик Тодор Самодумов“ - с. Кранево, от публична за частна държавна собственост и ги прехвърля на община Балчик. Имотът се намира на ул. „Шипка“ № 10 в село Кранево и чрез Центъра общината ще реализира образователни и социални услуги.  На Министерството на земеделието, храните и горите се предоставят за управление части от имот - публична държавна собственост, които представляват две помещения на първи етаж в триетажна сграда и три гаража в друга сграда, намиращи се на ул. „Христо Ботев“ в гр. Търговище. Целта е свързаните структури на ведомството да се помещават на едно място, с което ще се подобри на административното обслужване на гражданите и бизнеса.  Три офис помещения - публична държавна собственост, преминават в управление на областния управител на Търговище съгласно Закона за държавната собственост. Те се намират на петия етаж в сграда №1 на бул. „Митрополит Андрей“ № 51 в града и са със застроена площ 113,96 кв. м. Офисите, които досега са били ползвани от Териториална дирекция на Националната агенция за приходите във Варна за нуждите на офиса в Търговище, се отнемат от агенцията поради отпаднала необходимост.  Съгласно друго правителствено Решение, „Български пощи“ ЕАД ще продадат недвижим имот на търг с тайно наддаване в кв. „Рилци“, гр. Добрич. Обектът е дворно място с площ от 149 кв. м. по кадастрална карта и не се използва от дружеството, а поддръжката му е свързана с неоправдани разходи. Продажбата на неоперативни активи, собственост на дружеството е продължение на политиката за понижаване на разходите и увеличаване на приходите.    Министерският съвет одобри проекта на Спогодба между Република България и Ислямска република Пакистан за избягване на двойното данъчно облагане и предотвратяване на отклонението от облагане с данъци на доходите. Упълномощена да подпише документа от името на българското правителство при условие за последваща ратификация е Лилия Иванова, заместник-министър на икономиката.  Предвидено е Спогодбата да бъде подписана в периода 28-29 март в Исламабад, по време на Втората сесия на българо-пакистанската междуправителствена смесена комисия за икономическо сътрудничество.  Документът е важен елемент от договорно-правната база на българо- пакистанските отношения и е предпоставка за нарастване на търговския обмен и стопанската активност между двете страни. Пакистан е перспективен партньор за търговско-икономическа активност на България в района на Южна Азия с оглед на добрите традиции от близкото минало и новите възможности за бизнес и инвестиции. Сключването на данъчна спогодба между двете държави ще създаде правна база за активизиране и стимулиране на инвестиционния климат между двете държави и ще доведе и до облекчаването на данъчната тежест, понасяна от данъкоплатците, местни лица на двете държави.    Правителството утвърди Меморандум за разбирателство между Министерство на околната среда и водите на Република България и Министерство на защитата на околната среда на Република Сърбия.  Целта на документа е да подпомогне Република Сърбия в процеса на европейска интеграция, в т.ч. хармонизиране на законодателството в областта на околната среда и климата с aquis communataire и усвояване на предприсъединителните фондове на ЕС.  Двете министерства ще си сътрудничат по редица екологични политики като: опазване чистотата на въздуха, предотвратяване на замърсявания, управление и опазване на водните ресурси, управление на отпадъците, опазване на почвите, опазване на природата и природните ресурси, изменение на климата, действия при аварийни трансгранични замърсявания на околната среда, екологично образование и др.  Страните ще си сътрудничат чрез организиране на срещи на ниво експерти и длъжностни лица, организиране на симпозиуми, конференции, семинари, консултации и обучения по теми от взаимен интерес, разработване и изпълнение на съвместни проекти, обмен на информация, сключване на споразумения/декларации за сътрудничество в конкретна област.  В документа е предвидено разработване и приемане на Двугодишна програма, която да съдържа конкретни разработки на дейностите по сътрудничеството. С Меморандума за разбирателство се създава Смесена комисия за сътрудничество в областта на опазването на околната среда.  а  Правителството упълномощи българския посланик в Сараево Августина Цветкова да подпише Меморандум за сътрудничество с Босна и Херцеговина, приет от Министерския съвет на 26 юни 2018 г., с който България ще подпомага процеса по подготовка на страната за присъединяване към ЕС и за подобряване на сътрудничеството с НАТО.  С изменение на Меморандума, гласувано днес, посланик Августина Цветкова се упълномощава да води преговорите и да подпише документа от името на българското правителство.  Съгласно Меморандума, България ще оказва експертна помощ на Босна и Херцеговина в процеса на хармонизиране на законодателството на страната с европейските достижения, за укрепване на административния й капацитет чрез участие в проекти, финансирани по европейски програми, както и за координиране на международната помощ. Страната ни ще подпомага Босна и Херцеговина и в процеса на задълбочаване на сътрудничеството и с НАТО в областта на отбраната и сигурността.    Правителството одобри позицията на Република България по дело С- 762/18 на Съда на Европейския съюз, образувано по преюдициално запитване на Районен съд - Хасково. Запитването се отнася до тълкуване на чл. 7, параграфи 1 и 2 от Директива 2003/88/ЕО относно някои аспекти на организацията на работното време.  В своята позиция българската страна предлага отговорът на поставените въпроси да бъде, че член 7 от Директива 2003/88/ЕО следва да се тълкува в смисъл, че допуска национално законодателство и/или практика, според които работник, който е бил незаконно уволнен и впоследствие възстановен на работа от съда, няма право на платен годишен отпуск за времето от датата на уволнението до датата на възстановяването му на работа и съответно при последващо прекратяване на трудовото правоотношение няма право на финансово обезщетение по параграф 2 на чл. 7 за същия период.  Конституирането на България като страна в производството по това дело ще позволи на страната ни успешно да се включи в процеса на правораздаване, осъществяван от Съда на Европейския съюз с оглед на еднаквото и точно прилагане на правото на Европейския съюз.    Правителството одобри доклада с резултатите от редовното заседание на Съвет „Общи въпроси“, което се проведе на 19 февруари в Брюксел. Румънското председателство беше изслушано относно постигнатия напредък и работната програма по Многогодишната финансова рамка за периода 2021-2027 г. Започна подготовката на заседанието на Европейския съвет, който предстои на 21-22 март, а основи теми ще бъдат: Единен пазар, Съюз на капиталовите пазари, търговска политика в контекста на срещата на върха ЕС-Китай, изменение на климата, борба с дезинформацията. Министрите разгледаха актуалното състояние на процедурите по чл. 7 ал. 1 от ДЕС спрямо Унгария и Полша. Проведен бе обмен на мнения и по представения от Европейката комисия документ за размисъл „Към устойчива Европа до 2030“.  На 5 март в Брюксел се проведе редовният Съвет на министрите на ЕС по околна среда. Важна тема в дневния ред беше Стратегическата дългосрочна визия на ЕС за неутрална спрямо климата икономика. Министрите постигнаха общ подход по предложението за ревизия на Директивата за питейната вода. В рамките на дискусията относно Екологизиране на Европейския семестър, бяха обменени мнения относно възможностите и инструментите за постигане на по-устойчиви инвестиции след 2020 г. на ниво държави-членки и ЕС, както и относно възможните начини за подкрепа на прехода към „по-зелена“ икономика чрез административни реформи. Министрите обсъдиха и подготвяната Всеобхватна рамка на ЕС относно ендокринните нарушители.  Съвет „Външни работи“ (Търговия) на ЕС проведе неформално заседание на 22 февруари в Букурещ. Обсъдени бяха процесът на модернизация на Световната търговска организация и предизвикателствата пред многостранната търговска система. Беше направен и преглед на актуалното състояние на търговските отношения между ЕС и САЩ. Състоя се също дискусия за започване на търговски преговори със САЩ, в изпълнение на залегналите в Съвместната декларация на президента на САЩ и председателя на ЕК от юли 2018 г. ангажименти.    Правителството одобри допълнителни разходи по бюджета на Министерството на вътрешните работи за 2019 г. Със средствата в размер до 6 000 000 лв. ще бъдат финансово обезпечени сключени договори за изпълнение на дейности, свързани с издаването на българските лични документи.    Правителството прие отчета за дейността на Управителния съвет на Националния компенсационен жилищен фонд, както и отчета за приходите и разходите по бюджета на фонда за 2018 г.  Основните функции на Управителния съвет на Националния компенсационен жилищен фонд са управление на имуществото, набиране на средства и контрол на дейността на местните комисии. Имуществото на фонда се набира от бюджетни субсидии, чийто размер се определя със Закона за държавния бюджет на Република България за съответната година, от дарения и помощи на български и чуждестранни лица, като и от постъпления след продажбата на жилищни и вилни имоти, отнети в полза на държавата със съдебен акт.  През 2018 г. на местните комисии са преведени 20 129 693 лв. като със средствата са компенсирани 3057 жилищноспестовни влога, а средната изплатена компенсация по един влог е близо 6 585 лв.    Правителството одобри проект на Закон за превенция от неблагоприятни климатични събития. В него се предвижда да бъде създадена ефективна система за управление на риска от неблагоприятни климатични събития, която да покрива територията на цялата страна.  Ще бъде създадено държавно предприятие, което да управлява риска от неблагоприятни климатични събития. То ще изпълнява функции по организиране и провеждане на активни въздействия срещу градушки. Звеното ще извършва радиолокационно площно измерване на валежите и осигуряване на радарна метеорологична информация на други заинтересувани ведомства. Дейността на предприятието ще се извършва на основата на споделено финансиране между държавата и земеделските стопани.  Предвижда се разширяване на обхвата на системата за борба с градушките, като ще се постигне защита до 90% от обработваемите земеделски земи в страната (за които не са налице забрани и ограничения от различно естество), както и урбанизирани територии, за които съществува техническа възможност. Разширяването на обхвата ще се постигне чрез доизграждане на ракетния способ за градозащита, както и чрез въвеждане на самолетен способ за защита. Разширяването включва и развитие на системата за наблюдение за опасни явления, чрез разполагане на 4 допълнителни радарни станции, което ще позволи получаване на радарна информация на територията на цялата страна. Материално-техническата база на съществуващите ракетни площадки ще бъде осъвременена.    Правителството одобри проект на Закон за изменение и допълнение на Закона за възстановяване и преструктуриране на кредитни институции и инвестиционни посредници (ЗВПКИИП). Това е мярка, която е част от плана за присъединяване на страната ни към ERM II и Банковия съюз.  Във връзка със стартиралата процедура за установяване на тясно сътрудничество с Европейската централна банка и присъединяване към Единния надзорен механизъм и произтичащото от това присъединяване към Единния механизъм за преструктуриране е необходимо в националното законодателство да се въведат разпоредби, свързани с прилагането на Регламент (ЕС) № 806/2014 на Европейския парламент и на Съвета от 15 юли 2014 г. за установяване на еднообразни правила и еднообразна процедура за преструктурирането на кредитни институции и някои инвестиционни посредници в рамките на Единния механизъм за преструктуриране и Единния фонд за преструктуриране и за изменение на Регламент (ЕС) № 1093/2010.  Законопроектът предвижда при изпълнение на задачите и упражняване на правомощията си националните органи за преструктуриране да прилагат Регламент (ЕС) № 806/2014 и ЗВПКИИП. Регламент (ЕС) № 806/2014 ще се прилага по отношение на България от датата на установяване на тясно сътрудничество с ЕЦБ.  Целта на предложените изменения е да бъде регламентирана ролята на Единния съвет по преструктуриране и националния орган за преструктуриране в националната рамка за преструктуриране с оглед присъединяването на Република България към Единния механизъм за преструктуриране. Предвижда се прехвърляне на Фонда за преструктуриране на банки към БНБ и обособяването в него на два подфонда, съответно подфонд с цел финансиране на прилагането на инструментите и правомощията за преструктуриране по този закон само по отношение на клонове на кредитни институции от трети държави, и подфонд за набиране на вноски по чл. 69, чл. 70 и чл. 71 от Регламент (ЕС) № 806/2014 и прехвърлянето им към Единния фонд за преструктуриране.  Заради предвиденото прехвърляне на Фонда за преструктуриране на банки от Фонда за гарантиране на влоговете в банките към БНБ, се предвижда и прехвърляне на функциите на ФГВБ по учредяване на мостова банка и дружество за управление на активи към органа за преструктуриране. Наред с това са предложени някои изменения, които целят коригиране на съществуващо към момента несъответствие между ЗВПКИИП и Директива 2014/59/ЕС относно финансирането на капитала на мостовата институция и дружеството за управление на активи.    Правителството прие изменение на Наредбата за условията и реда за възлагане изпълнението на дейности в горските територии - държавна и общинска собственост, и за ползването на дървесина и недървесни горски продукти.  Предлаганите промени са насочени към облекчаване на участниците в процедурите за възлагане на дейностите и за продажба на дървесина, добита от държавните и общинските горски територии. Съществен момент е въвеждането на ясни и достатъчно подробни за прилагане регламенти за реда и начина на провеждане на електронните търгове за продажба на дървесина. Целта е постепенно увеличаване на продажбите и възлагането на дейности чрез електронни търгове и конкурси при наличие на ясен нормативен регламент. Така ще се облекчи участието на кандидатите, като се пести време и финансови средства. Неприсъствената електронна форма на провеждане на процедурите дава възможност за участие на заинтересовани лица от цялата страна, повишавайки достъпността.  При сега действащите разпоредби, участниците предоставят значителен брой документи, достигащ до 55-60 броя при различните процедури, което представлява съществена административна тежест при подготовката на документите за участие в процедурите. Чрез промените ще се намалят изискуемите документи, които ще бъдат заменени с декларация за изпълнение на техническите, професионалните и други изисквания на възложителите, респективно продавачите.    „СПМ България“ ООД ще търси и проучва за нефт и природен газ в площ „Блок 1-25 Враца- запад“, реши правителството. Дружеството ще вложи в проучванията 7.4 млн. евро без ДДС и ще заплати на държавата бонус в размер на 210 хил. евро без ДДС при подписване на договора за търсене и проучване в площта, разположена на територията на Северозападна България.  Предложената работна програма на компанията включва 2-D и 3-D сеизмични проучвания, както и мерки за опазване на околната среда, човешкото здраве и културните ценности. Разрешението за търсене и проучване се предоставя за срок от 5 години.    Правителството одобри позицията на България по Съобщението на ЕК „Чиста планета за всички - европейска стратегическа дългосрочна визия за просперираща, модерна, конкурентоспособна и неутрална по отношение на климата икономика“, представено на 28 ноември 2018 г. Съобщението се явява отговор на призивите ЕС да запази водещата си глобална роля в действията срещу изменението на климата и има за цел да въвлече всички нива и заинтересовани лица в широк дебат, на базата на който да бъде изготвена рамка за дългосрочния принос на ЕС към постигане на целите, установени със Споразумението от Париж.  Съгласно одобрената позиция, страната ни подкрепя провеждането на задълбочена и всеобхватна дискусия и търсенето на широка подкрепа от обществото, от всички сектори на икономиката и от всички административни нива. В рамките на този преход за България ще бъдат водещи принципите за разходо-ефективност, отчитането на националните специфики, правото на държавите сами да определят енергийния си микс, технологичната неутралност,  икономическото развитие и не на последно място социалното благополучие на гражданите. Страната ни смята за важно мерките, които ще се предприемат, да бъдат съобразени с технологичните възможности на индустрията и да са базирани върху оценки на въздействие по сектори, особено по отношение на малките и средни предприятия.  За България е важно да има повече яснота и относно прилагането на принципа за солидарност в процеса на постигане на общите цели на Съюза, както и справедливото разпределение на разходите и ползите от прехода. Разглеждаме като необходимо създаването на обща, европейска политика за стимулиране на научната и развойна дейност, за създаване на благоприятна среда за иновативни решения чрез осигуряване на публично финансиране, в това число и субсидии за частна изследователска и развойна дейност, демонстрационни проекти и най-вече подпомагане на практическото внедряване на иновациите.    България споделя позицията на много държави-членки от ЕС, които смятат че дезинформацията е едно от най-сериозните предизвикателства в сферата на сигурността и е за координиран отговор спрямо кампаниите на дезинформация. Това е част от българската позиция за заседанието на Европейския съвет на 21-22 март, одобрена днес от Министерския съвет.  Освен противодействието на дезинформацията в Брюксел лидерите от ЕС ще обсъдят Единния пазар, изменението на климата и подготовката на Срещата на върха ЕС - Китай.  България подкрепя провеждането на задълбочена дискусия на лидерите относно бъдещото развитие на Единния пазар с фокус върху индустриалната политика. По повод обсъжданата Дългосрочна стратегия по климата на ЕС до 2050 г. и нейното значение за бъдещето на Европа, България е на мнение, че трябва да се състои всеобхватна дискусия в търсене на широка подкрепа от гражданите на Съюза и от всички сектори на икономиката.  България подкрепя прагматичен и балансиран подход в отношенията с Китай, основан на реципрочност, откритост и конструктивно управление на различията.  По време на заседанието Румънското председателство на Съвета на ЕС ще информира относно напредъка в работата по Многогодишната финансова рамка и по темата за миграцията.  На днешното правителствено заседание беше одобрена и българската позиция за заседанието на Европейския съвет по чл. 50., на което лидерите ще обсъдят актуалното състояние на преговорите с Великобритания.  Правителството одобри План за действие на Българо-египетски бизнес съвет, който ще се провежда веднъж годишно. Съпредседател на Съвета от българска страна ще бъде заместник-министърът на икономиката Александър Манолев.  По време на срещите ще бъдат обсъждани въпроси, свързани с идентифициране на нови възможности за развитие на двустранните икономически отношения, разработване на предложения за подобряване на бизнес средата, разширяване на мрежата от български и египетски компании, работещи заедно, включително чрез организиране на бизнес мисии, форуми и инвестиционни семинари в България и Египет и др.  Целта на тази нова платформа за диалог е да допринесе за по-нататъшния обмен на информация и опит между двете страни в икономическата сфера. Ще бъдат обсъдени и мерки за привличане на египетски инвестиции в България и създаване на конкретни бизнес контакти и партньорства между компании от двете страни.  Правителството одобри също така проект на Спогодба за въздушен транспорт между България и Египет като основа за водене на преговори. С новата спогодба ще се замени съществуващата от 1959 г. и ще се актуализира правната основа на двустранното сътрудничество в областта на въздушния транспорт.  Документът включва комплекс от правни положения, предоставящи на превозвачите по-големи възможности за достъп до пазари. Прилагането им ще има положителен ефект за намаляването на ограниченията по маршрутите, гъвкавостта при ценообразуването, общото намаление на експлоатационните разходи и възможности за коопериране между превозвачите.    1 322 300 пенсионери ще получат добавка към пенсиите си за месец април. Допълнителната сума към пенсията е в размер на 40 лв. и ще се изплаща на пенсионери, на които пенсията или сборът от пенсиите заедно с добавките и компенсациите към тях за месец април е в размер до 348,00 лв. включително, колкото е размерът на линията на бедност за 2019 г.  За изплащането на добавките към пенсиите за Великден правителството ще отпусне допълнителни 52 894 700 лв. лева по бюджета на държавното обществено осигуряване. Средствата са осигурени за сметка на преструктуриране на разходите и/или трансферите по централния бюджет за 2019 г. ", "date": "2019.03.20", "title": "Вижте решенията на Министерския съвет!"}
{"url": "http://epicenter.bg/article/-Badi-voynik--v-Haskovo-/178085/2/0", "text": "Жители и гости на Хасково и региона ще могат да се запознаят с възможностите за личностно и професионално развитие във Въоръжените сили на Република България директно от хората в униформа. В четвъртък, 21 март, в Хасково гостува националната информационна кампания за популяризиране на военната професия на Министерството на отбраната „Бъди войник“. Домакини са 31-ви механизиран батальон, Военно окръжие Хасково и Военен клуб Хасково, съобщават от МО.  От 16.00 часа пред Бизнес центъра в града ще бъдат представени образци военна техника, въоръжение и оборудване на Сухопътните войски. На показа ще присъства командирът на 2-ра механизирана бригада бригаден генерал Костадин Кузмов, който съвместно с командира на 31-ви механизиран батальон майор Светослав Годинов ще даде кратък брифинг за медиите.  Пред Бизнес центъра ще бъде разположена информационна борса за набиране на войници и матроси за Българската армия, където всеки ще може да получи информация за условията за кандидатстване за военна служба, професиите в Сухопътните войски, Военновъздушните и Военноморските сили, Силите за специални операции, Националната гвардейска част и Служба „Военна полиция“.  От 18.30 ч. в зала „Недялка Симеонова“ ще започне концертът на Представителния ансамбъл на Въоръжените сили и Гвардейския представителен духов оркестър. Ще звучат любими български музикални произведения, патриотични песни, съвременни изпълнения на квартет „Армейска песен“, Гуна Иванова, Маргарита Хранова, Стоян Бончев, фолклорна формация „Ладена“, Емилия Валенти и други. Със свои изпълнения ще участват фолклорен танцов ансамбъл „Златна Тракия”, клуб по спортни танци „Гранд”, Мажоретен състав „Хасково”.   ", "date": "2019.03.20", "title": "„Бъди войник“ в Хасково "}
{"url": "http://epicenter.bg/article/ENP-reshava-dali-da-izklyuchi-partiyata-na-Viktor-Orban/178038/7/0", "text": "Дали унгарската партия \"Фидес\" на премиера Виктор Орбан да бъде изключена от Европейската народна партия или нейното членство да бъде временно замразено. Това решават днес в Брюксел политическата асамблея на най-голямата партия в Европейския парламент.  Напрежението между Орбан и ЕНП се засили в месеците преди европейските избори, след като Унгария започна антиевропейска кампания, насочена срещу председателя на Европейската комисия Жан-Клод Юнкер, представен на плакати в компанията на милиардера Джордж Сорос.  13 от 56-те партии, членуващи в ЕНП поискаха изключването на \"Фидес\". Сред тях е и българската ДСБ.  Припомняме, че унгарският премиер Виктор Орбан изпрати писма до лидерите на консервативните партии, поискали изключването на неговата партия ФИДЕС от Европейската народна партия. В писмото си той поднася извинение за това, че преди време ги нарече \"полезни идиоти\", но не и за антиевропейската кампания, която води.  В писмото си Орбан пише, че е заимствал термина от Ленин, но не е искал да обиди персонално никого. Той отправя молба към лидерите на партиите, сред които е и българската ДСБ, да преосмислят позицията си за изключването на ФИДЕС от ЕНП.  Унгарският премиер обаче подчертава, че политическите му възгледи, свързани с миграцията, защитата на християнската култура и бъдещето на Европа, не са се променили.  ", "date": "2019.03.20", "title": "ЕНП решава дали да изключи партията на Виктор Орбан"}
{"url": "http://epicenter.bg/article/Tereza-Mey-ofitsialno-shte-poiska-otlagane-na-Brexit/178039/7/0", "text": "Тереза Мей официално ще поиска от Европейския съюз Brexit да бъде отложен, съобщава Би Би Си. Според източници от \"Даунинг стрийт\" 10, министър-председателят на Великобритания ще поиска отлагане на излизането от ЕС до 30 юни, но с опцията отлагането да е значително по-голямо.  Източник на Би Би Си от правителството твърди, че Тереза Мей може да поиска излизането от Общността да бъде отложено с цели 2 години, но все още не е взето окончателното решение за срока.  Преговарящият с Великобритания от страна на ЕС Мишел Барние припомни, че за отлагане на Brexit трябва да има \"конкретен план\".  По сега действащото законодателство Великобритания трябва да напусне Европейския съюз на 29 март, въпреки че няма сделка с Брюксел за условията на раздялата.  Според източници на ВВС, когато е бил обсъждан срока на отлагането, между министрите в правителството е имало несъгласия.  В следващите дни основните моменти около Brexit са следните:  - Във вторник ще бъде изпратено официалното, писмено искане от Лондон до ЕС за отлагане на Brexit след 29 март.  - В четвъртък Тереза Мей ще пътува до Брюксел, за да обсъди лично с европейските лидери вариантите за действие по време на срещата на върха на ЕС.  - Всички 27 страни членки на ЕС трябва да се съгласят да има отлагане, за да стане то факт.  - Двете камари на британския парламент ще гласуват всяко забавяне на Brexit.  На пресконференция в Брюксел Мишел Барние каза, че \"по-дълго отлагане на Brexit трябва да е съпроводено с ново събитие, нов политически процес\". \"Не искаме след отлагането да се окажем в същото положение, в което сме сега\", каза Барние. ", "date": "2019.03.20", "title": "Тереза Мей официално ще поиска отлагане на Brexit"}
{"url": "http://epicenter.bg/article/Tsvetan-Tsvetanov--Nyama-nikakva-dogovorka-za-apartamenta-mi/178086/2/0", "text": "Това каза председателят на ПГ на ГЕРБ Цветан Цветанов пред журналисти, предаде репортер на Агенция \"Фокус\".   Цветанов заяви, че вчера се е обяснявал за апартаментите си и днес няма да го повтаря. „Двата апартамента, които съм прехвърлил и съм направил замяна за този, който съм купил, са в същия район. От гледна точка на местоположение, предишните два са на много по-хубаво място“, посочи Цветанов. По думите му има замяна и разликата е от около 39 или 40 кв. метра и той е доплатил за жилището си 100 хил. лв.   „Направил съм го по банков път съгласно българското законодателство. Попълнил съм съответните декларации“, уточни Цветанов.   На въпрос дали негов бивш служител е купувач на двата заменени апартамента, Цветанов обясни, че този човек не е служител в ГЕРБ. Той посочи, че не може да коментира действия на други лица, които са правили сделка „Аз мога да говоря за моята сделка, която е правена по българското законодателство“, поясни Цветанов. „Няма нищо, което да е незаконно. Няма никаква договорка с когото и да било“, каза още Цветанов.   ", "date": "2019.03.20", "title": "Цветан Цветанов: Няма никаква договорка за апартамента ми! Изряден гражданин съм!"}
{"url": "http://epicenter.bg/article/Ivaylo-Kalfin--Spravedliviyat-nachin-ne-e-da-se-uvelichava-minimalnata-pensiya--a-da-se-preizchislyat/178089/2/0", "text": "Справедливият начин не е да се увеличава минималната пенсия, а да се преизчислят всички пенсии. Това каза Ивайло Калфин от Националното ръководство на АБВ на пресконференцията в централата на партията, предаде репортер на Агенция „Фокус“.   „Бяха направени четири промени в пенсионната реформа. Две от тях вече отпаднаха. Едната отмени Kонституционния съд – забраната държавни служители да продължат да работят. От другата правителството само се отказа след срещата вчера с Бойко Борисов - да отнемат възможността 1997 до 2000 година да се признават вноските при изчисляване на осигурителния стаж”, обясни той. „Остават още две, които продължават да ощетяват пенсионерите. Това са промени, направени в края на миналата година. Едната е връщането на тавана за пенсиите – той трябваше да отпадне за новите пенсионери. Втората е застопоряването на коефициента на година стаж на 1,2“, допълни Калфин.   „Това, което приехме през 2015 година предполагаше всяка година стаж постепенно да се увеличава този коефициент, докато се стигне до 1,5. Това се прави, за да може пенсията да гарантира някъде около 60 – 70 % от дохода на човек, когато се пенсионира. Това е така нареченият заместващ доход. Между последната заплата, която се взима и пенсията, за да се получи това нещо, този коефициент трябва да се увеличава. Със спирането му на 1,2 се гарантира, че всички пенсионери сега и следващите, на които им предстои да се пенсионират, ще вземат максимално 40 % от дохода си като пенсия. Това силно намалява мотивацията на хората да участват в пенсионната система“, обясни още Ивайло Калфин.   „Пипането през две или три години на тази система ощетява хората. Както се случва тази година. 2015 година с промените, които ние направихме на практика запушихме много дупки, от които изтичаше пенсионната система“, коментира той. „Оттогава досега няма хора с намалени пенсии. Напротив, пенсиите се увеличават. Минималните пенсии се увеличиха, а в същото време държавата „пести“ 700 милиона лева годишно субсидия, която даваше на НОИ. За пенсии 2015 година са били похарчени 8 милиарда лева, от тях четири милиарда и половина са били субсидия от държавния бюджет. Другите идват от осигурителните вноски. 2019 година 9 милиарда и половина са парите за пенсии, а субсидията от държавния бюджет намалява с 700 милиона“, каза Калфин.   „Вместо 4 милиарда и половина става 3 милиарда и 800 хиляди. Това означава, че държавата 2019 година внася в пенсионната система субсидия, която е с 700 милиона лева по-малко. Това е на годишна база“, изтъкна Ивайло Калфин.   „Откъде идва това нещо? Както виждаме не от намалените пенсии на хората, защото никоя пенсия не беше намалена. А от спирането на изтичане на средства за пенсии по различни канали, това беше постижението на нашата реформа“, коментира той. „Тези пари, когато правихме реформата, не бяха замислени да си ги спести държавата. Те трябваше да останат в пенсионната система и да дадат възможност да се направи нещо, което е правено последно през 2008 година, преизчисляване на всички пенсии. В момента над 50% от българските граждани получават една и съща пенсия – 200 лв. Получаването и увеличаването само на минималната пенсия на практика размива границата между хората, които са се осигурявали и работили и тези, които не са го правили. Справедливият начин не е да се увеличава минималната пенсия, а да се преизчислят всички пенсии“, заяви Ивайло Калфин.    ", "date": "2019.03.20", "title": "Ивайло Калфин: Справедливият начин не е да се увеличава минималната пенсия, а да се преизчислят"}
{"url": "http://epicenter.bg/article/Radan-Kanev--Tryabva-da-uvazhim-i-priemem-izbora-na-SDS-/178091/2/48", "text": "Вчера казах, че СДС е пред решителен избор, който трябва да направи сам, и който трябва да уважим и приемем.  Направиха го, и може би беше крайно време. СДС осигури политическо бъдеще на част от апарата си, на цената на трайна политическа зависимост и постепенно претопяване в ГЕРБ. Подобни случаи са много и в нашата, и в европейската практика. Това е обичайна форма на партийна консолидация чрез поглъщане. Няма драма. А анализът на причините е следизборна тема.  Въпросът за политическото структуриране на центъра и дясното, което е опозиция на ГЕРБ, в т.ч. десетки седесарски структури в страната, е съвършено отделен. Той не се влияе от коалициите на ГЕРБ.  А мен ме интересува единствено представителството на над 300 000 българи с дясно-консервативни, десноцентристки, умерени и дясно-либерални възгледи, които категорично отказват да подкрепят ГЕРБ и Борисов, вече десета година на неговата доминация.  И поне двойно повече отвъд доминацията му.  ", "date": "2019.03.20", "title": "Радан Кънев: Трябва да уважим и приемем избора на СДС "}
{"url": "http://epicenter.bg/article/Astronomicheskata-prolet-nastapva-u-nas-v-23-chasa-i-58-minuti/178035/2/0", "text": "Астрономическата пролет настъпва днес у нас в 23 часа и 58 минути, съобщиха от Националния институт по метеорология и хидрология.  Пролетта е един от четирите сезона в умерения пояс, заедно с лятото, есента и зимата. Астрономически тя започва с пролетното равноденствие, което е около 21 март в Северното полукълбо и около 23 септември - в Южното полукълбо. Пролетта завършва с лятното слънцестоене - около 21 юни в Северното полукълбо, както и около 21 декември - в Южното полукълбо.  Пролетните месеци в Северното полукълбо са март, април и май, а в Южното - септември, октомври и ноември.  През пролетта дните започват да стават по-дълги от нощта, температурите се повишават, а природата се връща към активен живот. ", "date": "2019.03.20", "title": "Астрономическата пролет настъпва у нас в 23 часа и 58 минути"}
{"url": "http://epicenter.bg/article/GERB-i-SDS-shte-obsadyat-obshto-yavyavane-na-evroizborite/178037/2/0", "text": "ГЕРБ и СДС ще се срещнат, за да обсъдят евентуално общо явяване на предстоящите европейски избори. Срещата ще се проведе от 8.00 часа в централата на ГЕРБ. В разговорите ще участва и лидерът на ГЕРБ Бойко Борисов.   Дали лидерът на сините Румен Христов ще поиска СДС да е част от името на коалицията с ГЕРБ, както настояваше пред Демократична България, и за кое място в листата ще се бори, ще стане ясно на срещата днес.   Най-желаният кандидат на сините за евродепутат в листата на ГЕРБ е първият ни главен преговарящ с ЕС Владимир Кисьов, неговото име вече е известно на предизборния щаб на ГЕРБ, показа проверка на OFFNews сред членове на щаба. Кисьов обаче още не е дал съгласие да бъде номиниран. Номинациите в СДС ще се правят официално до края на месеца.    Според предварителната информация Кисьов ще бъде заедно с Христов на срещата с Борисов и Цветанов. Той се познава с двамата още от 2009 г. , когато бе председател на Столичния общински съвет, а настоящият премиер - кмет на София   Държавният глава Румен Радев насрочи евроизборите за 26 май.  Зам.-председателят на ГЕРБ Цветан Цветанов съобщи, че партията ще обяви официално листата си с евродепутати на 31 март. На 15 март Националният съвет на СДС реши партията да продължи преговорите си за сключване на коалиционно споразумение с „Демократична България“. От СДС поставиха редица теми, които да присъстват в бъдещата обща позиция.  От партията настояха в наименованието на коалицията да се съдържа абревиатурата СДС. Националният съвет обаче даде мандат за преговори за евроизборите и с други партии от ЕНП. След като стана ясно, че СДС ще води разговори и с ГЕРБ, от „Демократична България“ обявиха, че партньорството им се обезсмисля. „Настоящото ръководство на СДС очевидно избра страната на властта и на „модела Борисов“, заявиха от партията.  ", "date": "2019.03.20", "title": "ГЕРБ и СДС ще обсъдят общо явяване на евроизборите"}
{"url": "http://epicenter.bg/article/Rumen-Petkov--BSP-zashlevi-ne-prosto-Sergey-Stanishev--a-predsedatelya-na-PES/178043/2/0", "text": "  „След като ние и още 7 партии обявихме идеята за свикване на референдум, другото мълчание е несериозно. Да загърбиш идеята за мира, за разоръжаването е трудно обяснимо“, заяви той.   Коментарът му бе по повод липсата на реакция от страна на БСП на партийната инициатива за предизвикване на референдум за неразпространение на ядреното оръжие.   Председателят на АБВ заяви още, че е нападките на лидера на БСП Корнелия Нинова към Ивайло Калфин \"са лъжа\" и каза, че когато той е бил социален министър най-много хора са получили увеличение на пенсиите.   Петков каза, че АБВ няма да приеме в листата си отпаднали кандидати за европейските избори на БСП и че партията има много номинации за вота. Според него Елена Йончева е постъпила некоректно със Сергей Станишев, приемайки да бъде водач на листата на БСП. „Ръководството на БСП зашлеви не просто Сергей Станишев,  а председателя на ПЕС“, каза Румен Петков.", "date": "2019.03.20", "title": "Румен Петков: БСП зашлеви не просто Сергей Станишев, а председателя на ПЕС"}
{"url": "http://epicenter.bg/article/Ivaylo-Kalfin--Promenite-v-pensionnata-sistema-sa-vredni--Horata-shte-poluchavat-po-malko-pari-/178044/2/0", "text": "  Това каза в сутрешния блок на БТВ бившият социален министър в кабинета \"Борисов 2\" Ивайло Калфин.    \"В промените от края на 2018 година не виждам никаква ясна икономическа логика. Хората са ощетени и с връщането на тавана на пенсиите. Замразяването на пенсионния коефициент също е огромен проблем. За съжаление проблемите не са решени и хората ще получавт по-ниски пенсии. Мога да споря с Томислав Дончев и да му докажа това\", каза още Калфин.   Той коментира и последните скандали в БСП свързани с избора на водач на листата за евроизборите. \"Не хубаво да се говори за проблемите в чуждата къща, но мен ме е срам от това, което става в БСП. Откакто Корнелия Нинова застана начело на БСП виждаме какво се случва. Много хора от партията бяха изгонени, включително и депутати. Това може да е разчистване на сметки, защото Нинова не иска никой да я засенчва\", обяви Ивайло Калфин.", "date": "2019.03.20", "title": "Ивайло Калфин: Промените в пенсионната система са вредни! Хората ще получават по-малко пари!"}
{"url": "http://epicenter.bg/article/Dnes-praznuvat-nay-svetlite-imena/178048/2/0", "text": "На 20 март православната църква почита паметта на Св. мъченица Фотина.  Св. Фотина е същата онази самарянка, която според Евангелието говорила с Христа при Иакововия извор. По онова време самаряните живеели на север от Иудея в палестинската ивица от Средиземно море до река Йордан. Самаряните не са израилтяни, а смес между асирийски преселници и завареното от тях немногочислено израилско население. Те признавали само Моисеевото петокнижие, без останалата част от Стария Завет. Но тъй като асирийците били идолопоклонници, то и самаряните твърде много извращавали вярата. Затова била и голяма враждата им с иудеите, които се стараели ревностно да пазят чистотата на своята вяра.  Имен ден празнуват: Светла, Светлозара, Светлозар.  Светла е славянско име, което означава светла.  С - желание за силна позиция и финансова сигурност, здрав разум, раздразнителност, склонност към командване, понякога капризност.  В- лекота в комуникацията, възможност за бързо установяване на контакт, реално възприемане на реалността, единство с природата, творческа личност.  Е - желание за себеизразяване, необходимост за взаимен обмен на идеи, тенденция да посредничи в конфликтни ситуации, прозрение, интуитивно разбиране на тайните на света, понякога – прекалена приказливост.  Т - творческа личност, чувствителен характер, интуиция, стремеж към непрекъснато търсене на истината, символът на кръста напомня за преходността на живота и затова не отлагат нещата, които могат да се свършат сега.  Л - рафинирано разбиране за красота, изключителни художествени и артистични способности, желание да се споделят знанията и чувствата с партньора, предупреждение за недопустимостта на бързо пропилян живот и необходимост да се намери истинската цел в живота.  А - символ на началото, силата и желанието да започнеш нещо и да го осъществиш, желание за духовен и физически комфорт.   Източник: Новини.бг", "date": "2019.03.20", "title": "Църквата почита паметта на Св. мъченица Фотина, празнуват най-светлите имена"}
{"url": "http://epicenter.bg/article/Dvama-sotsdeputati-v-NS-vapreki-boykota--Stoynev-posreshtnat-s-aplauzi-/178049/2/48", "text": "Двама социалисти се появиха в пленарната зала въпреки бойкота, предаде Канал 3. С аплаузи беше посрещнат от останалите депутати Драгомир Стойнев, който, в качеството си на заместник-председател на ПГ на левицата дойде, за да представи кандидатурата на БСП за ръководството на ЦИК. На появата му се зарадваха и от ДПС, и от ГЕРБ. Йордан Цонев и Цветан Цветанов дори се ръкуваха със социалиста.  Силвия Дюкенджиева е номинацията на червените за зам.-председател, която трябва да бъде гласувана заедно с останалите номинирани за квотата на парламента малко по-късно.  Успоредно със Стойнев още един от лявата група се появи в пленарната зала - на трибуната се закле новият депутат от \"БСП за България\" Георги Вергиев от Пазарджишкия избирателен район. Той влиза на мястото на Славчо Велков, който напусна НС по здравословни причини, но остана съветник на Корнелия Нинова.  Проблем с кворума нямаше, \"Воля\" бяха на линия, а депутатите започнаха работния ден с декларации по повод членството на България в НАТО.  10 години България няма посока, установи Йордан Цонев от ДПС, след като Владимир Тошев от ГЕРБ изтъкна ползите за страната ни от присъединяването към военния съюз. Цонев посочи, че времето е потвърдило прогнозата на почетния председател на ДПС Ахмед Доган, че пътят на България към Европа минава през Босфора.  Лидерът на \"Воля\" пък веднага скочи на импровизация и без изненади разсмя залата.  Нашият почетен и реален председател Веселин Марешки отдавна ви говори, че родолюбието е това, което ще спаси България, заговори за себе си в трето лице аптекарският и петролен бос, а залата много не разбра това реплика към ДПС ли беше.  ", "date": "2019.03.20", "title": "Двама соцдепутати в НС въпреки бойкота, Стойнев посрещнат с аплаузи "}
{"url": "http://epicenter.bg/article/Yordan-Tsonev-v-deklaratsiya-ot-imeto-na-DPS--Balgariya-ot-10-godini-nyama-posoka-/178053/2/0", "text": "Нашият призив към всички политически сили е да седнем на масата и да започнем да говорим отново за приоритетите на България, както го направихме през 90-те години и заради което успяхме да постигнем най-важните неща, които България постигна в прехода - членството в НАТО и в ЕС. Това заяви в декларация от името на ДПС зам.-председателят на групата Йордан Цонев по повод 15-годишнината от членството на България в НАТО.  Преди 15 години една стратегическа цел на България стана факт, след като всички политически сили обединиха усилията си и поставиха това като основен приоритет за изпълнение пред страната независимо от това кой управлява, посочи Цонев. Той припомни, че първата страна, която е подкрепила България за член на НАТО, е била Турция. Думите на Ахмед Доган, че \"пътят на България към Европа минава през Босфора\", се сбъднаха, посочи той.  Днешното време е същото както през 90-те години, страната е изправена пред необходимост да бъдат очертани нови стратегически цели, нови приоритети, зад които да застанат всички политически сили - и тези в парламента, и онези извън парламента, отбеляза Цонев. От две години ДПС говори едно и също - България от 10 години няма посока, няма приоритети, зад които да са застанали всички политически сили, България се лута между европейското си настояще и националистическото си бъдеще, каза той. Тази история с НАТО и ЕС е красноречива, че България постига целите си само, когато абсолютно всички застават зад тях, отбеляза Цонев. ", "date": "2019.03.20", "title": "Йордан Цонев в декларация на ДПС: България от 10 години няма посока!"}
{"url": "http://epicenter.bg/article/Borisov-svika-zasedanie-na-Saveta-po-sigurnostta/178054/2/0", "text": "Премиерът Бойко Борисов свика заседание на Съвета по сигурността, съобщи БТА. За това съобщи самият той в началото на днешното заседание на правителството. Не се съобщава каква е темата на сбирката.    ", "date": "2019.03.20", "title": "Борисов свика заседание на Съвета по сигурността"}
{"url": "http://epicenter.bg/article/GERB--Dogovorat-s-NATO-e-golyama-pobeda-na-balgarskite-demokratichni-sili/178055/2/0", "text": "ГЕРБ отбеляза с декларация 15-годишнината на членството на България в НАТО и призова политическите сили да бъдат конструктивни и отговорни по въпросите на националната сигурност, защитата на страната и нейното бъдеще и заедно да намерят добрите решения за България.  Декларацията беше прочетена от трибуната на Народното събрание от Владимир Тошев, заместник-председател на парламентарната комисия по отбрана.  На 18 март се навършиха 15 години от приемането на закона за ратифициране на Северноатлантическия договор, посочи Тошев. Той отбеляза, че три правителства и два парламента целенасочено са поддържали и развивали едно национално усилие, предназначено да промени международния статут на България, да гарантира нейното бъдеще, да я превърне в част от защитната система на модерния свят.  \"Ратификацията на Северноатлантическия договор е голяма победа на българските демократични сили, тя осъществи една мечта на младото ни гражданско общество, всеки трябваше да извърви своя път към НАТО и ние го направихме\", коментира Владимир Тошев. Това е знаменателен ден за България, в който правим най-голямата крачка за откъсване към миналото и отваряме нова страница в нашата история, посочи той. Тошев отбеляза, че присъединяването на България към НАТО означава преди всичко колективна сигурност, стабилност и просперитет.  Депутатът от ГЕРБ посочи, че съвременните заплахи, включително по линия на хибридната война, изискват нови подходи в политиката на НАТО. Сътрудничеството между НАТО и ЕС трябва да се задълбочи, добави той.  \"Вече 15 години доказваме пред нашите партньори от НАТО, че сме достоен, предвидим съюзник и че споделяме демократичните ценности на Алианса\", заяви Владимир Тошев. Той отбеляза, че миналата година е актуализирана стратегията за националната си сигурност, като са включени нови политики, сред които по киберсигурност и управление на кризи. Имаме национален план за постигане на бюджет за отбрана от 2 процента от БВП, посочи той. Гласувахме в Народното събрание трите големи модернизационни проекти на армията, като народни представители направихме това, което беше необходимо, каза Владимир Тошев. Трябва да работим за консенсус в дългосрочна перспектива, бе категоричен депутатът от ГЕРБ.", "date": "2019.03.20", "title": "ГЕРБ: Договорът с НАТО е голяма победа на българските демократични сили"}
{"url": "http://epicenter.bg/article/Tsvetanov--Shte-podkrepim-kandidata-na-BSP-za-zam-predsedatel-na-TsIK--ne-go-priemayte-kato-zadkulisie/178057/2/48", "text": "Ще подкрепим предложението на БСП за заместник-председател на ЦИК, но не го приемайте като задкулисие между партиите ни - знаем кой прави сделките. Това каза председателят на ПГ на ГЕРБ Цветан Цветанов по време на дебата по избора на ръководство на ЦИК, предаде Агенция „Фокус“.  „Искам да благодаря за всичко, направено от парламентарните групи, за да могат да участват активно в избора, и за предложенията, които бяха направени за ЦИК“, посочи той.  „Искам да благодаря за всичко, което направи досегашната ЦИК. Когато приключва един мандат, винаги са повече упреците, отколкото това да се каже едно голямо благодаря“, каза Цветанов и допълни, че тази комисия е работила под постоянен натиск от много политически формации.  „Тя беше избрана 2014 г. от тогавашното мнозинство, ръководено от БСП. Досегашната ЦИК беше избрана на принципа на професионализъм, за да може да взима решения, които да са достатъчно добре аргументирани“, коментира той.  „През цялото време сме се отнасяли с уважение и сме признавали всеки един избор, който е отчетен като окончателно приключен. Ние никога не сме подлагали на съмнение евентуалните възможности за фалшификация“, заяви председателят на ПГ на ГЕРБ.  „Ще подкрепим това ваше предложение. Искам категорично да заявя, че това не трябва да се води като съглашателство и задкулисни разговори между БСП и ГЕРБ. Не трябва в никакъв случай да се говори за сделка, защото знаем, кои най-добре правят сделките и опита за фалшифициране на изборите“, заяви Цветан Цветанов.  Предложението на \"БСП за България\" за заместник-председател на ЦИК е Силвия Дюкенджиева. За да го направи, в пленарна зала, въпреки бойкота, дойде заместник-председателят на ПГ на БСП Драгомир Стойнев.  ", "date": "2019.03.20", "title": "Цветанов: Ще подкрепим кандидата на БСП за зам.-председател на ЦИК, не го приемайте като задкулисие"}
{"url": "http://epicenter.bg/article/Stoynev--Smyanata-na-modela-zapochva-sas-smyana-na-TsIK--na-polititsite-v-plenarna-zala-i-na-kmetovete/178058/2/0", "text": " Смяната на модела започва със смяна на ЦИК, на политиците в тази зала и на кметовете на местните избори. Това каза заместник-председателят на ПГ на „БСП за България“ Драгомир Стойнев по време на дебата по избора на ръководство на ЦИК, предаде репортер на Агенция „Фокус“ .   Той подчерта, че изборът на нов състав на ЦИК е крачка към конкретната политическа цел на БСП – смяна на модела.   „Много бързо забравихме как управляващата коалиция не желаеше да се спазва закона. Бяхме свидетели на едно политическо гънене от сутрин до вечер по телевизиите, когато едни и същи хора обясняваха, че няма нужда да се променя ЦИК, на следващия ден твърдяха точно обратното. Считаме това за непрофесионално, аморално. Такъв е хаосът, в който живеем“, заяви Стойнев.   Той обяви, че БСП няма как да е на всяка цена в парламента при подобен дневен ред, в който се изслушват министри всяка седмица.   „Странно е, когато българският парламент и българските народни представители нямат достатъчно законопроекти“, коментира Стойнев. Той обърна внимание, че Законът за публичните финанси е трябвало да бъде гледан преди бюджета.   ", "date": "2019.03.20", "title": "Стойнев: Смяната на модела започва със смяна на ЦИК, на политиците в пленарна зала и на кметовете!"}
{"url": "http://epicenter.bg/article/-quot-Sova-Haris--GERB-vodi-s-3--pred-BSP--Upravlyavashtite-s-23--opozitsiyata---s-19-4-/178060/2/0", "text": "  Основната интрига в предстоящите избори за Европейски парламент се състои във въпроса за победителя. Поради това изборите могат да се характеризират като двубой на върха. Изходът от тях все още е отворен. С наближаването на датата на вота обстановката се подгрява и двете водещи политически сили привличат все по-голяма подкрепа. Конфронтацията между тях усилва този ефект.     Проучването обхваща периода на напускането на парламента от депутатите на социалистите и съпътстващата този акт остра полемика. Мобилизацията сред привържениците и на двата лагера е на високо ниво, но по-голямата атмосфера над електоралното ядро на ГЕРБ води до по-голямо увеличение.   Поне засега протестният вот спрямо управляващите се ограничава в рамките на привържениците на опозицията.  Ако се доверим на преценката, че в изборите ще вземат участие тези, които сега заявяват, че със сигурност ще гласуват, то    И в този случай обаче съотношението между водещите политически сили се запазва:     Периодът на провеждане на изследването на терен   Политизацията на общественото мнение води и до повишаване на декларираната подкрепа и на останалите политически сили.   Партиите от коалицията на Обединените патриоти този път по отделно биха получили:   За последните два месеца отбелязваме по-голям ръст за воеводите, които започнаха предизборната си кампания, центрирана върху фигурата на досегашния си евродепутат Ангел Джамбазки.   Очевидно варненският бизнесмен продължава да контролира избирателната ниша, чрез която успя да преодолее бариерата и за българския парламент.  Приблизително в този размер е и ядрото на подкрепящите \"Демократична България\".  и  представляват интерес за евентуално коалиционно партньорство.  Високата предизборна бариера на тези избори представлява сериозен проблем за всички политически партии у нас, с изключение на трите системни ГЕРБ, БСП и ДПС. Ако в предизборния период не се конструират нови коалиции, възможно е в Европейския парламент да влязат само кандидатите на основните 3 субекта. . Последният мандат се очертава в закръгленията на резултата между тях или във възможността някой от останалите субекти да прескочи бариерата. Лансираната идея за коалиция формат тип ЕНП също може да даде допълнителен бонус за управляващите.", "date": "2019.03.20", "title": "\"Сова Харис: ГЕРБ води пред БСП с 23% на 19,4%"}
{"url": "http://epicenter.bg/article/Karadaya--Predlozhenite-za-rakovodstvo-na-TsIK-sa-po-krasivata-i-po-otgovornata-chast-na-chovechestvoto/178061/2/0", "text": "Предложените членове за ръководство на новата ЦИК са по-красивата, по-хубавата и по-отговорната част на човечеството. Това каза председателят на ДПС Мустафа Карадайъ по време на дебата по избора на ръководство на ЦИК, предаде Агенция „Фокус“.  „Надявам се новото ръководство на ЦИК да допринесе за стриктното прилагане на закона\", заяви Карадайъ. Според него всеки един от предложените е с доказан професионален опит.  „Ние от ДПС считаме, че с това можете да допринесете за стриктното спазване на закона\", обясни лидерът на ДПС.  „Колеги народни представители, дали е случайно или не, предложените членове за ръководство на новата ЦИК са по-красивата, по-хубавата и по-отговорната част на човечеството\", коментира Карадайъ и отчете, че всичките са дами.  ", "date": "2019.03.20", "title": "Карадайъ: Предложените за ръководство на ЦИК са по-красивата и по-отговорната част на човечеството"}
{"url": "http://epicenter.bg/article/Stefka-Stoeva-e-shef-na-TsIK--zamestnitsi---Silva-Dyukendzhieva--dots--Tanya-Yosifova-i-Kristina-Stefanova/178062/2/0", "text": "Парламентът избра ръководство на Централната избирателна комисия (ЦИК), предаде Агенция „Фокус“. За председател бе избрана Стефка Стоева. „За“ кандидатурата ѝ гласуваха единодушно 141 народни представители. Стоева бе предложението на ПГ на ГЕРБ за ръководство на ЦИК. За заместник-председатели на Комисията бяха утвърдени Силва Дюкенджиева, доц. Таня Йосифова и Кристина Цанкова-Стефанова.  , а кандидатурата на . За секретар бе избрана    Кандидатурите бяха гласувани поотделно чрез компютъризираната система на Народното събрание, като всеки кандидат получи повече от половината от гласовете на присъстващите народни представители.  Общо 20 са предложенията за състав на комисията, но по закон парламентът има право да избере само ръководството на ЦИК.   назначават от президента въз основа на предложение на парламентарно представените партии и коалиции, както и на партиите и коалициите, които имат избрани евродепутати, но не са в парламента.  ", "date": "2019.03.20", "title": "Стефка Стоева е шеф на ЦИК, заместници - Силва Дюкенджиева, доц. Таня Йосифова и Кристина Стефанова"}
{"url": "http://epicenter.bg/article/Ofitsialno--Po-40-leva-velikdenski-dobavki-za-pensionerite/178064/2/0", "text": "1 322 300 пенсионери ще получат по 40 лв. великденски добавки към пенсиите си към април. Това решение взе правителството, съобщи социалният министър Бисер Петков.   Великденски бонуси ще получат хората, които получават пенсии до 348 лв., колкото е линията на бедност, поясни Петков.   За целта правителството отпусна над 52 млн. лв.   Парите ще бъдат от бюджета на Държавното обществено осигуряване за 2019 г. „Критерият, който се прие за определяне на пенсионерите, които ще имат право да получат тези добавки е традиционният- линията на бедност. Всички пенсионери, на които за месец април сборът от пенсиите им, заедно с добавките, е до 348 лв. ще получат добавка от 40 лв.“, обясни министърът, като посочи, че по разчети на НОИ това са 1 322 300 пенсионери, които заедно с пенсиите за месец април ще получат и тази добавка. „Днешното решение дава възможност на НОИ да подготви технологично и да изплати тези добавки, преди започването на Великденските празници“, коментира социалният министър. Той припомни, че в последните месеци Министерски съвет е подсигурил допълнителна подкрепа на пенсионерите в размер на 100 млн. лв. под формата на коледни и келикденски добавки. „С това свое решене Министерски съвет осигури допълнителна подкрепа на пенсионерите, които получават по-ниски пенсии. Границата е 348 лв. тази година“, уточни Бисер Петков.    ", "date": "2019.03.20", "title": "Официално! По 40 лева великденски добавки за пенсионерите"}
{"url": "http://epicenter.bg/article/Borisov-svika-saveta-po-sigurnostta--obsadiha-teroristichnite-aktove-v-Nova-Zelandiya-/178065/2/0", "text": "Министър-председателят Бойко Борисов свика Съвета по сигурността към Министерския съвет. На извънредното заседание беше обсъдена ситуацията след терористичните актове на територията на Нова Зеландия и Холандия. Това съобщиха от правителствената информационна служба.  Направен бе изводът, че осъществената терористична атака в Нова Зеландия е индивидуален акт. Не са налице данни за контакти с български граждани на задържания за атаката, който е бил в България в края на миналата година.  По случая се работи съвместно със съюзнически и партньорски служби в други страни и с международни организации. МВР и службите за сигурност на страната извършват действия за проверка, разширяване и конкретизиране на постъпилите данни.  Съветът по сигурността разгледа също темата за осъществяваните в Източното Средиземноморие енергийни проекти с оглед на националните интереси на България в тази сфера.  Изразено бе становището, че намирането на решение на някои различия или противоречия между ангажираните страни е в полза за регионалната стабилност и енергийната сигурност на европейските страни.  ", "date": "2019.03.20", "title": "Борисов свика съвета по сигурността, обсъдиха терористичните актове в Нова Зеландия (ВИДЕО)"}
{"url": "http://epicenter.bg/article/Yoncheva-dava-na-Konstitutsionniya-sad-Zakona-za-zashtita-na-lichnite-danni/178009/2/0", "text": "Водачът на листата на БСП за европейските избори и говорител на ПГ на \"БСП за България\" Елена Йончева и представители на ръководството на партията и парламентарната група ще внесат жалба в Конституционния съд във връзка с промените в Закона за защита на личните данни, които ограничават правото на свобода на словото, в 11.00 часа на 20 март 2019 г. Това съобщиха от пресцентъра на БСП.   Президентът Румен Радев върна промените в Закона за личните данни за ново обсъждане в парламента на 4 февруари. Той оспори приетите 10 критерия, по които журналисти, научни работници и писатели следва да доказват, че са използвали правомерно лични данни. Според него това създава ненужна свръхрегулация и представлява ограничение на свободата на изразяване и информация.   На 20 февруари президентското вето бе отхвърлено от мнозинството.  ", "date": "2019.03.20", "title": "Йончева дава на Конституционния съд Закона за защита на личните данни"}
{"url": "http://epicenter.bg/article/Dimo-Gyaurov-za-intsidenta-s-lyutiviya-sprey--Tova-e-proyava-na-nepodgotvenost-na-politsaite/178040/2/0", "text": "Бившият шеф на Националната разузнавателна служба Димо Гяуров определи като проява на абсолютна неподготвеност от страна на полицаите инцидента с лютивия спрей, при който служители на реда пострадаха от ефектите на сълзотворното вещество.  „Случва се всеки да се издъни, но когато се издъниш, трябва да си признаеш, а не да се опитваш да замазваш и да ставаш още по-смешен”, посочи Гяуров в предаването „Тази сутрин” по БТВ.  Поведението на полицията изглеждаше неадекватно, категоричен беше той.  Гяуров коментира и ареста във Франция, за който първоначално беше съобщено, че е на джихадист, заподозрян, че е планирал атаки в България, а впоследствие се оказа, че има грешка в името.  „Като че ли френските служби се поиздъниха малко, пропускайки тази информация да изтече”, отбеляза бившият шеф на разузнаването.  Според него са възможни са няколко варианта. „Лицето да е френски или друг гражданин и връзката му с България да е била продиктувана от съответната информация на службите, че той би могъл да премине, но това не значи все още атентат. От друга страна, възможно е лицето да е български гражданин. Тогава най-вероятно неговото име е подадено от нашите служби. Но и в двата случая ми се струва, че няма никакво основание за притеснение”, обобщи той.  „Ако в България тези хора разчитат на съдействие от страна на български граждани, това би могло да породи заплаха и опасения. Най-често обаче те просто преминават”, допълни той.  „Стрелецът от Нова Зеландия е бил концентриран около територията на бившата Османска империя и трябва да се изясни със 100-процентова сигурност, че у нас няма структури и лица, които да са му заостряли интереса и да са го дорадикализирали”, каза още в разговора Димо Гяуров.  „Първоначалният му интерес към Турция, ако тя е в основата към омразата към исляма, произтича от множеството австралийски жертви, дадени през Първата световна война в битката при Чанаккале”, смята той.  Според него нашите и всички останали служби в целия регион, в който е пребивавал, са длъжни да изяснят контактите му и да се проследи цялата му интернет и телефонна кореспонденция от последните години. ", "date": "2019.03.20", "title": "Димо Гяуров за инцидента с лютивия спрей: Това е проява на неподготвеност на полицаите"}
{"url": "http://epicenter.bg/article/Tsvetanov-zashtiti-Stanishev--BSP-ne-tsenyat-liderstvoto--koeto-ima-stranata-ni-v-PES-/178066/2/0", "text": "Зам.-председателят на ГЕРБ Цветан Цветанов защити Сергей Станишев, като заяви от трибуната на парламента, че \"БСП не ценят лидерството, което има страната ни в ПЕС\".   В дебатите, свързани с избора на нов състав на ЦИК, Цветанов призова социалистите да престанат да говорят за фалшификация на изборите, \"защото в неделя фалшифицирахте вашите вътрешни избори\".    „Видяхме БСП в неделя и какъв беше отзвукът от партийните им организации за вътрешнопартийния избор. Моля ви, не ни занимавайте с вашите противоречия. Призовавам БСП да не вменява на състава на ЦИК да говори неща, които няма да кореспондират с процедурите. При предложенията на БСП за състав на ЦИК не се показа желание за приемственост. Не може да отсъствате от пленарна зала. Дайте шанс на вашите депутати да защитават тезите си. Спрете да говорите за предстоящо фалшифициране на изборите. Това е стилът на избори във вашия вътрешнопартиен формат. При нас номинациите за листата за евроизборите са ясни и остава само да ги одобрим\", каза от парламентарната трибуна Цветан Цветанов.  „ГЕРБ ще участва в тези избори, както е участвала винаги досега. Ние сме партията, която работи само и единствено водени от обществения интерес. БСП не ценят лидерството, което има страната ни в ПЕС. Моля ви, недейте да ни занимавате на предстоящите избори с вашите вътрешнополитически противоречия и проблеми, които имате“, призова още Цветанов.  „Основната защита на БСП беше да има машинно гласуване и списък на гласуването - за вътрешнополитическия избор в неделя приложиха ли ги? Оценката за фалшифициране на вътрешнопартийния вот е на политическите лица на БСП. Мога само да ви кажа, че за мен е важно да има и приемственост. Ако погледнем всички номинации, които бяха направени, ще видите, че БСП заради вътрешните противоречия, предложи само един от шестте кандидати за ЦИК. ГЕРБ от седем като квота повтаряме мандата на четирима“, каза още Цветан Цветанов, цитиран от Новини.бг.  ", "date": "2019.03.20", "title": "Цветанов защити Станишев: БСП не ценят лидерството, което има страната ни в ПЕС!"}
{"url": "http://epicenter.bg/article/Elena-Yoncheva--Shte-bade-li-razsledvana-sdelkata-za-luksozniya-apartament-na-Tsvetan-Tsvetanov-/178068/2/48", "text": "Това каза говорителят на ПГ на „БСП за България“ Елена Йончева пред журналисти, предаде Агенция \"Фокус\".   Заедно с представители на ръководството на партията и парламентарната група   “Свободата на медиите в България е на дъното на всички европейски класации, но въпреки всичко българската журналистика остава основният гарант за свободата, за демокрацията в България и ако не беше българската журналистика ние нямаше днес да разберем за това как един български политик - г-н Цветан Цветанов купува луксозен апартамент на скандално ниски цени”, заяви Йончева.   По думите ѝ според доклада на ЕК две трети от скандални сделки на видни политици в България не се разследват от българските органи. „Бихме искали да разберем дали сделката на г-н Цветанов ще бъде разследвана\", заяви Елена Йончева.    „Припомняме, че Цветан Цветанов стана известен като политикът с шестте апартамента. Необяснимото богатство бе оправдано с пенсията на тъщата и тъста. Случайно или не тогавашният шеф на НАП, който води проверката стана депутат от ГЕРБ“, посочи той.  „Благодарение на вас, на журналистите, днес разбираме, че Цветан Цветанов е собственик на луксозен апартамент в една от най-скъпите сгради в България.   „ , изтъкна депутатът.  Божанков призова НАП, КПКОНПИ и органите да свършат качествено и обективно работата си.   заяви той.  ", "date": "2019.03.20", "title": "Елена Йончева: Ще бъде ли разследвана сделката за луксозния апартамент на Цветан Цветанов?"}
{"url": "http://epicenter.bg/article/45-i-kongres-na-Mezhdunarodnata-federatsiya-na-liberalnata-mladezh-shte-se-provede-v-Sofiya-/178097/2/0", "text": "45-ят конгрес на Международната федерация на либералната младеж (IFLRY) ще се проведе в София от 22 до 24 март. Тази година домакин на конгреса е Младежко ДПС.  Младежкото Движение за права и свободи очаква в София да пристигнат над 100 представители на младежки либерални организации от целия свят.  \"Като най-голямата младежка политическа организация в България и Европа, ние винаги сме участвали активно и сме били движеща сила в дейностите на нашите международни партньори. Вече имаме свои представители на ключови позиции в международни организации и това е не просто признание, а категорична оценка за последователната ни и целенасочена работа\", коментира председателят на Младежко ДПС и евродепутат Илхан Кючюк.  IFLRY е глобална организация на либерални младежки и студентски структури от цял свят. Главната мисия на IFLRY e „Глобализирането на свободата“ чрез:    Корените на IFLRY датират от 20-те години на миналия век, когато се провеждат редица международни срещи между либералните младежки организации. Първоначално организацията е официално учредена в Кеймбридж, Великобритания, през 1947 г. под името Световна федерация на либералната и радикална младеж (СФЛР).   ", "date": "2019.03.20", "title": "45-и конгрес на Международната федерация на либералната младеж ще се проведе в София "}
{"url": "http://epicenter.bg/article/Kmetat-na-Cherven-bryag--Iskat-da-se-otarvat-ot-men-predvaritelno--nyama-da-se-poluchi-/178100/2/0", "text": "Нямам никакви притеснения по повод разследването на Специализираната прокуратура! Това заяви кметът на Община Черен бряг инж. Данаил Вълов днес следобед, след като се върна на работа в общинската администрация. Сутринта той и още петима служители на общината бяха задържани при акция на Специализираната прокуратура. Дадох показания във връзка с разследването на процедурата, свързано с така наречения \"Топъл обяд\", каза Вълов, цитиран от Новини.бг. Нямам притеснения и продължавам обичайната си работа в общината, допълни той.  По думите му единият от отхвърлените по тази процедура за \"Топъл обяд\" кандидати се е жалвал и в общината вече били събрали купища документи по казуса - пред Комисията за защита на конкуренцията и пред Върховния административен съд.  Според Вълов в момента в общината нямало притеснения по повод случая.  Въпреки опита да се отърват от мен предварително, няма да се получи, и ще трябва да ме изтърпят до края на мандата ми, заяви в заключение кметът на община Червен бряг инж. Данаил Вълов.", "date": "2019.03.20", "title": "Кметът на Червен бряг: Искат да се отърват от мен предварително, няма да се получи!"}
{"url": "http://epicenter.bg/article/GERB--Obshtina-Chirpan-e-vav-falit/178103/2/0", "text": "Проблемите в Община Чирпан се задълбочават лавинообразно, а нещата ескалираха до там, че общината от края на февруари е със запорирани сметки, което означава състояние на фактически фалит.   Това каза областният координатор на ПП ГЕРБ - Стара Загора Пламен Йорданов на пресконференция, в която участваха Васил Донев и Николай Петков, общински съветници от Местна коалиция \"Коалиция Чирпан\" и Христо Стефанов, общински председател на ГЕРБ - Чирпан. Кмет на Чирпан е Кичка Петкова, издигната от БСП. \"На две поредни сесии на Общинския съвет бюджетът на общината не се приема. Има много въпроси, на които не са дадени отговори и е факт, че дори по време на дебатите в зала не присъстваха нито кметът, нито заместниците му\", посочи Васил Донев - ръководител на групата на Местна коалиция \"Коалиция Чирпан\" в ОбС, цитиран от БТА и Новини.бг.  \"В настоящия момент град Чирпан и селата от общината се намират в безпрецедентна ситуация, която не се е случвала никога досега, обобщи Пламен Йорданов. И подчерта, че фактите са показателни - нито един успешно реализиран европейски проект, нито един саниран блок, обезлюдяване на региона, липса на инвестиции, опасност от поредица от запори. \"Отговорността за всичко това е на кмета Кичка Петкова и на нейния екип\", категорични бяха от ГЕРБ.  От ГЕРБ и от \"Коалиция Чирпан\" разпространиха до обществеността открито писмо, с което информират съгражданите си за моментното състояние на общината.  ", "date": "2019.03.20", "title": "ГЕРБ: Община Чирпан е във фалит"}
{"url": "http://epicenter.bg/article/Rumen-Hristov--SDS-i-GERB-iskat-osem-mandata-v-Evropeyskiya-parlament/178104/2/0", "text": "СДС и ГЕРБ искат осем мандата в бъдещия Европейски парламент, заяви в предаването \"Плюс - минус\" по Нова телевизия лидерът на сините Румен Христов. Сутринта след среща между Христов и лидера на ГЕРБ Бойко Борисов в централата на управляващите се разбра, че двете партии вървят към съвместно явяване на евровота. Стана ясно и, че претендентите от страна на СДС за листата на ГЕРБ ще бъдат двама. В студиото на Нова Румен Христов заяви, че номинациите в партията още продължават, но кандидатите им ще бъдат знакови лица за десницата. Запитан дали СДС продължава да води преговори и с НФСБ и \"Атака\" за общо явяване на изборите на 26 май, Румен Христов припомни, че Националният съвет на сините е взел решение да стесни преговорите само във формата ЕНП. А за разговорите с ДСБ изтъкна, че \"за голямо наше съжаление ДСБ избраха за партньор зелените, а не сините\".   \"С ГЕРБ нямаме различие по отношение на развитието на Европа. Смятам, че срещата ни днес бе една добра база за водене на преговори, които ще продължат и занапред. Важното е, че базовите неща бяха договорени\", бе категоричен Румен Христов. С оползотворяване на десния вот искаме да запазим дума на Европа, такава, каквато я виждаха основателите на ЕС, посочи Румен Христов. Той обърна внимание, че има опасност от засилване на позициите на крайни сили - и в ляво, и в дясно.   А що се отнася до отношението на СДС към ГЕРБ във вътрешен план, бе категоричен, че партията е опозиция и критикува ГЕРБ конструктивно. \"Да, вярно е, че критикуваме ГЕРБ, но нашата критика винаги е била конструктивна. Плюс това нашите приятели от ДСБ избраха \"зелените\", а не \"сините\" и по този начин едностранно прекратиха преговорите с нас. Както и да е, това е тяхно решение, желая им успех, нека да са живи и здрави\", посочи лидерът на СДС.   На въпрос относно следващо партньорство с ГЕРБ Румен Христов посочи, че за момента фокусът трябва да бъде само върху европейските избори, но все пак не изключи възможността да се коалира с управляващата партия и за местния вот наесен.  ,,За коалиция на местните избори ще говорим с ГЕРБ на 27-ми май, но аз не виждам нищо нелогично в това две партии от ЕНП да си партнират и в бъдеще'', поясни той.  По думите на Христов дали ще има предсрочни избори зависи изцяло от волята на българските граждани, като отчете, че проблемите в малката коалиция в доста случаи се отразяват и на голямата.       ", "date": "2019.03.20", "title": "Румен Христов вдигна летвата: СДС и ГЕРБ искат осем мандата в Европейския парламент!"}
{"url": "http://epicenter.bg/article/Richard-Giar--Nikoy-nyama-da-se-izmakne-zhiv-ot-tozi-svyat-/178110/10/100", "text": "Холивудската звезда Ричард Гиър написа кратко послание до своите близки, приятели, почитатели, в което разкрива своята философия за смисъла на човешкия живот:      ", "date": "2019.03.20", "title": "Ричард Гиър: Никой няма да се измъкне жив от този свят!"}
{"url": "http://epicenter.bg/article/Posledni-shtrihi-predi-nachaloto-na-grandioznata-Sofiya-feshan-uik/178129/10/0", "text": "  Организаторите на софийската седмица на модата и част от колоритните участници се събраха, за да ни дадат шанс да надникнем зад кулисите на най-грандиозното модно събитие.   Журналисти, фотографи и блогъри изпълниха една от залите на хотел Маринела, за да научат повече относно Sofia Fashion Week – модното събитие, което може да се похвали не само със своята мащабност, но и с изключителен медиен интерес.   Присъстващите се запознаха с акцентите от програмата на тазгодишното издание, представени от организаторите, сред които собственикът на CodeFashion, Мария Бонева, и PR мениджърът на SFW и хотел Маринела, Ангелина Ангелова.   Те ни разказаха за миналогодишния успех на Pop Up Store, идеята за който се разгръща тази година, за да обхване всички участници от събитието. Този нов елемент от програмата на SFW ще даде възможност на всички български и световни дизайнери да изложат моделите от подиума в магазин, където гостите ще могат да закупят своите фаворити. Шоурумът, както и уникалната шатра за Ентъртейнмънт ще бъдат обзаведени от генералния партньор на събитието бутикови мебели Nurus.   На цялата площ в двора на събитието ще бъдат изложени последните модели на BMW и Mini - също официални партньори на събитието. Бутикови парфюми Martinez ще представят последните си хитови аромати за сезона.   По време на пресконференцията Илияна Петрова ни разказа и за първата сценична изява на дългогодишният партньор на SFW– Plavai.bg, чрез която ще бъде представена свежата колаборация с MiamiBag. Албена Петрова се погрижи да ни разведе и из пищния свят на модна къща Curiel и марката за парфюми Angelo Caroli, които ще долетят от Монтенаполеоне, Италия за да заразят Sofia Fashion Week със своите стил и изящество.   Междувременно, дизайнерите на Princess Fashion, FEDE, Djofra и Imane, представиха идеите зад новите им колекции и ни дадоха шанс да надникнем в тях, представяйки по два от моделите, които очакваме да видим на подиума.   Както традицията повелява, и този път седмицата на модата ще се проведе в зала EFE на хотел Маринела. Там ще ни очакват четири тематични вечери, всяка от които великолепен извор на вдъхновение и букет от положителни емоции.   За първа година ролите на водещи за три от вечерите са поверени на лицата на Face Control, Златина Иванова и Елица Стойчева. На подиума очакваме да видим и дългогодишните партньори на SFW, ChristianofRoma, които ще ни омаят с ексклузивно коафьорско шоу.   Ето и какво още ни предстои:   Начало на седмицата на модата ще имат честта да дадат водещите Елица Стойчева и Златина Иванова и родни брандове като Vanitta, Djofra Fashion, GoToJewelleryandDiamonds, I.Chervenkova, Biliana Yotovska Label, Kwiat, Wolf Walley, Amir и One&Only. След бляскавото откриване партито ще продължи в ресторант Bulgar с Цвети от Expose.     През втория ден, модни къщи като Berna Moda, Aggressor, Karam Daya, Fede, Banderol, Princess, Lusso и PalomaFashion ще ни пренесат в красив, приказен свят на мечтите с пищните си Haute Couture, булчински и мъжки колекции. За настроението този път ще отговарят не само водещите на FaceControl, но и изпълнителят Venzy. След края на шоуто, ще се отправим към StreetLounge за едно HookahHeavenFashionParty.     Sofia Fashion Week ще ни снабди и с нужната доза свежо вдъхновение отвъд границите на България. На световните дизайнери и брандове като Bapa Kids и Curiel им предстои да ни впечатлят с интересни облекла за малки и за големи. На сцената ще се качат и Inside Us, Sena Design, Nina Naustdal, Marvin Nonis….. и … . Нетърпеливо очакваме да видим и изпълнението на Murda Boyz, както и да се позабавляваме на стилното афтърпарти в Sasa Fashion Food & Club.     Грандиозен финал ни очаква през последната вечер на Sofia Fashion Week. За магическото изживяване ще се погрижат талантливите и артистични Stoyan Radichev, IMANE, Ursula Fashion Art of Hair, Antony Langountin, Iskra, One&Only и Carducci. Ще можем да се насладим на интересно акробатично шоу от балет Мегами, както и на присъствието на любимото ефирно дуо, Зуека и Рачков, на сцената на събитието.Тази бляскава вечер е поверена на водещите Теодор Тодоров и Боряна Баташова и ще продължи с грандиозно парти в MegamiClub.    /   /    / ", "date": "2019.03.20", "title": "Последни щрихи преди началото на грандиозната София фешън уик"}
{"url": "http://epicenter.bg/article/Grigor-Dimitrov-poseti-kuhnya-za-bezdomnitsi/178063/8/0", "text": "Григор Димитров влезе в кухня за бездомни, която е част от социалната инициатива Miami Rescue Mission. Институцията е на почти сто години, съобщава dir.bg.    Българската звезда в тениса помагаше с приготвянето на порциите за социално слабите от региона като част от благотворителната инициатива на ATP и организаторите на Мастърс турнира в Маями. Акцията бе наречена Miami Open Unites.   Редом с Григор в кухнята \"работиха\" за около час Гарбине Мугуруса, Давид Ферер, Борна Чорич и Анет Контавейт - също звезди, които ще гледаме на корта в Маями от днес. Те разпределяха храната от специалните банки, за да я приготвят за раздаване на бездомни и социално слаби.   В същото време още от асовете в тениса се включиха в инициативата на \"други фронтове\", като Доминик Тийм, Кики Бертенс и Гуидо Пея боядисваха и почистваха парка Miami Gardens, а Александър Зверев и Джон Иснър влязоха в приют за домашни любимци.   \r\n Саша Зверев дори прибра едно от кутретата, с които си играеше приятелски в продължение на над половин час. Известният с привързаност към кучета Зверев ще приеме и това в дома си. \r\n   \r\n Вечерта след благотворителната акция, част от играчите изкараха на частно парти, където Григор се засече с швейцареца Стан Вавринка, който вече е дълбоко свързан с България. \r\n   \r\n На корта Димитров още чака първия си съперник, който ще стане известен след утрешния мач от първия кръг между Беноа Пер и Фелисиано Лопес. \r\n   \r\n Преди година Гришо стигна 1/16-финал в Маями и има да защитава 35 точки за ранглистата на ATP в турнира. Ако успее да преодолее първия си съперник, българинът ще си гарантира, че поне няма да губи актив след надпреварата. \r\n", "date": "2019.03.20", "title": "Григор Димитров посети кухня за бездомници"}
{"url": "http://epicenter.bg/article/Istoricheski-uspeh--Balgarkata-Aleksandra-Feygin-se-klasira-za-volnata-programa-na-svetovnoto/178116/8/0", "text": "Много голям успех записа Александра Фейгин на световното първенство по фигурно пързаляне в Сайтама (Япония). Надеждата на родните кънки се класира за волната програма при дебюта си на такова състезание.   Възпитаничката на Андрей и Ина Лутай направи много силно изиграване на програмата си върху \"Списъка на Шиндлер“ и получи 56.69 точки и мястото й във волната програма вече е факт.   Съдиите дадоха на 16-годишната националка ниво 4 за трите пируета и стъпките, а трите й скока – комбинация троен-троен тулуп, троен флип и двоен аксел бяха с положително оценяване.   \r\n Tова е най-доброто класиране на българка на световно за последните 25 години. За последно Виктория Димитрова завърши 17-а и 20-а, съответно през 1992 и 1993 г., а след нея най-добрият ни резултат е 28-о място на София Пенкова през 1996 г. Източник: бТВ", "date": "2019.03.20", "title": "Исторически успех! Българката Александра Фейгин се класира за волната програма на световното"}
{"url": "http://epicenter.bg/article/Avstraliya-namali-kvotite-za-imigranti-/178051/7/0", "text": "Австралия намалява квотите за прием на имигранти, става ясно от публикуваните планове на правителството, пишат Ройтерс и Канал 3.  Броят на чужденците, които ще бъдат приети, е намален с 15 процента. Освен това им се забранява да живеят в големите градове на страната. Целта е борба с пренаселеността.  Броят на имигрантите, които ще бъдат приети, се намалява от 190 хиляди на 160 хиляди годишно.  Анализатори виждат в решението на премиера Скот Морисън желание да се възползва от недоволството на австралийците от цените на имотите и пренаселеността и да спечели повече гласове на предстоящите избори, защото изостава в проучванията.  Друго ограничение пред имигрантите е, че най-малко 23 хиляди от тях ще трябва да отговарят на изискванията на Австралия за висококвалифицирани работници. Тези работници ще имат правото да добият статут на постоянно пребиваващи, след като живеят 3 години извън някои от най-големите градове в Австралия.  Забраната важи за Сидни, Мелбърн, Пърт и Голд Коуст, за които се счита, че са на лимита на инфраструктурата си.  ", "date": "2019.03.20", "title": "Австралия намали квотите за имигранти "}
{"url": "http://epicenter.bg/article/Frantsiya-i-Italiya-sa-gotovi-da-blokirat-otsrochka-za-Brekzit-/178052/7/0", "text": "Най-малко две от страните-основателки на Европейския съюз – Франция и Италия, са готови да блокират даването на отсрочка на Великобритания за излизането ѝ от Общността. Това трябва да се случи в рамките на предстоящата тази седмица среща на върха на ЕС, разкрива източник на руската информационна агенция TACC, цитиран от Агенция \"Фокус\".  Ако Лондон не даде гаранции, че евентуална отсрочка ще осигури организиран Брекзит, Париж и Рим няма да дадат „зелена светлина“ на предложението за отлагане на „развода“ между Лондон и Брюксел.  „Франция и Италия са готови да блокират отлагането на Брекзит в рамките на срещата на върха на ЕС, ако не получат гаранции, че решението ще позволи подписването на споразумение между Лондон и ЕС за организирано излизане“, поясни източникът на ТАСС.  По-рано стана ясно, че председателят на Европейската комисия Жан-Клод Юнкер не очаква на започващата в четвъртък двудневна среща на лидерите на Общността да бъде взето решение за Брекзит, предава AFP.  Като посочи политическите вълнения в Лондон във връзка с плановете на Великобритания да напусне ЕС, Юнкер заяви пред германска медия, че ръцете на останалите 27 държави-членки са вързани, докато Лондон сам не вземе решение.  „Докато не знаем какво ще каже Великобритания, не може да се вземе решение от наша страна\", подчерта Юнкер.  ", "date": "2019.03.20", "title": "Франция и Италия са готови да блокират отсрочка за Брекзит "}
{"url": "http://epicenter.bg/article/Nursultan-vmesto-Astana-da-se-kazva-stolitsata-na-Kazahstan--predlaga-noviyat-prezident-/178056/7/0", "text": "Новият президент на Казахстан Касим-Жомарт Токаев е предложил променяне на името на столицата Астана в чест на бившия лидер Нурсултан Назарбаев ден след неговото шокиращо оттегляне, предава Канал 3.  \"Предлагам… да прекръстим столицата Астана в чест на нашия първи президент”, каза Токаев, който положи клетва и ще заема поста до 2020 г., когато са насрочени избори. Предложението му е столицата вече да се казва Нурсултан.  Вчера Назарбаев подаде оставка и обяви това в реч пред телевизиите в страната.  \"Обръщам се към народа във важни исторически моменти. Днес е такъв ден, но важността на днешното обръщение е различна. Като президент на Казахстан взех решение да прекратя собствените си правомощия. Разбира се, това не е лесно решение. Тази година се навършват 30 години, откакто заемам най-високата длъжност в нашата страна“, каза Назарбаев.  Нурсултан Назарбаев е роден на 6 юли 1940 г. До подаването на оставката си, той ръководи страната най-дълго след разпадането на Съветския съюз. През юни 1989 г. Назарбаев е избран за първи секретар на Централния комитет на комунистическата партия на Казахстан и фактически от този момент оглавява републиката.  През април 1990 г. Върховният съвет на Казахската ССР прие закон за въвеждане на поста президент на Казахстан и избра Назарбаев за ръководител на републиката. А през 1991 г. той получи 98,7% от гласовете на първите президентски избори в независимата вече република, пет пъти е преизбиран.  ", "date": "2019.03.20", "title": "Нурсултан вместо Астана да се казва столицата на Казахстан, предлага новият президент "}
{"url": "http://epicenter.bg/article/Dashteryata-na-Nazarbaev-oglavi-Senata-na-Kazahstan-/178070/7/0", "text": "Дъщерята на оттеглилия се от президентския пост Нурсултан Назарбаев – Дарига Назарбаева, е избрана за председател на Сената на Казахстан след тайно гласуване на заседание на органа, предава TACC, цитирана от Агенция \"Фокус\".  Тя е бивш председател на Комисията по международни отношения, отбрана и сигурност на горната камара на парламента в Астана.  Кандидатурата за председател на Сената се издига от президента на Казахстан, в случая - новоизбрания държавен глава Касим-Жомарт Токаев. Избирането става на заседание на депутатите, владеещи държавния език, чрез тайно гласуване.  Резултатите от вота са обявени на заседание на Сената. Уточнява се, че за Дарига Назарбаева са гласували единодушно всички 44 присъстващи депутати.  Междувременно парламентът прие законопроект за преименуване на столицата Астана на Нурсултан – в чест на първия президент на страната Нурсултан Назарбаев, оттеглил се от поста във вторник.  Съответното предложение издигна новият президент на Казахстан Касим-Жомарт Токаев, който положи клетва в сутрешните часове на деня.   ", "date": "2019.03.20", "title": "Дъщерята на Назарбаев оглави Сената на Казахстан "}
{"url": "http://epicenter.bg/article/Germanskite-hristiyandemokrati-iskat-zamrazyavane-na-chlenstvoto-na-partiyata-na-Orban-v-ENP-/178079/7/0", "text": "Лидерката на германските християндемократи Анегрет Крамп-Каренбауер заяви днес, че замразяването на членството на унгарската партия ФИДЕС в Европейската народна партия ще бъде добра възможност, докато не бъде възстановено доверието в премиера Виктор Орбан, предаде Ройтерс, цитирана от БНР.  Съдбата на ФИДЕС е в дневния ред на партийна среща на ЕНП днес в Брюксел.  „Докато ФИДЕС не възстанови напълно доверието, не може да има нормално пълноправно членство“, каза Крамп-Каренбауер, която е сочен за наследничка на Ангела Меркел на канцлерския пост.  Дотук се стигна след конфликт на Орбан с лидерите на ЕС, които унгарският премиер обвинява в проимигрантски политики. И предприе кампания с билбордове в родината си срещу шефа на ЕК Жан-Клод Юнкер и милиардера финансист Джордж Сорос.  Жан-Клод Юнкер, който също е част от ЕНП, смята, че ФИДЕС трябва да бъде изключена от ЕНП.  ", "date": "2019.03.20", "title": "Германските християндемократи искат замразяване на членството на партията на Орбан в ЕНП "}
{"url": "http://epicenter.bg/article/Evropeyskiyat-sayuz-globi-Gugal-s-1-49-miliarda-evro-/178080/7/0", "text": "Гугъл бе глобен с 1.49 милиарда долара от ЕС за блокиране на рекламите на свои конкуренти в търсачката си, съобщи Би Би Си, цитирана от Канал 3.  Това е третата глоба на ЕС за технологичния гигант в последните две години.  Случаят бе отворен през 2016 г. и в него се обвинява Гугъл, че е забранил на трети страни да ползват приложението AdSence за показване на реклами от съперниците на Гугъл.  В отговор Гугъл промени контактите си в AdSence и добави множество компании като трети страни, и по този начин им даде повече пространство за показване на конкурентни реклами.  Компанията майка на Гугъл – Алфабет, печели сериозни суми пари от реклама, като приходите за 2018 г. без данъците, възлизат на 30.7 милиарда долара, като през 2017 г. сумата е била 12.66 милиарда долара.  ", "date": "2019.03.20", "title": "Европейският съюз глоби Гугъл с 1.49 милиарда евро "}
{"url": "http://epicenter.bg/article/London-poiska-otsrochka-na-Brekzit-do-30-yuni-/178081/7/0", "text": "Председателят на Европейския съвет Доналд Туск е получил днес очакваното писмо от британската премиерка Тереза Мей, в което тя иска отлагане на Брекзит до 30 юни, предаде Ройтерс, цитирана от БНР.  Досега датата на фактическото напускане на ЕС от Великобритания бе 29 март.  В обяснение, че Мей няма да иска дълго отлагане на Брекзит в официалното ѝ писмо до Брюксел, от Даунинг стрийт заявиха по-рано, че: \"Има основания на парламента да се даде малко повече време да намери път напред, но хората в тази страна вече чакат това да се случи близо три години\".  Според говорител на премиера, хората са разочаровани от провала на парламента да намери решение и Тереза Мей споделя техните чувства. По закон Обединеното кралство трябва да напусне ЕС на 29 март със или без сделка. След изпращането на писмото с искане за отлагане на Брекзит, Тереза Мей ще замине утре за Брюксел, за да обсъди вариантите с европейските лидери.  В серия от гласувания във Великобритания депутатите отхвърлиха най-напред сделката на Мей за Брекзит за втори път с мнозинство от 149 гласа, след това гласуваха против излизане без сделка и накрая поискаха отлагане на Брекзит. Опитът на Тереза Мей да внесе сделката за гласуване за трети път беше осуетен от председателя на Камарата на общините Джон Бъркоу, който постанови, че това не може да стане, ако тя не бъде променена.  Тереза Мей утре ще бъде в Брюксел за срещата на върха на ЕС. Ако всички страни-членки на Евросъюза се съгласят Брекзит да бъде отложен, британският парламент ще се заеме с приемане на необходимото за това законодателство. Мей обаче е изправена пред потенциална криза в кабинета заради задълбочаващите се разногласия между министрите.  Председателят на Европейската комисия Жан-Клод Юнкер каза по-рано днес, че не очаква европейските лидери да вземат решение за отлагане на Брекзит на срещата си тази седмица в Брюксел и преговорите вероятно ще трябва да продължат идната седмица:  „Моето впечатление е, че тази седмица Европейският съвет няма да вземе решение и вероятно ще трябва да се събере отново идната седмица“, отбеляза председателят на ЕК.  ", "date": "2019.03.20", "title": "Лондон поиска отсрочка на Брекзит до 30 юни "}
{"url": "http://epicenter.bg/article/Bryuksel--Ako-Velikobritaniya-ne-napusne-ES-do-23-may--tryabva-da-svika-izbori-za-evrodeputati/178092/7/0", "text": "Британският премиер Тереза Мей е потърсила днес по телефона председателя на Европейската комисия Жан-Клод Юнкер. Това съобщи говорител на комисията.  След съобщенията от Лондон, че Великобритания иска отсрочка до 30 юни на оттеглянето си от ЕС, говорителят направи допълнителни уточнения за разговора. По неговите думи Юнкер е предупредил Мей, че ако Великобритания не напусне ЕС до 23 май, трябва да свика избори за евродепутати.  Юнкер е отбелязал, че поисканата отсрочка от британската страна до 30 юни е след датата на изборите. Председателят на ЕК е пояснил, че без свикването на избори за евродепутати във Великобритания при това положение, институциите на ЕС ще бъдат изправени пред \"трудности и правна несигурност\". ", "date": "2019.03.20", "title": "Брюксел: Ако Великобритания не напусне ЕС до 23 май, трябва да свика избори за евродепутати"}
{"url": "http://epicenter.bg/article/Naprezhenie-sled-terora-v-Kraystcharch--Krayno-izkazvane-na-Erdogan-razgnevi-Nova-Zelandiya-i-Avstraliya/178093/7/0", "text": "Австралия и Нова Зеландия реагираха гневно на изказване на турския президент по адрес на техните граждани. Австралия призова турския посланик да даде обяснения, предаде бТВ.  Повод за напрежението станаха думите на Реджеп Ердоган, който лично се обърна към нападателя от Крайстчърч – австралиеца Брентън Тарънт.  „Ти ще си платиш за това. Ако Нова Зеландия не те накаже, ние ще намерим един или друг начин да те накараме да платиш”, закани се Ердоган.  Той се изказа негативно и за австралийците, които осъждат исляма, и заяви, че за тях е по-добре да не посещават Турция.  След срещата с посланика австралийският премиер Скот Морисън каза, че не приема извиненията му, и допълни, че ще изчака да види реакцията на турското правителство, преди да предприеме други действия.  „Забележките, направени от турския президент Ердоган, са изключително обидни за австралийците и крайно неразумни в тази деликатна обстановка”, посочи той.  Премиерът на Нова Зеландия пък изпраща външния си министър в Турция, за да изрази възраженията си лично пред Ердоган.  Междувременно в Нова Зеландия започнаха погребенията на 50-те жертви в Крайстчърч. Първите погребани бяха баща и син, бежанци от Сирия. Сред ранените в критично състояние е и 4-годишно момиченце.  ", "date": "2019.03.20", "title": "Напрежение след терора в Крайстчърч: Крайно изказване на Ердоган разгневи Нова Зеландия и Австралия"}
{"url": "http://epicenter.bg/article/Silno-zemetresenie-s-magnitut-5-7-raztarsi-Turtsiya--razrusheniya-i-postradali/178098/7/0", "text": "Силно земетресение с магнитуд 5,7 по скалата на Рихтер бе регистрирано в сряда сутринта на територията на Западна Турция, съобщиха от Европейския сеизмологичен център, цитиран от Вести.бг.  Земният трус е усетен в 9,34 ч. местно време. Епицентърът е бил на 8 км източно от Аджъяпъм, на 49 км от Денизли, на 230 км югоизточно от Измир.  Дълбочината на труса е 11 км. Регистрирани са още три вторични труса, най-силният, от които, с магнитуд 4,4.  Деветнайсет души са ранени и над 50 постройки са разрушени в Денизли и Аджъяпъм.  Улиците на Аджъяпъм са осеяни с изпопадали от труса тухли и камъни. Прекъснато е електрозахранването. Болните от градската болница са евакуирани.  Екипи на пожарната и на жандармерията са изпратени на мястото на пострадалия район. Земетресението е усетeно силно и в Измир, Анталия, Айдън и други селища на Егейския регион. ", "date": "2019.03.20", "title": "Силно земетресение с магнитуд 5,7 разтърси Турция, разрушения и пострадали"}
{"url": "http://epicenter.bg/article/Sadat-v-Haga-osadi-za-genotsid-Radovan-Karadzhich-na-dozhivoten-zatvor-/178111/7/0", "text": "Съдът в Хага осъди бившия лидер на босненските сърби Радован Караджич на доживотен затвор, след като потвърди почти цялата присъда на първата инстанция, съобщава скопското електронно издание „Сакам да кажам“, цитирано от \"Фокус\". В окончателната присъда Караджич, който беше осъден на 40 години затвор през 2016 г., беше признат за виновен за геноцид, престъпления срещу човечеството и нарушения на законите и обичаите на войната. В едно от последните останали съдебни дела, произтичащи от разпадането и кървавата война в Югославия, 73-годишният Караджич се оплака от 40-годишна присъда за геноцид и военни престъпления, главно във връзка с избиването на над 8000 мъже в Сребреница през 1995 г. година. Той поиска оправдателна присъда или повторно разглеждане, което беше отхвърлено. Съдът потвърди вината на Караджич за етническо прочистване, геноцид в Сребреница, многогодишен терор срещу Сараево и за отвличане на членове на ООН.   Ръководителят на Сръбската радикална партия Войслав Шешел веднага коментира присъдата, като нарече решението на съдиите скандално и непрофесионално.. „Присъдата е скандална и продължава най-лошите традиции на трибунала. Присъдата се основава на фалшиви твърдения и наложени факти. Очевидно, присъдата е произнесена от некомпетентни хора, те са и хора, които нямат морална основа“, заяви сръбският политик.    ", "date": "2019.03.20", "title": "Съдът в Хага осъди за геноцид Радован Караджич на доживотен затвор!"}
{"url": "http://epicenter.bg/article/Politik-antivaksar-se-razbolya-ot-varitsela-/178117/7/0", "text": "Антиваксър, една от знаковите фигура в борбата против задължителните имунизации в Италия – Масимилиано Федрига, бе хоспитализиран с варицела. Той е член на управляващата в Италия партия „Северна лига“ и е президент на региона Фриули – Венеция Джулия, чиято столица е Триест. Политикът обаче е по-известен, като един от най-гласовитите противници на решението на италианското правителство да въведе задължителни детски имунизации,  В началото на месеца Италия обяви, че децата под 6-годишна възраст ще да бъдат връщани от училище или детска градина, а за родителите им ще има глоби, ако те не са ваксинирани. Решението е взето на фона на нарастващите случаи на морбили. Само през януари в страната са били регистрирани 165 болни от едра шарка.  Според Федрига това решение представлява принуда. Освен това политикът твърди, че 12-те задължителни ваксинации, против болести като варицела, морбили, детски паралич, дифтерия и други са лош метод за убеждение на противниците на имунизацията. „Това е сталинизъм“, заяви Федрига при въвеждането на 12-те задължителни имунизации за деца през 2017 г.  Разболяването от варицела на известния италиански антивъксър предизвика дебати в социалните мрежи.  Mикробиологът Роберто Буриони сподели новината за варицелата на г-н Федрига в Twitter, като заяви, че това е полезно за повдигането на темата от необходимостта за ваксинации и при възрастните.  „Г-н Федрига, както и много други възрастни, не са се ваксинирали… ако е бил ваксиниран като възрастен, той ще бъде в перфектно здраве“, споделя Буриони.  „Ако той зарази бременна жена, това ще доведе до аборт или до раждането на увредено дете“, допълва лекарят.  „Единственият начин да избегнем подобни трагедии е да ваксинираме всички, за да предотвратим разпространението на този опасен вирус, който би могъл да навреди много повече на по-уязвимите“, заключва Буриони.  Мнозинството от потребителите на Facebook и Twitter обаче взеха Федрига на подбив, намирайки иронията в това, че водещ антиваксър се е разболял от болест, против която има ваксина.  „Винаги съм бил за ваксините. Просто смятам, че те не трябва да се налагат насилствено“, отвърна Федрига.  ", "date": "2019.03.20", "title": "Политик антиваксър се разболя от варицела "}
{"url": "http://epicenter.bg/article/ENP-zamrazi-chlenstvoto-na-partiyata-na-Orban--Napuskame--Stava-vapros-za-dostoynstvoto-na-stranata/178119/7/0", "text": "  Решението е било прието със 190 гласа \"за\" срещу три \"против\". По силата на това решение ФИДЕС няма да участва в партийните заседания, няма да има право на глас и няма да може да излъчва кандидати за партийни постове.   Председателят на парламентарната група на ЕНП в Европейския парламент Манфред Вебер уточни, че на утрешното заседание на държавните и правителствените ръководители от ЕНП унгарският премиер Виктор Орбан няма да има право да присъства.   ЕНП ще създаде комисия, която да наблюдава дейността на ФИДЕС и да препоръча по-нататъшни стъпки.   По думите на Вебер преговорите с партията на унгарския премиер са били честни и открити, но продължаването им е било невъзможно. Той уточни, че \"има надежда за бъдещето\", особено по въпроса със съдбата на Централноевропейския университет в Будапеща.   Вебер отбеляза, че членството в ЕНП е свързано със споделянето на общи ценности. По неговите думи поведението на ФИДЕС напоследък няма нищо общо с програмата на ЕНП.   Вебер заяви, че чл.7 от договора за ЕС - лишаване от право на глас в общностните институции при липса на законност - не е достатъчен. Той настоя занапред ЕС да обвързва спазването на върховенството на закона с отпускането на средства от общностния бюджет заради \"днешната европейска действителност\"      Това обяви началникът на канцеларията на унгарския премиер Виктор Орбан, цитиран от държавната информационна агенция MTI.  , подчерта Гюляс.  Орбан, който многократно се сблъска с Европейския съюз във връзка с неговите кампании против мигрантите и съдебните реформи, трябва да присъства на заседание на ЕНП по-късно днес, на което ще бъде решена съдбата на ФИДЕС.  Председателят на Европейската комисия  \", след като през февруари Будапеща започна кампания срещу политиките на ЕС - само три месеца преди изборите за Европейски парламент.  През миналата година   който криминализира даването на неразрешена помощ на нелегални имигранти, като също така налага забрана на дейностите на правозащитни организации, които подкрепят имиграцията.   По-рано днес   В реакция Будапеща обяви, че по-скоро партията ще напусне ЕНП, която е най-голямото политическо семейство в ЕС.  „ , каза Крамп-Каренбауер, която е сочена за наследничка на Ангела Меркел на канцлерския пост.  Дотук се стигна след конфликт на Орбан с лидерите на ЕС, които унгарският премиер обвинява в проимигрантски политики. Будапеща предприе и кампания с билбордове в родината си срещу шефа на ЕК Жан-Клод Юнкер и милиардера финансист Джордж Сорос. Брюксел на свой ред вини Орбан в неспазване на принципите на върховенството на закона и нарушаване на фундаменталните ценности на общността.  ", "date": "2019.03.20", "title": "ЕНП замрази членството на партията на Орбан: Напускаме! Става въпрос за достойнството на страната"}
{"url": "http://epicenter.bg/article/Shofyor-se-opita-da-podpali-avtobus-s-detsa-blizo-do-Milano/178120/7/0", "text": "Италиански шофьор на автобус, от сенегалски произход, се опита да подпали автобус в Милано с 51 души, предимно деца и техните родители, съобщава БГНЕС.   Мъжът е променил курса на автобуса, който е превозвал ученици до дома им в Крема, след дейности на открито. Той обявил, че иска да се самоубие, за да \"спре смъртта в Средиземно море\" и заплашил с нож пътниците. Едно от децата успяло да се обади на родителите си, които на свой ред се обадили на спешните служби и полицията. Органите на реда предприели действия по блокирането му, които шофьорът се опитал да избегне, но накрая загубил контрол над автобуса и е трябвало да спре. След това шофьорът е излял бензин вътре в автобуса и го е запалил. Полицията обаче успяла да спаси пътниците през прозорците и задната врата. 47-годишният шофьор на автобус Юсейню Сей, който вече има криминално досие, бе арестуван. Според медиците никой от пътниците не е получил наранявания, но 12 деца и 2-ма възрастни са били откарани в болницата със симптоми на отравяне с дим. Въпреки че Юсейню Сей не е изяснил напълно изявленията си за \"смъртта в Средиземно море\", той очевидно се е позовал на множеството случаи на мигранти от Африка и Близкия изток, които се удавят, докато се опитват незаконно да стигнат до Европа с лодки.   Във вторник вътрешният министър Матео Салвини пусна заповед, с която обявява италианските пристанища за затворени за кораби с мигранти. Матео Салвини иска останалите европейски държави също да приемат мигрантите от Африка. Той обяви, че ще създаде \"комисия от експерти и полицаи\", която да приложи заповедта му, италианските пристанища да останат затворени за кораби с мигранти.   ", "date": "2019.03.20", "title": "Терор в Милано! Сенегалец се опита да подпали автобус с деца (ВИДЕО)"}
{"url": "http://epicenter.bg/article/Tusk--Vazmozhno-e-kratko-otlagane-na-Brexit--ako-britanskiyat-parlament-odobri-sdelkata/178123/7/0", "text": "Председателят на Европейския съвет Доналд Туск заяви, че лидерите на ЕС могат да одобрят кратко отлагане на Брекзит, ако британските депутати най-накрая одобрят сделката за оттегляне, която два пъти отхвърлиха, съобщава AFP. „След консултациите, които проведох през последните дни, считам, че ще бъде възможно кратко удължаване, но то ще зависи от положително гласуване на споразумението за оттегляне в Камарата на общините“, заяви Туск пред репортери.   Източник: Фокус", "date": "2019.03.20", "title": "Туск: Възможно е кратко отлагане на Brexit, ако британският парламент одобри сделката"}
{"url": "http://epicenter.bg/article/Kruizen-korab-se-sblaska-s-tovaren-sad-v-Holandiya/178125/7/0", "text": "Около 200 души бяха евакуирани днес от круизен кораб, след като той се сблъска с натоварен с автомобили съд за карго превози във водите на река Вал близо до град Неймеген в Холандия, съобщиха холандските власти.   Пътниците на борда на швейцарския круизен кораб \"Еделвайс\" бяха \"разтърсени, но невредими\", съобщават в Twitter властите.   Местни медии съобщиха, че на кораба е имало 160 пътници и 80 души екипаж. Товарният съд имал двама души на борда си и плавал към Ротердам. Сблъсъкът запратил круизния кораб в колоната на минаващ над реката железопътен мост, в резултат на което круизният кораб понесъл значителни материални щети и избухнал пожар. Огънят бързо бил загасен. Засега причината за сблъсъка е неизвестна.   Източник: канал 3", "date": "2019.03.20", "title": "Круизен кораб се сблъска с товарен съд в Холандия"}
{"url": "http://epicenter.bg/article/Satanovskiy--Moskva-nikoga-ne-bi-si-varnala-Krim--ako-Zapadat-ne-sledvashe-yavno-antiruska-politika/178130/7/97", "text": "Русия никога не би си върнала Крим и не би разработила хеперзвукови системи оръжия, ако Западът не беше продължил последователната антируска политика. Това заяви политологът Евгений Сатановский, цитиран от Фейсбук ресурса Руско-български кръстопът.  Според експерта, позицията на Русия по отношение на САЩ и НАТО не би се оформила окончателно в осъзнаването на безперспективността на диалога, ако алиансът не беше потвърдил неговата невъзможност. Според Сатановский, преломният момент е настъпил по време на украинската криза, когато НАТО „се стремеше към Крим с всички сили“ създавайки огромни рискове за сигурността на Русия.  Резултатите от политиката на САЩ и НАТО доведоха до осъзнаването от страна на Русия на необходимостта да подкрепя кримчани на всяка цена. В противен случай, убеден е политологът, Крим го очакваше по-лоша съдба, отколкото Донбас.  Освен това Сатановский изрази своеобразна благодарност на САЩ за антируските санкции. Според него, ако не бяха въведените от Обама ограничения, Русия не би успяла в последния момент да приеме редица критично важни решения по отрасли, за които след няколко години щеше да бъде вече късно.  По-рано украинският военен експерт Юрий Дудкин заяви, че САЩ през 2013-2014 години са имали намерение да направят от Крим аналог на японския остров Окинава, където се базират значителни сили на американската армия. Но неочакваният ход на Русия объркал всички карти на Вашингтон.  ", "date": "2019.03.20", "title": "Сатановский: Москва никога не би си върнала Крим, ако Западът не следваше явно антируска политика"}
{"url": "http://epicenter.bg/article/ENP-reshi--Zamrazyava-se-chlenstvoto-na-partiyata-na-Orban-/178134/7/0", "text": "Политическата асамблея на Европейската народна партия реши да замрази членството на унгарската ФИДЕС на премиера Виктор Орбан. Това съобщи ръководството на ЕНП на официалната си страница във Фейсбук.  Решението означава, че партията на Орбан повече няма да участва в събранията на ЕНП, няма да има право нито на изявления, нито на глас, нито да предлага личности за каквито и да е постове.  Президентът на ЕНП Жозеф Дол заяви:    Срециален комитет на ЕНП ще наблюдава дали ФИДЕС ще изпълнява изискванията, приети от Асамблеята. Председател е бившият президент на Европейския съвет и бивш рпремиер на Белгия Харман ван Ромпой, а членове - бившият президент на ЕП Ханс-Герт Пьотеринг и бившият канцлер на Австрия Волфганг Шусел. Те ще докладват периодично пред ръководството на ЕНП.  Припомняме, че по-рано днес от партията на Орбан предупредиха, че ако бъде взето решение за временното ѝ отстраняване от ЕНП, то ФИДЕС незабавно ще напусне дясноцентристката Европейска народна партия.  ФИДЕС не може да приеме никакво решение за замразяване на нейното членство в ЕНП, заяви началникът на канцеларията на унгарския премиер Орбан Гергели Гюляс. \"Става въпрос за достойнството на ФИДЕС и достойнството на страната\", подчерта още Гюляс. В момента ФИДЕС държи 12 места в Европейския парламент.  ", "date": "2019.03.20", "title": "ЕНП реши! Замразява се членството на партията на Орбан "}
{"url": "http://epicenter.bg/article/Prez-april-izliza-roman-za-vaznikvaneto-na-loveshkiya-lager/178109/6/0", "text": "Преди две години едно интервю в интернет привлича вниманието на автора. „Въдворен заради носене на тесни панталони“. Историята го докосва чисто човешки, отвъд политическите пристрастия. „Тези хора заслужават да се пише за тях, – казва Даскалов – да има и художествена литература, не само документалистика.“   Много е погрешно схващането, че в българските комунистически лагери са пращани 90% престъпници. Както показват архивите на ДС в разсекретените разговори между министрите от 50-те години на XXв., службите вкарват основно неудобни потенциални политически опоненти и техните наследници, за да парират в зародиш една „унгарска реакция“. Затова се узаконява и въдворяването на т.н. „хулигани“ – често младежи, облечени със забранени тесни панталони или слушащи американска музика, които трябва да минат за криминални престъпници. През 1956-та унгарските студенти правят активна революция срещу тоталитарния комунистически режим, което в България води до нови въдворявания в „Белене“.   Васил Ю. Даскалов влиза във връзка с човека от интервюто и разговаря лично с него. Препрочита и преслушва думите, за да хване точната нагласа, за да ги вмъкне в текста, за да може в книгата да се чува гласа на оцелелите. Използвани са техните изрази, дори техния диалект. „В книгата много думи са изписани с „е“ наместо с я, като „некакъв“, „место“, „бех“, това е типичен софийски говор, така говорят оцелелите в документалните филми. Затова и написах книгата по този начин, за да звучи техният глас.“   Темата за концлагерна България не е забравена. През последните петнадесет години са издадени редица сборници и документални трудове за „0789 Белене“ и „Ловеч“. Художественият роман цели да представи събитията чрез своите литературни способи, за да докосне още по-широка аудитория и да придаде онези вълнения на душата, които не са предмет на документалистиката. Един от най-силните образи е този на майката. Тя чака детето си да се завърне. Изпитва вина и безсилие. А след завръщането, страхът остава – в гърдите и в обществото.    За да бъде обяснено по-добре създаването на ловешкия лагер, е нужно да се мине през обществената и политическа хроника на 50-те. Ако в Унгария наблюдаваме активен протест, в България той по-скоро се ограничава до  слушане на забранени радиостанции и симпатизиране на интелектуални опозиционери като Александър Николов – Сашо Сладура, който публично осмива властта.   „Предисловие“ не означава отлагане или премълчаване на жестокостта. Романът говори за избиването на хилядите столичани след девети в радомирските поля, за плевнята в ДЗС „Силистра“ като модел за политическа чистка… Но това е само един увод към терора. Авторът спира фокуса върху побоите в мазето на „Московска“ 5, които имат за цел да „изправят“ тесните панталони на „гяволите“ и, в общи линии, да прекършат личния избор. Четири от главите засягат интернирането в „Белене“ с дългото преследване на посрещане, със затъването в блатата, с мизерията и смъртта иззад маркировката. Накрая тази подготовка за лагера събира четирите съдби на реално-същесвуващите персонажи, за да насочи картината „отвъд бодливата тел.   В главите „На плаца“, „Запалването на фитилите“ и „Преди да се умре“ се засяга режима в ловешкия лагер, духът е прекършен. „Докато го има Сашо, има надежда за хората“, а след това остава само ад.   „В началото реших, че Божидар е бит в мазето на „Московска“ 5, защото е носил тесни панталони, символ на американската мода и наклона към капитализма. После разбрах. Той е бит не защото носи панталоните, а защото отказва да ги свали. Има нещо, което не може да се изкорени, нещо неподвластно на войните, лагерите и терора. Човешкото достойнство“ – добавя авторът.     Премиерата на книгата е в София, на 17 април, от 18,30 в клуб “Журналист“, ул. „Граф Игнатиев“ 4.", "date": "2019.03.20", "title": "През април излиза роман за възникването на ловешкия лагер"}
{"url": "http://epicenter.bg/article/Ritsarite-na-Malta-podpomagat-malki-ikonopistsi/178126/6/0", "text": "Верни на своя девиз „За Вярата – в полза на Човечеството“ Рицарите на Малта организират пролетна благотворителна вечер под наслов „Да помогнем на децата да сбъднат своите мечти“. На 23 март в зала „Мусала“ на хотел „Хилтън София“ ще се съберат членове, приятели, симпатизанти и гости на ордена. Освен музикално-артистична програма, са включени благотворителен търг на картини и икони и томбола.   Набраните средства ще бъдат дарени за подкрепа на талантливи деца в неравностойно положение.   В съответствие с основните ценности, които изповядват Рицарите на Малта - защита на изконните християнски добродетели, те са насочили усилията си в подкрепа на Детската школа по иконопис „Захари Зограф” към Енорийския център при храм „Покров Богородичен“ в столицата. Създадена през 1999 г., школата събира талантливи деца на възраст от 7 до 18 години. В процеса на рисуване малките иконописци се запознават с основите на православната вяра, изучават житията на светците, дълбокия смисъл и значение на църковните празници и богослужение и създават своите икони според православните иконописни канони. Запознават се и с изкуството на илюстриране и украса на средновековните богослужебни книги.   В програмата на децата са включени и екскурзии, посещения на църкви и манастири, музеи, изложби, срещи с богослови и иконописци. Школата е тригодишна, като накрая се провежда майсторски клас с изучаване на православната църковна архитектура и християнско изкуство. През лятото се организира едноседмичен летен пленер по иконопис в някой от българските манастири.   „Много често обект на благотворителните инициативи са болни деца. Това е чудесно, но има и много здрави деца на родители, изпаднали във финансова невъзможност. Те не могат да подкрепят развитието на своите талантливи деца и имат нужда от подпомагане“, казват организаторите. Невъзможно е да се определи стойността на една икона, рисувана от 6-годишно талантливо дете. Тя вероятно няма да е изработена по канона, но е не по-малко ценна от творбата на професионалист художник, защото чрез рисуване малкият иконописец се възпитава в християнски добродетели, смятат Рицарите на Малта.   Когато те посещават за пръв път школата „Захари Зограф“, и ръководители, и деца не могат да повярват, че са отишли при тях с най-чисти помисли. По-късно, когато се сприятеляват, децата им споделят, че много искат да посетят Рилския манастир, за да се запознаят с богатото му иконописно наследство, но нямат средства за пътуването. Рицарите на Малта решават да им подарят това вълнуващо преживяване, както и да им осигурят материали и пособия за тяхната работа, тъй като за реализацията на това най-добродетелно изкуство се изискват немалко средства.   Това е първото официално събитие на Велик Приорат България на Суверенен Орден на Св. Йоан от Йерусалим, Рицари на Малта след неговото учредяване на 24 ноември 2018 г. с Указ на Великия Магистър на Ордена. Досега в България имаше само посолство на международния орден.   Суверенният Орден на Св. Йоан от Йерусалим, Рицари на Малта е основан през 1099 г. от Жерар де Сасо Монако от Амалфи, с основни цели грижа за бедните и болните и намаляване на смъртността в света. Орденът е християнски, рицарски и международен и е директен наследник на Хоспиталиерите от Йерусалим. Има Велики Приорати и Командерии в повече от 50 страни в света и се ползва с авторитета и официалното признание на международната общност в лицето на Организацията на обединените нации.   Със средства, набрани от благотворителност, Рицарите на Малта са построили и издържат редица хосписи и приюти по света, както и няколко болници в Африка. Освен подпомагането на медицинската и болничната помощ, милосърдието, хуманността и благотворителността, обект на усилията на Рицарите на Малта са защитата, подпомагането и развитието на не по-малко ценните за обществото дейности като о/бразование, култура, преподаване, изследване, проучване, наука, история и литература.", "date": "2019.03.20", "title": "Рицарите на Малта подпомагат малки иконописци"}
{"url": "http://epicenter.bg/article/Igor-Gratstsa-/178087/11/0", "text": "    - Да, така е. Той спектакъл го създадохме специално за това турне и за пръв път извън Русия ще бъде показан първо в България. За да се създаде един такъв грандиозен спектакъл първо се приготвят ескизите. Пазим ги в пълна тайна и конфедициалност, за да не изтече ексклузивна конфиденциална информация за сюжета и замисла. По ескиза и сценария се подготвят съответните номера, шият се много скъпи и оригинални костюми. Подготвя се декора. Ще има огромно количество декор и реквизити в този спектакъл. Този път ще покажем на българските зрители наистина нещо не просто ново, а напълно иновативно – един спектакъл пълен с изненади и не показвани циркови каскади и номера. “Большой Московский Цирк” се завръща в България с двучасов спектакъл \"OFU - Приземяването\", който ще бъде показан пред българска публика за първи път.  Изключително сме щастливи стремглаво да се „приземим” отново в България, този път с един разтърсващ спектакъл пълен с изненади. Винаги българската публика ни е посрещала с интерес, но този път сме убедени, че любопитството към \"OFU - Приземяването\" ще е в пъти по-голямо, предвид сюрпризите, които сме ви приготвили. Предстои едно невероятно приключение с „извънземни”и техните авантюри на земята.“ Този проект е едно логично продължение на предишния спектакъл, с който Ви гостувахме и който се наричаше UFO. Премиерата му за руската публика вече се състоя на 29 декември, за Нова години в Двореца на Спорта в Москва – „Лужники” и се увенча с огромен успех. Надяваме се и българската публика също да ни посрещне подобаващо и изпрати с бурни аплодисменти.   - Ще участват над 100 души - акробати, еквилибристи, фокусници, клоуни и дресьори на животни. На арената на цирка ще излязат едни от най – добрите циркови артисти в света -  водещи имена на руския цирк, лауреати на престижни фестивали и майстори на спорта от международна класа. Това е един изключително сериозен мащабен и скъп проект с огромно количество декори и реквизит, атрактивни и скъпи костюми. Така че българските зрители ще са първите, които ще видят това уникално шоу.Декорите на спектакъла надвишат очакванията и на най-разглезения зрител. На арената ще кацнат гигантска летяща чиния, огромен лунапарк, строителен кран, хиподрум, декоративен съветски цирк, Третяковска галерия и лаборатория за изследване на извънземни! Шоу спектакълът \"OFU - Приземяването\" ще остави трайна следа в съзнанието ви с невиждани циркови номера, каскади с животни, впечатляващи видео и лазерни ефекти,  пищни костюми, авторска музика и много други изненади.    - Принципно ние имаме готови отработени номера, но на тях трябва да им се придаде иновативната стилистика, съответстваща на конкретния сценарий. Такъв един проект ни отнема около година работа. Първо се ражда идеята. Докато работим над един проект, вече сме замислили следващия. И така, всеки нов спектакъл буквално се застъпва с предходния. Идеята се ражда и започва работата по нея за да се превърне в спектакъл. Активният период на репетиции е половин година, после вече е отработване на детайлите.  - - Ние, акробатите в цирка,  всички сме бивши спортисти. В номера участват шест души, търсим седми, но все още не можем да намерим подходящ спортист за този рисков номер. Идват на кастинг дори майстори на спорта по гимнастика, и въпреки това ние не виждаме у тях съответните способности за конкретната дисциплина. Не всички са готови да се сблъскат лице в лице с риска. Всички сме дошли на манежа от спортната гимнастика. Спортната гимнастика за мъже включва 6 дисциплини: упражнение на земя, кон с гривни, халки, прескок, успоредка, висилка.  И сега тези гимнастици вече не се борят за медали, а за красотата на спорта преминал в изкуство. В спорта атлетът играе на един уред,  а тук демонстрираме едновременно майсторство на няколко, като освен безупречна техника влагаме и много артистични елементи. Тук, на манежа, за бившите спортисти е малко по-тежко от залата, тъй като се преплитат различни техники, различни дисциплини, височината и риска е в пъти по-голям от този в залата. Момчетата буквално летят във въздуха от една успоредка на друга, на огромно разстояние, без лонджа, пред предпазен колан. Това е изключително опасно и риска е голям. На репетицията те го отработват с лонджа, разбира се, но вече пред публиката, по време на шоуто номерът се играе без лонджа. Затова той трябва да е изпипан не на 100, а на 200%! Този жанр е един от най-травмо опасните и рискови. Процентът на риска е много голям. Всички са минали през травми, но това ни е работата. Продължаваме напред.    - В спорта се придържаш към канонизираните елементи и се бориш за медал. В цирка към тези елементи прибавяме подправки: душевност, артистичност, импровизация. Играем в красиви костюми, придържаме се към сценарий и постановката. Слушаме не само треньора, но и режисьора. Всеки си влиза в ролята и се бори не за медали, а за аплодисментите на зрителите. Тук сме много, цял отбор, а играем като един! Музиката по време на спектакъла ни окрилява с творческо вдъхновение, и така, момчетата от обикновени спортисти се превръщат в артисти.  - С изключително добрите заплати! Това не е маловажна мотивация – да ти се плаща много добре за добре свършената работа. Затова всички се стараят на максимум и дават всичко от себе си! И млади и стари спортисти се надпреварват да попаднат в цирка заради много доброто и достойно заплащане. В спорта са добре платени само звездите, а тези, които не са били забелязани, така си и остават незабелязани. А има толкова много талантливи, кадърни и можещи спортисти, но без късмет. Циркът е трибуна за изява на можещите, на силните, на талантливите спортисти. Дори майсторите на спорта или кандидатите не са с големи доходи. И тук те са в пъти по-добре платени от спорта, в който не са ги дооценили или забелязали. Затова бягат от спорта в цирка, за да печелят добри пари! Ето, ние в трупата имаме един акробат, Давид, който е на 19 години. Той току-що завърши спортното училище и не продължи в спорта, дойде веднага в цирка. Не си е намерил треньор след завършване на училище, няма никакви перспективи в спорта без треньор и отбор, и буквално, не знаеше на къде да тръгне. Нямаше доходи. И тук той показа уникални, невероятни умения. Оказа се, че това е едно невероятно талантливо момче. Сега той изпълнява един от най-рисковите „полети” на успоредка. Той е лидер на успоредките при нас в цирка!  Друга мотивация за бившите спортисти е, че ние много гастролираме, обикаляме света с цирка. И пак ще се повторя, че най-големият златен медал за цирковия артист са аплодисментите на зрителите. Циркът дава и голямо морално удовлетворение на спортистите. Те не просто са показали определен номер, а са го направили красиво, с усмивка, с патос, с огромен позитив. И веднага ти става приятно на душата, че зрителят те е харесал. Е, после вместо златен медал на стената си тръгват с хубава заплата!  -   -Разбира се. Това е рискът на професията. Но това се случва много рядко, но е имало такива сблъсъци, които понякога се разминават с малки травми, а понякога със сериозни. Те продължават обаче, нищо не е в състояние да ги откаже. Това е адреналин!", "date": "2019.03.20", "title": "Игор Грацца от “Большой Московский Цирк\": Ще се приземим в България с разтърсващ спектакъл"}
{"url": "http://epicenter.bg/article/Intervyu-s-g-n-Liu-/178096/11/34", "text": "  - CCCСG е сформирана от сливането през 2006 година на две големи китайски компании. Едната е Китайска компания за пътища и мостове, другата - Китайска инженерна компания за пристанища. Това показва, че CCCСG има пълния капацитет да покрие строителство на пътища, мостове, тунели и всякаква подобна инфраструктура.    - В повече от 100 страни, които са представлявани от клонове на дружества на CCCСG, от търговски представителства, както в момента е в България. Имаме общо над 150 офиса в света. През последните 20 години CCCСG завоюва висока репутация в Азия, Африка, Близкия Изток и Южна Америка. Искаме да покажем същото и в Европа.    - Има много проекти, свързани с жп инфраструктура и със строителство на магистрали, с които сме горди. Но най-много се гордеем с един мащабен инфраструктурен проект – строителство на жп линия между Момбаса и Найроби, Кения.      - На първо място е обемът. ЖП линията, която свързва влакове от пристанищния град Момбаса през столицата Найроби, през Уганда и Руанда до Бурунди, е с дължина 472 км. Стойността на проекта е $ 10 млрд. Проектът беше приключен и през юни 2017-а бе пуснат в експлоатация.  Има сходни моменти между проекта в Кения и изграждането на жп линията Елин Пелин-Костенец в България.  . В Кения целта на проекта е същият - превоз на пътници и на стоки. Той е изключително специфичен, защото, както в България, така и в Кения, на територията на проекта пребивават множество животински видове, което налага съобразяване с нетипичната околна среда. В Кения сме изградили специални механизми, по които преминаването на животните да се организира, така че да не се нарушават техните местообитания.  -   - Не, категорично не сме влизали в конфликт с природозащитници. Едно от предизвикателствата пред нас беше защитата на околната среда при строителството, така че максимално да бъде снижено влиянието върху нея както по време на строителството, така и по време на експлоатацията след това. Проектът в Кения започна от нулата, нямаше готова инфраструктура, която да се модернизира или обнови, за разлика от линията Елин Пелин-Костенец, която трябва да се модернизира. Съгласно дългосрочния план, железопътната линия ще свързва шест държави в Източна Африка, а именно Кения, Танзания, Уганда, Руанда, Бурунди и Южен Судан. Този проект допълнително ще подобри източноафриканската железопътна мрежа, ще увеличи капацитета на страните в Източна Африка и ще допринесе за връзките и строителството с и в Източна Африка    - Да, към момента това е най-големият такъв проект на тунел под морското равнище.      - Има няколко аспекта, които искам да посоча. Проектът бе завършен миналата година. Това е най-големият мост, свързващ Хонконг с Макао – 55 километра е дължината му, а „потопената” му част е 6,7 км. По отношение на изграждането на мостове, изкуствени острови и тунели, повече от 600 патента са регистрирани, което повлиява благоприятно на световната репутация.  За да си представим постиженията му от инженерна и технологична гледна точка, трябва да имаме погледа на едно футболно игрище и да го умножим по 33.    - След като специалните тунелни елементи бяха изготвени в заводите, огромни кораби с мощна техника пренесоха частите над водата и след това ги потопиха под нивото на морското дъно. Размерът на всяка една структурна единица е колкото футболно игрище. Тези огромни по мащаби елементи са 33 на брой. И 33 пъти бяха съединявани под нивото на водата, за да се получи дължината от 6,7 км! Това е една от най-напредналите технологии в света, която е наш патент.    - Да. Използваме най-големият в света плавателен съд, с който правим изкопи по дъното. Голямото предизвикателство бе да се пренесат тези машини, да се закарат на точното място на дъното, след което да се потопят прецизно под водата и да се монтират едно за друго. Операцията наистина е уникална.     - Не, никакви грешки! Тъй като бяхме изпробвали целия процес предварително, не направихме никакви грешки. Още на фаза проектиране изградихме съоръжение срещу множеството тайфуни в района, като вятърът може да достигне до 16-та степен, което означава скорост на вятъра над 55 м/с. Точно преди да монтираме съоръжението, в края на 2018-а, имаше силен тайфун със скорост, рекорд за последните 100 години – около 50 м/с. Съоръжението издържа! Нищо не се промени. След като тайфунът премина, съоръжението изглеждаше така, както бе преди бурята. Това показа, че не само теоретично, но и практически проектът е проектиран правилно и изграден прецизно.    - Това не е вярна информация. В района живеят около 3000 бели делфина. Бяхме наели специални еколози, които да отговарят за тях и да изследват евентуални неблагоприятни влияния върху околната среда. Еколозите работиха през цялото време на терен, докато траеше строителството, за което бяха отделени повече от 45 милиона евро. Мога да кажа, че не се установи никакво вредно или отрицателно влияние върху популацията, тъй като бяха изготвени множество професионални доклади по време на строежа. Съхраняването на околната среда е един от водещите показатели в проектите, които осъществяваме.  -   - Благодаря, че го наричате така. С този проект успяхме успешно да свържем Хонконг с Макао. Проектът се радва на международна публичност - споменаван е като най-големият морски мост, изграден с 420 000 тона стомана, което се равнява на 60 пъти Айфеловата кула. По настоящем е най-дългият в света подводен тунел, който служи за магистрала, като потопяването е на 48 метра под морското равнище, сравнено с добре познатия европейски тунел Оресунд, който е 10 метра под морското равнище. Всяка от 33-те части на потопения тунел е с дължина 180 м, широчина 38 м и височина 11.4 м, тежаща 80 000 тона. Най-големият потопен тунел в света е конструиран така, че да издържи земетресение със сила 8 по скалата на Рихтер и вятър със сила 340км/ч.    - Извинете, но нямам точна информация под ръка, доколкото знам, само на изкуствени остров близо до Макао са били разположени 12000 работници. Използвахме най-добрите екипи в строителството, в изграждането на конструкции.  -   - Не само че бяхме наградени в Китай, но Проектът спечели наградата на 2018-а за най-добър \"Проект за изграждане на Мост и Тунел\", която се присъжда от ENR САЩ, награда за \"Основен инженерен проект на 2018-а\" от Международната асоциация за тунели и \"Нов граждански инженер\" от Британската асоциация на инженерите (ICE)..    - Това ще бъде един от най-големите строителни проекти в панамската история. Проектът е разположен в най-натоварения канал в света - 6% от търговията в света преминава през него. Най-голямото предизвикателство пред нас е по време на конструкцията да не се спира преминаването през канала, защото това ще бъде катастрофа за търговията в Панама.      - За 5 години.    - Конструкцията на жп инфраструктури е един от основните бизнеси на CCCСG. Проектът Елин Пелин - Костенец е важен не само за България, но и за Европа, тъй като страната ви заема стратегическо място. Линията ще бъде част от европейски коридор № 8. CCCCG има капитала и технологията да изгради частта Ихтиман - Костенец от проекта в България. Убедени сме в нашите възможности. Подобен жп проект реализирахме от Будапеща до Белград. В Сърбия общата дължина на отсечката е 183 км. Първата част от 34 км., между Стара Пазова и Белград, беше най-трудната, защото трябваше да се съобразим с настоящия трафик и да не му повлияем по време на конструкцията. Трябваше да имаме малки работни прозорци, в които да спираме за кратко движението. Това е същественото и при проекта в България.    - Не, ние знаем, че България има стратегия за подобряване на инфраструктурата си като част от Европа. Но използването на европейско финансиране не е така ефективно с оглед времето на предоставяне.    - Проблемът идва от факта, че финансирането на европейските проекти се забавя, а не идва веднага. Тук е проблемът, а не в ефективността.    - Да, ние сме на пазара тук от 5 години. Участвали сме в няколко проекта, но най-добрият ни избор е „Трейс Груп“. Коментирали сме участие в проекти и с други компании, но в крайна сметка преценихме, че Трейс е добър партньор, тъй като Трейс не е фокусиран само на българския пазар, а цели да се развие на пазара в региона, дори и на по-голямо международно ниво. Трейс участва ефективно в проекти в Сърбия, Македония, Румъния, така че компанията е много активна не само в България. Това перфектно се припокрива с нашата стратегия.    - Има много начини, по които България може да стане по-силна на пазара. Мисля, че един от тях е страната да си сътрудничи с Китай. В момента Китай е с една от най-развиващите се икономики в света. Китай е с ясното намерение да осъществява сътрудничество с Централно и източно- европейски държави. Един от тези начини е инициативата 16+1, чиято конференция беше в София под егидата на вашия премиер и с участието на премиера на Китай. София много успешно проведе това събитие. Много китайски медии отразиха конференцията – вестници, интернет, много китайци научиха за България, което би довело до идването им в страната и инвестирането им тук.   - Както се вижда, сътрудничеството се засилва. Споразумението между Китай и България допринася за активизирането на процес. Инициативата на Китай е свързана с инвестиции в инфраструктурни проекти в повече от 80 страни. Китай строи и пристанището в Пирея.    - Това е желанието на всяка компания.    - Българите са приятни хора, приемат различните култури добре. В центъра на София имате католическа и ортодоксална църква, синагога и джамия. Хората от различните нации тук живеят в хармония. Работата ни се струва спокойна и в приятелска обстановка. Чувствам се сигурен. Бил съм в Германия преди 10 години - средата там също беше сигурна, но преди година отново бях там и ситуацията вече не беше така. Тук се чувствам спокоен. Аз живея и работя в София. Семейството ми е тук. Не се изненадвайте, ако ме видите да се разхождам на бул. Витоша. Обичам да тичам в парка и да карам колело. През лятото, ако имам време, ходя до морето за кратка почивка. Научих се и да карам ски, преди не можех.    - Да, точно така!", "date": "2019.03.20", "title": "Най-голямата китайска строителна компания: България може да е по-силна като си сътрудничи с Китай "}
{"url": "http://epicenter.bg/article/Zhorzheta-Pehlivanova--Silnata-zhena-e-trudna--no-nezamenima--/178114/11/0", "text": "Жените от кройката на Ирина Бокова и Елена Йончева, реализирали се в професията си, са трудни хора, те заплащат високата цена на обществото от привърженици и противници, за да останат на върха, но са НЕЗАМЕНИМИ.  Прокрадна се в медиите след номинацията на Елена Йончева за водач на евролистата на БСП за изборния евровот на 26 май сравнението, че Ирина Бокова и Сергей Станишев са най-известните българи зад граница. Намирам сравнението за твърде еднопланово, за да не кажа глупаво.  Ирина Бокова и до днес е сред първите 10 жени най-влиятелни на планетата по световни социологически изследвания. Ирина Бокова премина ранговата стълбица на дипломат от кариерата и като такава тя се наложи в световния дипломатически елит с нейните качества – познание, такт, езикова грамотност... и стига върха, който никой друг международник досега от България не е заемал по важност в световната организация ООН.   След генералния секретар, със статут на негов заместник Бокова управлява 10 години като генерален директор на Организацията на обединените нации за образование, наука и култура, ЮНЕСКО, Световната агенция с най-голяма численост в ООН и с отделен щат чуждестранни представители с ранг посланици на страните-членки от цял свят. Затова сравнението Станишев-Бокова е непрофесионално, престижът на двамата е различен.  Ирина Бокова бе най-добрият кандидат за генерален секретар на ООН, но не бе избрана през 2016г. по вина на българската страна. Препъна я българското невежество в правителството ни и непознаване на Световната организация, на езика, на който се говори, на политиките й и стила, които се прилага в този затворен висш дипломатически кръг, наречен ООН. Не спечели Ирина, но загуби България, загуби т.н. група на Източноевропейски страни в ООН, загуби Световната организация. Не говоря наизуст - от първия до последния ден на кампанията на Ирина Бокова останах с нея като нейна колежка без да я предам...  Три години по-късно много привърженици – страни, политици, дипломати съжаляват, че Бокова не стана генерален секретар. Ирина Бокова щеше да е по-успешният в тази сложна международна обстановка и по-силна в налагане спазването на международното право и залегналите правила в Устава на ООН като висш дипломат в ООН.   Португалецът Антонио Гутериш е от друга кройка, от кройката на Сергей Станишев и партийното движение го издига и на международния фронт, а не професията му. Бокова не може да бъде скрита за България в предстоящите политически и управленски рокади, защото тя е реалност с огромна подкрепа в българското общество. Тя продължава да работи в елитна група световни дипломати и политици на международния фронт за мира, против насилието, за решаване на тежките миграционни въпроси, защитавайки основните цели на Хартата на ООН, канена като участник и лектор на световни конференции, форуми, срещи, дипломатически академии и университети.  В Европейския съюз след майския евровот не предстои само смяна на караула, а и на управниците, налага се промяна, скъсване със статуквото, отчитайки грешките на досегашния евроелит, който отдалечи Евросъюза от неговите основни ценности за народите.   Плашещото е, че „замразените политически клетки“ на крайната десница в Европа, които 72 години след разгрома на фашизма се бяха сгушили и „спяха“ под крилото на десни партии, в много европейски страни днес са активирани и се нареждат в редиците на Европарламента.  Ще дам за пример Испания, където от началото на „испанския преход“ преди 42 г. бивши десни генерали и политици от Движението на Франко остават скрити в дясната Народна партия от лидерите й - Фрага Ирибане, Х.М.Аснар, а след това и от Мариано Рахой като група „ВОКС“ на десно военно формирование. „Вокс“ изникна като ултрадесен активист „народен защитник“ срещу левите знакови политици за независимост на Каталуния – 26 бивши политически лидери в Женералитата и депутати, които от една година са зад решетките и в принудително изгнание след провеждане на Референдума за независимост на 1 октомври 2017г., обявен от премиера Рахой за невалиден. Публичният съдебен процес, който се води в Испания от близо месец, подкопава устоите на европейската демокрация. Политическата ултрадясна партия „Вокс“, която вече влезе в ръководството на парламента в Андалусия, се очаква да влезе като четвърта политическа сила в Испанските кортеси на изборите през април, а през май и в Европейския парламент с група евродепутати от ултрадесни генерали и политици.  Като международник и дипломат ще кажа, че журналистката с огромен международен опит и влияние Елена Йончева е нужна на България на европейската сцена. Тя е български журналист от висока класа, с международен авторитет, известност и с индивидуален почерк, който понякога не се харесва на средностатистическия читател. С упоритост, последователност и всеотдайност в нейната високоотговорна професия, не е леко.   Аз съм видяла Елена Йончева на международен терен в действие и смятам, че е от значение да го споделя с обществото с факти и без хвалби.  Елена Йончева направи два филма за Венецуела и Колумбия в най-напрегнатия период от историята между двете южноамерикански съседни държави с двамата „костеливи“държантици - Алваро Урибе и Уго Чавес , политици с кредо, които след десет срещи и разминавания през 2007г. се срещат в имението „Ато Гранде“ - „Голямата колиба за сговор на овчарите“, подарена от Симон Боливар на генерал Сантандер за „свободата на Колумбия“ и заровиха томахавката в името да бъдат спасени заложници отвлечени от левите бунтовници-ФАРК, както и да бъдат спрени убийствата в граничния регион от 2200 км. граница между Колумбия и Венецуела на десните колумбийски паравоенни формирования. Венецуелският президент Уго Чавес, определен от президента Урибе за „посредник и гарант“ в хуманитарната размяна бе победителят.   Но това не винаги се харесва. В историята също – освободителят Боливар и генерал Сантандер се разделят завинаги след победата. След „хуманитарната размяна“, 200 години по-късно, Урибе и Чавес стават смъртни врагове...  Елена Йончева в Каракас и в Богота   В тази напрегната политическа ситуация по време на кампанията на Уго Чавес, през ноември 2006г. в Каракас пристигна българската телевизионна журналистка Елена Йончева с цел да направи филм за президентската кампания във Венецуела. След Венецуела, Йончева програмира и пътуване до Колумбия за втория си филм в региона.  Екзотиката и конфликтите винаги са привличали телевизионните журналисти и днес и преди. Е. Йончева пристигна само с един френски оператор. Предварително бяха уточнени някои подробности и желания по електронен път с журналистката. Бях помолена и се отзовах да й помогна по време на престоя й, както в ангажиране на хотел, така и в общи линии за (програмата й.   Искам да отбележа, че ценя професионализма на Елена Йончева и с голямо желание откликнах на нейната молба за съдействие, предоставяйки й всички мои току-що създадени контакти, тъй като само от броени месеци бях в този сложен от събития регион. Главната й цел, обаче, бе среща с президента Уго Чавес, в качеството му на кандидат за нов президентски мандат. За съжаление, Чавес от август 2006г. бе вече в президентска кампания, и бе декларирал публично, че е преустановил всякакви интервюта като президент.  За да се информирам дали Чавес би дал по изключение на по-известни журналисти среща, говорих с двама-трима латиноамерикански посланици, които ми казаха, че Чавес ще даде само едно единствено интервю на латиноамерикански журналист и това е мексиканска журналистка, която е и наблюдател на изборите, но след изборите и след като встъпи в длъжност ако бъде избран.   Попитах също испанския посланик, Раул Мородо, както и руския посланик, Михаил Орлович, дали техни журналисти - международници ще имат възможност да интервюират Чавес, та макар и след изборите. Орлович ми отговори: „Абсурд. Той отказа на най-големия руски ежедневник интервю.“ Въпреки „табуто“, аз продължих да настоявам за среща на Елена с Чавес. Използвах връзките си с министърката на жените Мария Леон, говорих с министър Нерваес, отговарящ за програмата на Чавес, разговарях с генералите му, които са постоянно с президента Чавес и ги молих за съдействие по изключение. Няколко пъти ходих до кабинета на президента в двореца Мирафлорес, чийто началник тогава беше брат му, министър Адам Чавес, днес посланик в Хавана, но без резултат.  Тогава за първи път влязох в президентския дворец Мирафлорес, седалище на правителството на Венецуела. Министър, Адам Чавес, разполагаше с оскъдно време в разгара на кампанията. Въпреки това, той ме прие и увери, че българската журналистка е много известна с нейните репортажи в Ирак и е сред първите журналисти, които кандидат-президентът Чавес, ако бъде преизбран, ще я приеме, но сега не може и това не е редно. Думата на Чавес не става на две...  Елена Йончева успя все пак с немалко мое съдействие да заснеме доста материал. Специално за нея бе осигурен хеликоптер лично от министъра на петрола Рамирес, за да посети долината на река Ориноко, където са най-големите петролни залежи на Венецуела. Тя проведе срещи и с полицейския синдикат и с един от кметовете в голям Каракас, син на вицепрезидента В.Ранхел. Посети и най-бедните квартали, където се правят неимоверни усилия, населението да яде три пъти на ден, резултат от нехайство на предишни режими.  Венецуелското външно министерство я обслужваше като ВИП гост -журналист като й осигури постоянна охрана за сигурност по време на кампанията и достъп до трибуните на чуждестранните журналисти, които отразяват митингите в Каракас. Предоставена й бе също лека кола, за по-голяма маневреност из Каракас и околностите. С една дума Венецуела към Е.Йончева се отнесе изключително внимателно, но без интервю от президента Чавес. Това я огорчи, сигурна бях, но беше извън нашите възможности. Елена трябваше да остане още месец поне, но сроковете за филмите я притискаха силно и тя замина за Богота за следващия филм за Колумбия.  Междувременно чрез почетния ни консул в Богота, д-р Карлос Уманя, се погрижих и за програма по престоя й в Богота. Чрез посланика на Колумбия във Венецуела, Варгас, личен приятел на колумбийския президент Алваро Урибе, бе уговорена среща с президента Урибе по време на т.н. изнесени извън столицатата социални съботни срещи на президента Урибе с населението в една колумбийска област. За целта се наложи писмено да представя българската телевизионна журналистка на президента Урибе, за да има достъп на срещата.   Но Е. Йончева реши да остане още няколко дни в Каракас и да изчака за среща с Чавес и отложи датата на пътуването си за Богота. По-късна среща с президента Урибе тя поиска повторно, но, за съжаление, не можа да се осъществи. В Богота я свързах с групата български музиканти, които от дълги години работят в Колумбийската филхармория. Уредена й бе и среща с други наши сънародници, които живеят в Богота, за да й съдействат по програмата. На нейно разположение бе и почетният ни консул, д-р Уманя, влиятелен потомствен адвокат в Богота. Йончева замина за Богота ненадейно , но след като беше посрещната от нашия почетен консул д-р Уманя, ми се обади за допълнително съдействие за филма.  Разбрах, че са били излъчени и с успех и двата нейни филми по националната ни телевизия за Венецуела и Колумбия. Сигурна съм, че ги е направила с нужната вещина и реализъм. / „Елена Йончева в Каракас и Богота“ - книгата ми „Магията Латинска Америка“, 2011г./  В заключение ще кажа, че като европейски депутат Елена Йончева ще бъде полезна за каузата на България и за каузата на БСП. В новия европарламент ПЕС също ще има нужда от едно политическо острие като Елена, за да се промени статуквото в ЕС.", "date": "2019.03.20", "title": "Жоржета Пехливанова: Силната жена е трудна, но незаменима! "}
{"url": "http://epicenter.bg/article/Vladimir-Kostov--BSP-v-sartsevinata-na-evroizbornata-bitka/178133/11/0", "text": "    Не всеки ден една политическа партия успява да намери вярно съчетание между национални и интернационални интереси и тенденции, между това, което е важно днес и това, което ще има значение за продължителен период от време.      Но когато подобна слука бъде постигната от политическото ръководство, тя обещава за дълго време положително въздействие върху  цялостната дейност и развитие на съответното политическо движение.      БСП изживява именно подобен градивен, за днес и за утре, момент, с началото на своето участие в кампанията за европарламентарните избори.      От няколко години се виждаше, че ЕС навлиза в период на драматична преоценка на стойности и на водената политика. Спадна относително ранга на ЕС в света като цяло и специално в отношенията със САЩ.   Дойде неприключилият все още фейлетон с британския брекзит. Редуват се кризи в отношенията с Русия, Китай, Турция и т.н. Миграционните процеси и социалното развитие формират чувства на неудовлетворение от това как се развива и най-вече как е управляван ЕС. Исканията за социална справедливост и за реално зачитане на националните интереси и на традиционни християнски ценности заеха спонтанно европейската политическа сцена.      Управляващият елит на ЕС в лицето главно на ЕНП и ПЕС, увлечен да защитава интересите си и завоюваните позиции, не успя - и не пожела, засега поне - да види и оцени дълбочината на процесите. и съответно ограничи линията си в защита с всички средства на статуквото.   Срещу \"непослушни\" партии като унгарската ФИДЕС на Орбан бяха предприети маневри за \"връщане в правия път\". Сигурно опитите в това направление ще продължат, защото избраната от елита линия за \"самоотбрана\" не може да породи друго.       Отказвайки да се преклони пред манипулациите на ПЕС, БСП избира да води предизборната кампания за европарламента в името на важни за българската нация, но и за Европа, интереси и проблеми.   Като се започне от искането за по-справедлива и по-ефикасна социална политика. За по-балансирани отношения с Русия, Китай. За защита на българските и християнските ценности от манипулации като тези, осъществявани чрез истанбулската конвенция и подобни начинания.      Този избор на БСП не я затваря зад мними национални огради, а я поставя в сърцевината на битката за европейските избори. Но не на страната на загрижените за интересите си евробюрократи, а заедно с европейците, които разбират, че без стабилни европейски нации и държави не може да има и истинска реализация на идеята за единна и солидарна Европа - вярна на себе си и решена да осигури бъдещето си.        ​Национално и интернационално обоснованата позиция, с която БСП влиза в изборната кампания, не бива да се бърка с прогноза за конкретния резултат от изборите. Много са възможните изненади в предстоящите два месеца. Но това е позицията, която дава на БСП и нейните привърженици верен поглед за днешния и утрешния ден на България и на Европа. Така ще я оцени и запомни историята.", "date": "2019.03.20", "title": "Владимир Костов: БСП в сърцевината на евроизборната битка"}
{"url": "http://epicenter.bg/article/Predsedatelyat-na-API-Georgi-Terziyski-otkri-51-to-izlozhenie-Stroyko-EKSPO-/178090/4/0", "text": "Председателят на Управителния съвет на Агенция „Пътна инфраструктура“ Георги Терзийски откри 51-то изложение Стройко ЕКСПО. Това съобщиха от пресцентъра на АПИ.  През годините експозицията стана мост между производители, строители и потребители с цел развитие на строителната индустрия.  „Убеден съм, че и в бъдеще тези мостове ще се разширяват и ще дадат нови възможности за развитие и по-голям обхват на изложението, а защо не и по-голямо участие в него на производителите и търговците от пътностроителния бранш\", каза председателят на УС на АПИ.  Георги Терзийски подчерта, че основен приоритет на правителството е развитието на пътната инфраструктура и неслучайно тази и следващата година започва реализацията на 5 стратегически пътни проекти - довършване на автомагистралите „Струма“ и „Хемус“, строителството на София - Калотина, Видин - Ботевград и Русе - Велико Търново.  „Пожелавам този мост, това изложение да продължи да ни събира в името на неговия девиз „За все по-хубава България“ и както казва уста Кольо Фичето: „Градих мостове, за да събирам човек с човека и манастири, за да го събират с Бога“, така и вие градете мостове за да направим по-хубава България\", каза Терзийски.  ", "date": "2019.03.20", "title": "Председателят на АПИ Георги Терзийски откри 51-то изложение Стройко ЕКСПО "}
{"url": "http://epicenter.bg/article/ChEZ-vodi-pregovori-s-treti-vazmozhen-kupuvach-na-balgarskite-aktivi/178094/4/0", "text": "ЧЕЗ води преговори с трети възможен купувач на българските активи, потвърдиха за програма \"Хоризонт\" по БНР от централата на компанията в Прага. Оттам отказват всякакви подробности около преговорите с новия инвеститор, включително за националността на компанията и правните възможности да се включи в процедурата за продажбата на активите.  На въпрос дали третият инвеститор може да работи съвместно с \"Инерком\" по осигуряването на капитал и завършване на сделката, от чешката компания отказаха коментар.   Единствено бе потвърдено, че се очакват обвързващи оферти през април - както от новия инвеститор, така и от \"Индия Пауър\".   Преговорите с индийската компания започнаха, след като \"Инерком\" не успя да осигури финансиране на сделката и изгуби статута си на единствен инвеститор, с когото да се преговаря.  ", "date": "2019.03.20", "title": "ЧЕЗ води преговори с трети възможен купувач на българските активи"}
{"url": "http://epicenter.bg/article/Zapochva-izgrazhdaneto-na-kragovo-krastovishte-na-Podbalkanskiya-pat-I-6--pri-vhoda-na-Karlovo-/178095/4/0", "text": "Започва изграждането на кръгово кръстовище на Подбалканския път I-6, при входа на град Карлово. Инвестицията е за близо 781 хил. лв. и средствата са от бюджета на Агенция „Пътна инфраструктура“, съобщиха от АПИ.  Днес бе направена първата копка на обекта. Новото кръстовище е в началото на Карлово, в посока Сопот, и ще замени досегашното триклонно кръстовище с обходния път на града.  Предвижда се и изграждането на подходи към локални платна. Целта е извеждане на транзитното движение от центъра на Карлово, повишаване безопасността на движение и намаляване до минимум на предпоставките за пътни инциденти.  Новото кръстовище ще бъде и с енергоефективно LED осветление.  Строително-монтажните работи ще бъдат изпълнени от „ПСТ Груп“ ЕАД. Стойността на договора е 780 626,98 лв. без ДДС. Строителният надзор ще осъществява „План инвест Пловдив” ЕООД, а техният договор е за 8 820 лв. без ДДС. Срокът за изпълнение е 60 календарни дни.  Първият етап от изпълнението на проекта включва изграждане на южната част на кръговото кръстовище. При извършването на строителните работи ще бъде въведена временна организация с двупосочно движение, а скоростта ще е ограничена до 40 км/ч.  Очаква се строителните работи да приключат преди началото на активния туристически сезон, тъй като Подбалканският път I-6 е алтернативен маршрут на АМ „Тракия“.  ", "date": "2019.03.20", "title": "Започва изграждането на кръгово кръстовище на Подбалканския път I-6, при входа на Карлово "}
{"url": "http://epicenter.bg/article/Prokuraturata-pribra-oshte-edin-kmet---na-Cherven-blyag/178042/3/0", "text": "Тази сутрин е задържан кметът на Червен бряг Данаил Вълов. Градът е осъмнал под полицейска обсада.   \r\n Жандармерия, екипи на ГДБОП и специализираната прокуратура извършват обиски в сградата на Община Червен бряг, личното жилище на кмета на града и неговата фирма, съобщава zovnews. \r\n   \r\n Оперативно-издирвателните действия са възложени на Комисията за противодействие на корупцията и за отнемане на незаконно придобитото имущество (КПКОНПИ), съобщиха от пресцентъра на Специализираната прокуратура. \r\n   \r\n Наказателното производство е започнало по материали, изпратени от Агенцията за държавна и финансова инспекция (АДФИ) и след журналистическо разследване на „Господари на ефира“, излъчено на 7 май 2018 г. \r\n   \r\n Установено е, че Данаил В. е нарушил задълженията си като длъжностно лице (чл. 93, ал. 1, б. „а“ от НК), и възложетл на обществени поръчки  (по смисъла на чл.5 ал.2 т.9 от ЗОП) по програмата „Топъл обяд“, финансирана по Оперативна програма за храни и/или основно материално подпомагане и съфинансирана от Фонда за европейско подпомагане на нуждаещи се лица. Стойността на програмата е 229 106, 22 лв. с ДДС. \r\n   \r\n През м. април 2017 г. община Червен бряг обявява обществена поръчка с две обособени позиции - „Приготвяне и доставяне на храна „топъл обяд“ в гр.Червен бряг“ и №2 „Приготвяне и доставяне на храна „топъл обяд“ в гр.Койнаре“. \r\n Документи по образец, отговарящи на условията на обществената поръчка, са подали три фирми. На базата на критерий „най-ниска цена“ е отговаряла фирмата „М.-П.“ ЕАД, гр. София. \r\n   \r\n Вместо да сключи договор със спечелилата фирма и да обезпечи безвъзмездното изхранване на социално слаби в община Червен бряг, Данаил В. е прекратил обществената поръчка на 16.05.2017 г. \r\n   \r\n Целта му е била да облагодетелства другите две фирми, които са печелили обществени поръчки със същия предмет през предходната година. \r\n Деянията му са съставомерни по чл.282, ал.2, пр.2-ро вр. ал.1 от НК. \r\n   \r\n Акцията е след поредица от журналистически разследвания, като специален сигнал е подаден за материала “Топъл обяд” за мъртви души в община Червен бряг”. \r\n   \r\n През ноември имаше и искания за оставкат на Вълов.  \r\n   \r\n Данаил Вълов, бе издигнат от Гражданско обединение за развитие на община Червен бряг - ГОР. Спечели изборите на балотаж срещу кандидата на ГЕРБ. \r\n", "date": "2019.03.20", "title": "Прокуратурата прибра още един кмет - на Червен бряг. Манипулирал търгове за \"топъл обяд\" "}
{"url": "http://epicenter.bg/article/Rumyana-Arnaudova--Prokuraturata-shte-proveri-imotnite-sdelki-na-Tsvetanov/178067/3/0", "text": "И прокуратурата ще направи проверка на сделката с апартаментите и новия имот на зам.-председателя на ГЕРБ Цветан Цветанов. Това стана ясно от изказване пред журналисти на говорителя на главния прокурор Румяна Арнаудова, която уточни, че тя още не е възложена на конкретен прокурор.   Сигналът за новия апартамент на Цветан Цветанов е внесен в прокуратурата от гражданското сдружение \"Боец\", каза Арнаудова.  От гражданското движение са сезирали и комисията \"Антикорупция\", така че двете институции паралелно ще работят по този случай.  Арнаудова допълни, че сигналът вече е разпределен и предстои по него да бъде направена двумесечна проверка, която да констатира дали има данни за извършено престъпление. В случай на необходимост може да бъде потърсено съдействието и от комисията \"Антикорупция\", но е възможно и двете проверки да вървят паралелно по различни текстове.  Междувременно стана ясно, че проверката по друг подобен случай, за който беше сезирана прокуратурата – за жилището, което ползва безвъзмездно финансовият министър Владислав Горанов, все още продължава, въпреки че комисията \"Антикорупция\" не откри данни за конфликт на интереси.  Стана ясно, че двата апартамента, които заместник-председателят на ГЕРБ Цветан Цветанов е заменил за новия си имот, са останали собственост на фирма \"Артекс“ само няколко часа. Веднага след това те са били продадени на бившия IT специалист на ГЕРБ и участник в предизборния щаб на партията Симеон Велков, съобщи \"Свободна Европа\". Бившият подчинен на Цветанов в предизборния щаб е придобил двата имота в съсобственост със съпругата си. Така на същата дата – 12 юни, когато Цветанов разменя с фирма \"Артекс“ две свои жилища от улица \"Елемаг“ за новия си дом, старите му апартаменти стават собственост на Симеон и Ива Велкови. За тях семейната двойка плаща 470 000 лева. Срещу сумата те получават 190 квадрата жилищна площ и две паркоместа.  Вчера Цветан Цветанов обясни в парламента, че е разменил двата апартамента за новото жилище и е доплатил 100 000 лева. Той добави, че всичко е напълно законно.        ", "date": "2019.03.20", "title": "Румяна Арнаудова: Прокуратурата ще провери имотните сделки на Цветанов"}
{"url": "http://epicenter.bg/article/Zhenata-v-Botevgrad-namushkana-v-sartseto--mazhat---zahapal-duloto-i-se-gramnal-/178076/3/0", "text": "Образувано е досъдебно производство по член 115 за убийството на 37-годишна жена. Това каза на брифинг ръководителят на Софийска окръжна прокуратура Наталия Николова по повод вчерашното убийство в Ботевград, предаде репортер на Novini.bg  Извършени са множество процесуално-следствени действия - оглед на местопрестъплението, разпит на свидетели, съдебно-медицинска експертиза.   От събраните доказателства можем да направим извод, че се касае за убийство, извършено от ревност. Жертвата има три прободни рани с нож. По тялото ѝ няма следи от борба. Убитата е намушкана три пъти – в дясната част на гръдния кош, в областта на шията и отстрани на гръдния кош, като третият удар е бил смъртоносен. Пронизан е изцяло белият дроб и лявата камера на сърцето. 2-3 минути след последния удар жертвата е починала. Посоката на ударите е рязко отгоре надолу и леко назад, заяви Николова.  Предстоят още следствени действия, ще бъде направен допълнителен оглед на шивашкото ателие, пред което е извършено убийството, както и на автомобили, добави тя.  В по-късен етап от експерти е установен адресът на двойката и е намерен мъртъв съпругът на убитата жена. При влизането вратата е била заключена. По първоначални данни смъртта е настъпила от огнестрелно оръжие, като нападателят е поставил цевта на оръжието в устата си и е произвел изстрел, разкри ръководителят на Софийска окръжна прокуратура.  Децата не са станали свидетел на убийството. Едно от тях се е разхождало из квартала и е видяло майка си, паднала пред ателието след убийството, уточни Наталия Николов.  От ОДМВР-София поясниха, че мъжът е притежавал законно две ловни пушки с доста сериозен заряд. Пушките са закупени през 2017 година, като тогава е издадено и разрешителното за оръжие.  Полицаите проникнали в помещението с помощта на робот, управляван от служителите на отряда за борба с тероризъм, тъй като се предполагало, че е много вероятно мъжът да е въоръжен.  Установено е въпросното лице с прострелна рана в главата. Открито е и оръжието на убийството, заявиха още от ОДМВР-София. ", "date": "2019.03.20", "title": "Жената в Ботевград намушкана в сърцето, мъжът ѝ захапал дулото и се гръмнал "}
{"url": "http://epicenter.bg/article/Mazh-iznasili-bivshata-si-zhena-do-zhp-relsi-v--quot-Druzhba-quot--bil-ya-s-yumrutsi-i-zaplashval--che-shte-ya-ubie-/178099/3/0", "text": "Софийска районна прокуратура задържа 35-годишен мъж за изнасилване и извършване на блудствени действия, съобщиха от държавното обвинение.  Извършителят е бивш съпруг на пострадалата. Под ръководството и надзора на Софийска районна прокуратура е образувано и се води досъдебно производство за това, че на:  На 15.03.2019 г., за времето от около 12,00 часа до около 14,00 ч., в София, при условията на продължавано престъпление, са извършени блудствени действия спрямо Й., след което мъжът се е съвкупил с нея, като е употребил сила и заплашване. Деянията са извършени както следва:  1. На 15.03.2019 г., за времето от около 12,00 часа до около 13,00 часа, в ж.к. \"Дружба“, в тревните площи, източно от моста на бул. \"Брюксел“, в близост до влаковите релси, са извършени блудствени действия спрямо Й., като е употребена сила и заплашване – извършителят удрял пострадалата по тялото с юмруци и й заявил: \"…сега ще видиш какво ще стане с теб!“, след което мъжът се е съвкупил с нея, отново чрез употреба на сила и заплашване.  2. На 15.03.2019 г. за времето от около 13,00 часа до около 14,00 часа, в къща за нощувки в София са извършени блудствени действия спрямо Й. Извършителят й заявил: \"ще те бия, много ще те бия, не се дърпай“, след което деецът се е съвкупил с нея, отново като я заплашвал.  В хода на разследването е установена самоличността на извършителя – Г. Б.  Предвид високата обществена опасност на деянието на извършителя, наблюдаващият прокурор е постановил задържането на Б. за срок до 72 часа, като е разпоредено привеждането му в сградата на Софийския районен съд на 21.03.2019 г. – за разглеждане на искане за вземане на мярка за неотклонение \"задържане под стража“.  ", "date": "2019.03.20", "title": "Мъж изнасили бившата си жена до жп релси в \"Дружба\", бил я с юмруци и заплашвал, че ще я убие "}
{"url": "http://epicenter.bg/article/Zhena-se-hvarli-ot-viadukt-na-magistrala--quot-Hemus-quot--i-pochina-na-myasto-/178101/3/0", "text": "35-годишна жена е скочила от най-високия виадукт на магистрала \"Хемус\" тази сутрин, съобщиха от МВР-София.  Сигналът за трагедията е подаден около 10.26 ч. Пътуващ по магистралата шофьор е съобщил, че е видял как жена спира лек автомобил в аварийната лента на виадукт \"Рибни вир\" и излиза от него. След това тя се е качила на перилата на виадукта и е скочила.  На място веднага са изпратени екипи на полицията и Спешна помощ. Медиците обаче само са констатирали смъртта на 35-годишната софиянка.  На място се извършва оглед. Изясняват се причините за самоубийството.  ", "date": "2019.03.20", "title": "Жена се хвърли от виадукт на магистрала \"Хемус\" и почина на място "}
{"url": "http://epicenter.bg/article/Pravyat-lageri-za-migranti-v-Malko-Tarnovo-i-Elhovo--/178102/3/0", "text": "Селище за 280 души в Малко Търново и друго за над 1600 – в Елхово ще се изграждат, става ясно от поръчка, обявена от МВР. Най-вероятно това ще са лагери за мигранти, тъй като и финансирането е европейско – от фонд \"Убежище, миграция и интеграция\", предава БНР.  Над 8 милиона ще бъдат вложени в площадки за разполагане на контейнери в Малко Търново, в Елхово и в Любимец.  Бъдещият лагер в Малко Търново ще се намира на ул. „Княз Борис I“ 54. Той трябва да е за до 280 души на територия от 7,5 дка.  Предвидено е обектите да са с монолитни огради, буферна зона, КПП, вътрешни огради, охранителни системи. Ще се изграждат контейнери за раздаване на храна, административни, за временно настаняване и санитарно-битови – бани и тоалетни.  В Елхово селището ще е на територията на Регионалната дирекция на гранична полиция. То ще е далеч по-голямо, на територия около 27 дка, за 1632 души, става ясно от обществената поръчка, която е обявена преди няколко дни.  Кметовете на Малко Търново и Елхово не бяха запознати с бъдещите планове на МВР. Градоначалникът на Малко Търново Илиян Янчев е в болнични и извън страната и обеща да провери информацията. Кметът на Елхово Петър Киров отказа коментар и поясни, че на дневен ред е подготовката за празника на града.  ", "date": "2019.03.20", "title": "Правят лагери за мигранти в Малко Търново и Елхово без да питат кметовете? "}
{"url": "http://epicenter.bg/article/Ivo-Hristov--Obshtestvoto-shte-zadava-temite-na-Saveta-za-strategichesko-razvitie-pri-prezidenta-/178115/2/0", "text": "Председателят на Съвета за стратегическо развитие при президента и шеф на кабинета на държавния глава Иво Христов отхвърли пред БНР твърденията, че структурата е правителство в сянка или подготовка за създаване на \"президентска\" партия.  \"Президентът формулира като задача необходимостта от ясна посока и хоризонт за развитие на България. Сегашното мнозинство работи на парче и без хоризонт. В рамките на седмица често сменя мнението си и отменя закони, които само е гласувало. Един скандал се застъпва с друг,\" заяви Христов.  По думите му управляващите не се занимават с проблемите на хората.  \"Апартаментите нямат общо с целта на българската политика и общество. Трябва да определим какви цели искаме да развиваме, какво искаме да направим от България и от българите,\" категоричен е той.  Според Иво Христов усилието на членовете на Съвета за стратегическо развитие е насочено към изработване на адекватни позиции, които да решават проблемите на българското общество.  \"Необходима е стратегия, която да бъде представена на обществото. Така то ще избере хората, които да я изпълняват. Сегашното мнозинство очевидно не е от тях. Никой не търси да спечели одобрението и подкрепата на Борисов, Цветанов и ГЕРБ. Ние ще започнем разговор с обществото и то ще определя какво трябва да се направи. Партиите са преходни,\" коментира председателят на Съвета.  Христов коментира и принципите, по които е съставен Съветът за стратегическо развитие.  \"Старахме се да привлечем необременени хора с чиста репутация, които са готови да бъдат очернени от пропагандната машина на властта. Търсим и общност във възгледите и разбирането за бъдещето на българската държава. Защото най-порочно в българския преход бе спасяването поединично. То се изразява в масова емиграция, користна употреба на властта, нелоялна конкуренция и взаимно прецакване в бизнеса,\" коментира Христов.  Иво Христов не приема, че Съветът за стратегическо развитие при президента е правителство в сянка или платформа за президентска партия.  \"Профилът на членовете е академичен, хора, които работят на идейната нива. Правителството изисква управленски опит и административни умения\".  ", "date": "2019.03.20", "title": "Иво Христов: Мнозинството работи на парче и без хоризонт, един скандал се застъпва с друг!"}
{"url": "http://epicenter.bg/article/D-r-Hasan-Ademov--Pensiite-na-badeshtite-pensioneri-nyama-da-badat-namaleni-dori-s-lev/178118/2/0", "text": "Предложението от вчера да се предостави възможност за избор на хората да се изчислява индивидуалният коефициент и по старата, и по новата методика, ликвидира всякакъв вид съмнения, че ще има намаление на размера на пенсиите на бъдещите пенсионери, дори и с един лев. Това каза пред журналисти председателят на Парламентарната комисия по труда и социалната политика д-р Хасан Адемов.  Той подчерта, че трябва да стане ясно, че цялата тази дискусия от последните дни по никакъв начин не се отнася за пенсионерите, които са придобили право на пенсия до края на миналата година.  Хасан Адемов припомни, че има две симулации на НОИ за размера на пенсиите по новата методика, която е в сила от началото на тази година. Първата е направена за хората, пенсионирали се през 2017 година. Изчислено е, че на 37 процента от хората, пенсионирали се тогава, при прилагане на новите правила за пенсиониране, действащи от 2019 година, се намалява индивидуалния коефициент. По думите му обаче намаляването на индивидуалния коефициент в никакъв случай не означава все още намаляване на пенсията, защото във формулата за изчисляване на размера на пенсиите има и други елементи като осигурителен доход, години стаж, коефициент за прослужени години. Всички случаи са индивидуални и никой не може да каже, че на всички 37 процента биха се намалили пенсиите и с колко, допълни Адемов.  Експертите на НОИ са направили и втора симулация въз основа на данни за 67 881 осигурени лица, на които от НОИ са изпратени уведомителни писма през 2018 г., че им предстои да навършат изискуемите години за пенсия през следващата година. От тях през 2018 година са се пенсионирали около 20 хиляди, останали са някъде около 47 хиляди души. При втората симулация се получава, че за 31,3 на сто е възможно да се намали индивидуалният коефициент.  Хасан Адемов припомни, че от началото на тази година не е финализирано нито едно пенсионно производство, тъй като срокът за приключването на производството е четири месеца и никой не е получил нито увеличена, нито намалена пенсия по новата формула.  Хасан Адемов очерта аргументите на вносителите на промяната. Сред тях е това, че преди 1997 година няма регистър на осигурените, а регистърът от 1997 до 1999 година е непълен според информация на НОИ. До 2000 година няма и максимален осигурителен доход. По думите му затова на преден план на полето на търсенето на справедливостта излизат въпросите възможно ли е в рамките на три години, в които си се осигурявал върху високи доходи са достатъчни, за да има адекватност между осигурителния принос от една страна и от друга - размерът на пенсията. Дискусията за търсенето на справедливост в пенсионната система ще продължи, заяви Хасан Адемов, цитиран от БТА и Новини.бг.  Той уточни, че друг аргумент за премахването на годините 1997 - 1999 година от формулата е това, че се появяват в регистъра на осигурените лица нетипични за българското пенсионно производство осигурителни доходи като 100 000 лева, върху който са внесени осигурителни вноски. По думите му това довежда до съмнение дали един такъв доход, възникнал през този период, може да послужи като база за пенсиите. Аргументите и при промяната от 2015 година за отпадане на трите най-добри години преди 1997 година, и през 2018 за отпадане на годините 1997 - 1999 година, са били и за това да бъдат улеснени осигурените да не търсят осигурителни документи, защото някои предприятия са фалирали, допълни председателят на социалната комисия.  В отговор на въпрос дали хората трябва да избират само от формула, която включва годините 1997-1999 година, или и трите най-добри години преди 1997 година, Адемов каза, че експертите на НОИ смятат, че за да има адекватност между осигурителния принос и размера на пенсията, трябва да влизат само годините, за които има регистър в НОИ, защото всички останали години стаж създават предпоставки за манипулиране на трудовата биография.  ", "date": "2019.03.20", "title": "Д-р Хасан Адемов: Пенсиите на бъдещите пенсионери няма да бъдат намалени дори с лев"}
{"url": "http://epicenter.bg/article/Vezhdi-Rashidov--Parite-mi-sa-chestno-specheleni--danatsite-mi-sa-plateni--sdelkata-e-izryadna-/178121/2/0", "text": "\"Сделките за два апартамента в София, които са обект на медийно внимание, са извършени от „Рашидов пропъртис” ООД, в което дружество имам дялово участие. Дружеството е регистрирано с основна дейност купуване и отдаване под наем на собствени недвижими имоти.  Това заяви за   бившият министър но културата Вежди Рашидов, след като стана ясно, че е закупил два апартамента на цена около 860 евро на кватратен метър от фирмата “Артекс”, продала на преференциални цени апартаменти и на Цветанов, и на Цачева.  Второ, казва Рашидов: През 2009 година, преди да стана министър на културата, по закон съм си декларирал имуществото и средствата пред Сметната палата и те и до днес са публично достъпни, заради което смятам, че не трябва да давам отчет за моите разходи в рамките на това, което съм декларирал и за което съм платил данъци.  Трето: Смятам, че не е почтено да се обсъждат, без да има каквито и да е доказателства за нарушения, свободните пазарни договаряния.  Четвърто: Смятам, че договарянето на 860 евро на квадрат никак не е малко за сделка във фаза чертеж и основи. Някои хора, които безотговорно хвърлят думи, е хубаво да се запознаят с технологията на строителния бизнес.  Пето: Няма да скрия, че след грабежа на КТБ, където аз бях вложител /де факто – ограбен/, а не кредитополучател, смятам за мое лично право да влагам парите си, където си поискам и както моето семейство пожелае, защото загубих доверие в някои институции. Свещено мое право е да инвестирам личните си средства на свободния пазар при свободно договаряне  Ако медията, която публикува внушенията за евтини апартаменти, ме беше попитала, щеше да получи адекватен отговор. Но явно целта е да бъда оклеветен.  Парите ми са честно спечелени, обявени публично, данъците ми са платени. Сделката е изрядна\", подчертава Рашидов.", "date": "2019.03.20", "title": "Вежди Рашидов: Парите ми са честно спечелени, данъците ми са платени. Сделката е изрядна "}
{"url": "http://epicenter.bg/article/Neno-Dimov--Pri-opredeleni-situatsii-e-dopustimo-da-se-namali-nivoto-na-vodata/178122/2/0", "text": "„Дойдох лично да проверя сигналите за ситуацията на Шабленското езеро. Ние сме на мястото, което е отворено за източване на част от водата. На практика това се прави от години и не противоречи на плана за управление на защитената местност – при определени ситуации е допустимо да се намали нивото на водата. При приемането на промяната в плана през 2016 г. е направена консултация с Института по рибни ресурси, според който такъв тип дейности трябва приключи преди 1 април“. Това съобщи министърът на околната среда и водите Нено Димов по време на проверката в защитената местност „Шабленско езеро“, разпоредена от премиера Бойко Борисов.   Той допълни, че срокът е такъв, за да може езерото да се възстанови във връзка с размножителния период на рибите и птиците. Затова разрешенията, които се издават от РИОСВ при аварийни ситуации, изискват дейностите да приключат до 15 март. В случая те са приключили преди края на февруари, обясни министърът. „Отварянето на езерото е станало в участъка с най-тясна ивица между морето и езерото с цел опазване на дюнните природни местообитания”, уточни министър Димов.   „От 20 години всяка година правим това пускане поради високите нива но водите, които наводняват сградите. Изпускането беше на 15 февруари“, обясни Кралю Кралев, управител на правителствената резиденция в Шабла.   По Оперативна програма „Околна среда“ (ОПОС) се отпускат близо 5 млн. лв. за Шабленското и Дуранкулашкото езеро, а РИОСВ – Варна ще бъде бенефициент на финансирането, заяви още министър Димов и уточни, че  по приоритетна ос „Биоразнообразие“ на ОПОС е предвиден финансов ресурс от 22 млн. лв. за природозащитни дейности във влажни зони.   Във връзка с информацията за пожара в защитената местност министър Нено Димов каза, че РИОСВ - Варна е била информирана след като пожарът е бил потушен – на 4 март. На място от експертите на екоинспекцията е установено, че около 5 дка. от защитената територия са опожарени, другите са извън нея. Не са установени бедстващи животни. Подаден е сигнал до прокуратурата.   Източник: Нова.тв", "date": "2019.03.20", "title": "Нено Димов: При определени ситуации е допустимо да се намали нивото на водата"}
{"url": "http://epicenter.bg/article/Rumen-Radev-naznachi-chlenovete-na-TsIK/178124/2/0", "text": "Само няколко часа след избора на петимата от ръководството на Централната избирателна комисия /ЦИК/ президентът Румен Радев назначи и останалите 15 членове на комисията, които са предложени от парламентарните партии и от онези, които имат евродепутати.   За целта държавният глава издаде указ, както е според изборния кодекс. Те встъпват в длъжност, считано от 21 март 2019 г., както и останалите петима избраници от парламентарната квота. Назначените от Румен Радев са бившият член на ЦИК от лявата коалиция -  Александър Андреев, вече издигнат о ГЕРБ, Бойчо Арнаудов, Георги Баханов, Димитър Димитров, Емил Войнов, Ерхан Чаушев, Ивайло Ивков, Йорданка  Ганчева, Катя Иванова, Мария  Бойкинова, Мирослав Джеров, Николай Николов, Силвия Стойчева, Таня Цанева, Цветанка Георгиева, ,уточниха още от \"Дондуков\" 2.    ", "date": "2019.03.20", "title": "Румен Радев назначи членовете на ЦИК"}
{"url": "http://epicenter.bg/article/Karakachanov--Balgariya-se-stremi-da-izpalnyava-angazhimentite-si-kam-NATO-/178127/2/0", "text": "След броени дни се навършват 15 години от присъединяването на Република България в НАТО. През тези 15 години България се стреми не само да бъде добър член на НАТО, но и чрез модернизация и подготовка на своите въоръжени сили да бъде фактор, който при необходимост да може да изпълни своите задължения както по Конституция, така и като ангажименти към нашите съюзници. Това каза министърът на отбраната Красимир Каракачанов днес, 20 март, на откриването на фотоизложбата, посветена на тази годишнина, съобщиха от МО.  Изложбата „15 години България в НАТО“ е организирана от Министерството на отбраната. До 1 април 2019 г. тя ще бъде разположена пред Паметника на войнишкия лъв - част от Мемориала на Първи и Шести пехотен полк, в градината при Националния дворец на културата в София. В изложбата са представени над 60 фотографии, които са символичен разказ за подготовката на българските военнослужещи за участие в мисии и операции на НАТО, за техния стремеж към усъвършенстване на бойните способности по време на съвместни тренировки с военни формирования от въоръжените сили на страните-членки на съюза.  Министър Каракачанов отбеляза, че с откриването на изложбата започват проявите, свързани с честването на 70-ата годишнина от учредяването на Организацията на Северноатлантическия договор и 15-ата годишнина от присъединяването на нашата страна към алианса. Той благодари на фотографа на Министерството на отбраната Вяра Йовева, която със своето творчество популяризира дейността на Българската армия и показва живота на българските войници, сержанти и офицери и й пожела нови успехи.  Пред журналисти министърът на отбраната посочи, че през изминалите 15 години предизвикателствата пред сигурността са се увеличили. Той посочи като примери войната в Ирак, последвалата Арабска пролет, войната в Сирия, ескалирането на конфликта между турското правителство и кюрдите в Турция, напрежението в Черноморския регион и ескалирането на ислямския тероризъм, в резултат на което бяха извършени десетки атентати в Европа, отнели живота на множество мирни граждани.  „Преди 15 години никой не си е представял, че НАТО ще разработва стратегии за справяне с нелегалната миграция и за борбата с тероризма“, каза министър Каракачанов и отбеляза, че повишаването на разходите за отбрана е в отговор на увеличените предизвикателства пред сигурността. Той припомни предприетите от правителството мерки за възстановяване на боеспособността на армията, които включват модернизация, възстановяване и ремонт на военната техника, повишаването на заплатите на военнослужещите и решаване на натрупаните с години проблеми.  „Надявам се и в бъдеще правителството да намира за необходимо да удовлетворява изискванията на армията и започнатото през 2017 г. да продължава и през следващите години с ускорени темпове“, каза в заключение министър Каракачанов.  ", "date": "2019.03.20", "title": "Каракачанов: България се стреми да изпълнява ангажиментите си към НАТО "}
{"url": "http://epicenter.bg/article/Aleksandar-Marinov--Institutsiite-tolkova-sa-degradirali--che-nenormalnoto-se-e-prevarnalo-v-norma/178128/2/0", "text": "С президента нямам проблеми да говорим по теми, защото той е високо образован човек, за разлика от много други хора. Колкото и да ви звучи далечно, смисълът на това, с което сме се захванали е да доведе до такова положение на страната, при който няма да си поставяме подобни въпроси като въпроса за имуществата на високопоставените персони, каза в предаването \"Всичко коз” по Канал 3 политологът проф. Александър Маринов, член на стратегическия съвет на Румен Радев.  \"Ние сме стигнали до това дередже по смисъла на едни определени процеси. Държавата и институциите толкова са деградирали, че ненормалното се е превърнало в норма. Вероятно има много хора, които се ядосват само, защото не са на мястото на новодомците. Политиката се е превърнала в синоним на това. Въпросът е как да го променим. Тази промяна не може да се случи от днес за утре. Засега не са ни обещали апартаменти, но може да ни огрее\", каза още той.  \"Днешното положение е ясно - на фона на тези 240 лева минимална пенсия след 2 години, вие имате увеличаването на всеки три месеца на депутатската заплата. Това е огромна ножица и тя трябва да се премахне. В основата на всяка стратегия има големи ценности. Важно е тази ценност да бъдат българите. Това означава, че всяка една перспектива трябва да е подчинена именно на тази върховна ценност\", категоричен беше Александър Маринов.  \"Ние ще направим това, което се нарича национална стратегия. Правителството по дефиниция не може да направи такова нещо. Ние трябва да подготвим един проект, но с това започва, но не завършва. След като проектът е подготвен, трябва да има много широка обществена дискусия, за да бъде привлечено обществото. Само тогава стратегията може да изпълни функцията си\", каза още той.   ", "date": "2019.03.20", "title": "Александър Маринов: Институциите толкова са деградирали, че ненормалното се е превърнало в норма"}
{"url": "http://epicenter.bg/article/Korneliya-Ninova--Zapomnete-tozi-den--Toy-sabra-v-edno-tsyalata-agoniya-i-pozor-na-GERB-/178131/2/0", "text": "  Нека запомним този ден - 20.03.2019 г. Той събра в едно цялата агония и позор на ГЕРБ.   Първият - в партията Борисов показа паника от загуба и за пръв път, откакто съществува партията му, си взе патерица преди избори(СДС).   Вторият - Цветанов унизително се отчиташе на един съмнителен бизнесмен с няколко повдигнати обвинения какво е свършило правителството, за да му даде пет гласа за кворум.   А масово се обясняваха как необяснимо забогатяха и вкупом си закупиха луксозни имоти на ниски цени.   Всичко това в деня, когато 12000 българи разбраха, че ще вземат по-ниски пенсии. Излъганите и притискани медицински сестри излизат на протест заради унизително ниски заплати.   Има една поговорка: дай ми фактите,да ти дам правото. Фактите са пред очите ви, правото да промените това е в ръцете ви.  ", "date": "2019.03.20", "title": "Корнелия Нинова: Запомнете този ден! Той събра в едно цялата агония и позор на ГЕРБ."}
{"url": "http://epicenter.bg/article/Karakachanov--Koalitsiyata--quot-Obedineni-patrioti-quot--tryabva-da-se-yavi-zaedno-na-izborite-/178132/2/0", "text": "За тези 15 години ситуацията в света и предизвикателствата пред НАТО и пред българските въоръжените сили се промениха и повишиха, коментира пред журналисти вицепремиерът и министър на отбраната Красимир Каракачанов, който откри фотоизложбата \"15 години България в НАТО\" край НДК, предаде Канал 3.  Каракачанов открои събитията в арабски страни, войната в Сирия, турско-кюрдския конфликт, напрежението заради Крим, тероризма, нелегалната миграция. Предизвикателствата стават все повече, това наложи и увеличаването на разходите за отбрана, посочи Каракачанов.  Министърът отново напомни позицията си, че в последните почти три десетилетия на армията се е гледало \"като на нещо, без което може\", което е довело до голяма демотивация в личния състав и орязване на разходите, но в последните 3-4 години се забелязва закономерен обрат и държавата се опитва да възстанови боеспособността на армията и да решава проблемите.  Министърът посочи също модернизационните проекти, проектите за възстановяване на техниката, заплатите, и добави, че откакто е министър, може да каже, че правителството намира за необходимо да удовлетворява все повече изискванията на армията и се надява това да продължи и занапред.  Каракачанов коментира и политически въпроси, като договорката между ГЕРБ и СДС за съвместно явяване на евроизборите, като заяви, че те са \"послушни партии\" и уточни, че го казва в \"добрия смисъл\".  \"Г-н Дол им препоръча партиите от ЕНП да се обединят и те се обединяват\", коментира Каракачанов, според когото това е добре. \"Ако този ход доведе до възраждането на една класическа десница в България, това е добре\", каза лидерът на ВМРО, според когото страната има нужда от истинска десница.  За малката коалиция Каракачанов припомни позицията си, че коалицията \"Обединени патриоти\" трябва да се яви заедно на изборите. Ако не можем да се явим заедно, по-добре да се явим поотделно, смята вицепремиерът, който обяви, че време има и \"вратата е отворена\".  Министър Каракачанов благодари на авторката на изложбата Вяра Йовева - фотограф на МО, като похвали качествата й и отбеляза приноса за популяризиране на армията в обществото. Министерството на отбраната организира изложбата, за да отбележи годишнината от присъединяването на България към организацията на Северноатлантическия договор.  Експозицията е разположена пред Паметника на войнишкия лъв - част от Мемориала на Първи и Шести пехотен полк, в градината при НДК. Шейсет фотографии, представени в изложбата, са уловили миговете на щастие при завръщането на военнослужещите след успешно участие в мисия зад граница, стремежа към усъвършенстване на бойните умения, съвместните тренировки с военни формирования от въоръжените сили на страните членки на НАТО. Изложбата ще продължи до 1 април.  ", "date": "2019.03.20", "title": "Каракачанов: Коалицията \"Обединени патриоти\" трябва да се яви заедно на изборите "}
{"url": "http://epicenter.bg/article/Boris-Markov--Ot-utre-machat-e-GERB-i-SDS-sreshtu-BSP-i--quot-Da-Balgariya-quot--/178135/2/0", "text": "Фейсбук преля от “СДС умре” и “ Румен Христов се наведе”. Дали от глупост, дали от саможертва, дали от трето, предстои му да си избере теза и да я защитава. Залагам на версията със саможертвата, защото той никога не е имал високи лични амбиции и не му пука, че се пожертва в лично качество като “лидер”.  СДС повече няма да вземе самостоятелно решение, това е ясно, но е ясно и друго. Само след два месеца СДС ще има евродепутат, а \"Да България\" няма да има. Опитайте после да обясните на произволен човек, че СДС е умряло, а \"Да България\" е автентичната, важната, принципната... и непредставена никъде. Особено пък на политик от европейска държава го обяснете.  Прегръдката с ГЕРБ е финалната за СДС. От тук следват коалиции и за парламентарни и за местни избори. Каквото отпуснат от ГЕРБ. А ГЕРБ ще отпуснат, и в София, и в други градове. \"Дабълите\" и Софийска община ще я гледат като европарламента. С желание за участие.  В този смисъл СДС не знам колко точно е умряло, но е в пъти по-живо от \"Да България\" във всяко едно отношение. Но и да си по-жив от мъртво родено не е голяма утеха.  ГЕРБ спечели много. Много. Сега колкото повече БСП притиска ГЕРБ толкова повече хора ще пуснат за да “не дойдат комунистите на власт”. СДС ще е извинението.  Ако не сте разбрали, от утре мача е ГЕРБ и СДС срещу БСП и \"Да България\". И за първи път Борисов ще може спокойно да нарича дабълите “комсомола” като ще има всички основания за това.  Жалко за ДСБ, защото те са в смътоносната прегръдка на посредствени партньори. \"Да България\" е с поведението на неудовлетворено дете с неопределена сексуалност, което иска да е хем фея, хем да е цар, когато си играе с другите деца.  А те играят футбол и нямат нужда нито от принцесата, нито от царя, няма ги в правилата на играта.  Всички, които сте играли на улицата като малки, сте имали по едно такова приятелче, вечно намусено момиченце с къса прическа или момченце, което си играе с кукли или носи обувките на мама, вместо да рита с останалите. И все страда, и все е нещастно.  Вече е ясно и нивото на Христо Иванов. Достатъчно умен е, за да не си хвърли парите през терасата на ало измамници, но ако се заговори с по-отворен евангелист, ще му вземе апартамента. Защо досега Мартин Димитров не се е възползвал, идея нямам.  ", "date": "2019.03.20", "title": "Борис Марков: От утре мачът е ГЕРБ и СДС срещу БСП и \"Да България\" "}
