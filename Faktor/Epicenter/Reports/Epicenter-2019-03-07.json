{"url": "http://epicenter.bg/article/Za-86-sluchaya-na-morbili-e-saobshteno-v-Ministerstvoto-na-zdraveopazvaneto-do-dnes-/177001/2/0", "text": "Към 07.03.2019 г. в министерство на здравеопазването са съобщени 86 случая на морбили. От тях 56 са лабораторно потвърдени. Лабораторно отхвърлени като случаи на морбили са 11 заболели (от областите Благоевград, Пловдив, Варна, Велико Търново, Кюстендил, Ловеч, Перник, София-област и Хасково). Това съобщават от МЗ.  Териториално са засегнати шест области в страната: Благоевград – 58 заболели, София-град – 11 заболели, София-област – 14 заболели, Бургас – 1 заболял, Пловдив – 1 заболял и Габрово – 1 заболял.  По възрастови групи разпределението на заболелите е както следва:    По отношение на имунизационния статус на заболелите: 78% от тях са без проведена имунизация или без данни за проведени имунизации.  51 лица са без имунизации срещу заболяването, от тях 48 са деца, като 19 деца не са имунизирани поради ненавършена имунизационна възраст;  15 лица са без данни за проведени имунизации срещу морбили.  В германската Регионална референтна лаборатория за диагностика на морбили и рубеола, Робърт Кох Институт, Берлин, за изследване са изпратени пробите от 21 болни от морбили български граждани. Доказаният морбилен генотип е B3, вариант Dublin-4299.  Този морбилен генотип е доминантно циркулиращ в Италия, Германия и Гърция и има вносен за България характер. При всички изпратени проби на случаи на морбили от 2019 г., се доказва идентичен морбилен генотип и вариант.  Напомня се, че в страните от Европа продължава епидемичното разпространение на морбили. От началото на годината с най-много регистрирани случаи са Румъния – 381 сл., с три смъртни случая; Полша – 314 сл.; Република Северна Македония - 318 сл., с три смъртни случая, като през последната седмица са регистрирани 82.  Министерството на здравеопазването апелира родителите да проверяват имунизационния статус на децата си и в случай на пропуснат прием на ваксината, незабавно да се обръщат към общопрактикуващия си лекар, особено при предстоящи пътувания в държави с епидемично разпространение на морбили.  ", "date": "2019.03.07", "title": "За 86 случая на морбили е съобщено в Министерството на здравеопазването до днес "}
{"url": "http://epicenter.bg/article/Tsvetanov--Za-men-po-vazhna-be-vizitata-na-Stoltenberg--a-ne-na-Medvedev/176924/2/0", "text": ", заяви зам.-председателят на ГЕРБ и лидер на парламентарната група на партията Цветан Цветанов в предаването \"Здравей, България\" по Нова телевизия. Той заяви още, че ГЕРБ отстоява принципите да бъде надежден партньор на НАТО.  Сигурността навсякъде струва пари, подчерта той и даде за пример прибалтийските държави. Цветанов отговори така на въпрос дали в момента е най-необходимо да се купува ново въоръжение предвид бедността. С анексията на Крим Русия ограничи възможността за акции на други страни, подчерта зам.-шефът на ГЕРБ и се обяви за повече НАТО в Черно море.   \" \", каза още Цветанов. \"Това, което ние правим е да постигнем съвместимост с НАТО, за да може да има колективна сигурност и защита на националната сигурност\", коментира той.   \"  С решението за АЕЦ-Белене ние взехме решение, че ще се строи само на пазарен принцип\", обясни Цветанов.   В началото на разговора в студиото Цветанов коментира промените в Изборния кодекс и преодоляното вчера вето на президента Румен Радев. Съдебен контрол има и няма нарушаване на конституционните права, опонира на държавния глава той.   \" \", обясни заместник-председателят на ГЕРБ и председател на парламентарната група на партията Цветан Цветанов.   \"Няма нарушаване на изборни права, България е приела пропорционалната система и дали ще има преференция е решение на парламента. Това, което беше въведено преди нас беше 15%, ние намалихме на 7%.   Председател на социалната комисия е Хасан Адемов, това сделка ли е при условие, че се работи за българските граждани\", попита Цветанов.   \"  В първия му вариант беше да се ограничи изцяло външното финансиране. Знаете, че имаше възражение от БПЦ за начина, по който се получават дарения. Ние се съобразихме с това, което каза Църквата.  я\", коментира той. Ние ще подкрепим този законопроект. Мотивите ни за приемане на закона са единствено да ограничим външното финансиране, заяви Цветанов.   \"Знам, че това ще бъде опорна точка на БСП, но основно сме се ръководили от националните интереси и да няма външно финансиране на вероизповеданията\", категоричен беше той.    категорично заяви той по повод атаката на лидера на БСП Корнелия Нинова. Това, което ние правим, е да можем да работим и да приемаме закони за по-добрите политики, които да води правителството, каза още председателят на ПГ на ГЕРБ.  Той даде пример със закона за социалната помощ, който започна да се гледа вчера в пленарната зала и продължава днес.  Зам.-председателят на ГЕРБ подчерта, че 10 държави в Европа има затворени преференциални системи.   ", "date": "2019.03.07", "title": "Цветанов: За мен по-важна бе визитата на Столтенберг, а не на Медведев"}
{"url": "http://epicenter.bg/article/GERB-predlaga-sadiya-Stefka-Stoeva-za-predsedatel-na-TsIK/176950/2/0", "text": "Това съобщи председателят на ПГ на ГЕРБ Цветан Цветанов на извънреден брифинг в парламента, на който представи седемте номинации на управляващата партия за състава на новата ЦИК. Четирима от досегашните членове на ЦИК запазват местата си, един влиза от досегашната квота на БСП, номиниран е и преподавател по политология.   Родена на 14 февруари 1953 г. в В. Търново.  Завършила Юридическия факултет на Софийския университет “Свети Климент Охридски” (1975).  Следдипломна специализация по Граждански процес (1984-1987).   Съдия във Върховния съд (1993-1996).  Съдия във Върховния административен съд (1996-1998).  Председател на четвърто отделение на Върховния административен съд (1998-2004).  Заместник-председател на Върховния административен съд (2004-2009).  Член на Съвета по законодателство към 40-то Народно събрание (2008-2009).  Избрана за съдия в Конституционния съд от Общото събрание на съдиите от Върховния касационен съд и Върховния административен съд (2009).   \"Днес изтича последният скрок за предложенията на парламентарните групи за членове на ЦИК.  , каза в началото на брифинга Цветанов.  \"Председател на ЦИК трябва да бъде човек с изключително богат професионален опит.  . През по-голямата си част от професионалния път тя работи като съдия\", обоснова кандидатурата ѝ председателят на парламентарната група на ГЕРБ Цветан Цветанов.  \"  допълни Цветанов.  Останалите номинации за членове на ЦИК Цветанов представи така: \"За член на ЦИК от ГЕРБ предлагаме  , които е в състава на ЦИК от 2014 г. Като трети член предлагаме  \", изброи още кандидатите на ГЕРБ зам.-председателят на партията.  \"За четвърти член предлагаме   която е работила като адвокат до 2014 г. Убеден съм, че тя ще може да продължи своята работа в ЦИК, каза Цветанов.   И тримата са досегашни членове на ЦИК.   \"Ние винаги сме възприемали идеята, че ЦИК трябва да бъде представлявана от хора, които имат съответния професионален опита, а не от хора, които да бъдат угодни за дадени политически сили\", обясни Цветанов. Той разкри, че в предварителния му разговор с Андреев е станало ясно, че той не е бил поканен от Корнелия Нинова или друга политическа сила до момента.   \"Предлагаме и още двама членове. Това са   който е адвокат по гражданско право. Той е доказан, достоен юрист. Неговият баща е Александър Джеров, когото всички знаем като един достоен демократ. Бащата на Мирослав Джеров е бил и председател на правната комисия в Народното събрание. От Асоциациятия на политозите в България получихме писмо. То е подписано от Румяна Коларова с предложение за политолога  - едно доказало се лице. Това, което можем да кажем, е едно голямо \"Благодаря\" на всички политолози, които застанаха зад тази кандидатура\", назова и останалите двама кандидати на ГЕРБ за членове на ЦИК.  \"  Парламентарната група на ГЕРБ искаме да се смени съставът на ЦИК, за да отпадне една от опорните точки на БСП, че изборите ще бъдат опорочени\", призна Цветанов.   и ще внесе кандидатурите Отпадада  , тъй като квотата на ДСП се състои от двама души.    издигат кандидатурите И трите формации от коалицията стоят зад тези кандидатури,  обявиха в кулоарите на парламента депутатите Борис Ячев и Искрен Веселинов.    Очаква се те да имат общо шестима членове в комисията Съгласно Изборния кодекс парламентът има право да избере председателя на ЦИК, заместниците му и секретаря. Останалите членове се назначават с указ на президента.  ", "date": "2019.03.07", "title": "ГЕРБ предлагат бившия конституционен съдия Стефка Стоева за председател на ЦИК"}
{"url": "http://epicenter.bg/article/11-sa-molbite-za-vazstanovyavane-na-sumi-za-kupeni-e-vinetki--koito-ne-sa-otrazeni-v-sistemata/176972/2/0", "text": "В Национално ТОЛ управление са постъпили общо единадесет молби за възстановяване на суми при покупка на електронна винетка, съобщиха от Агенция \"Пътна инфраструктура\". Парите са изтеглени от сметките на потребителите, но в системата не е отразено, че винетката е купена. Тези случаи са констатирани в първите дни на януари, когато имаше технически затруднения със системата.   Постъпилите молби са обработени - на част от потребителите са върнати средствата, на останалите предстои да бъдат възстановени.", "date": "2019.03.07", "title": "11 са молбите за възстановяване на суми за купени е-винетки, които не са отразени в системата"}
{"url": "http://epicenter.bg/article/Zapochna-proletnoto-pochistvane-v-obshtina-Momchilgrad/176975/2/0", "text": "Голямото пролетно почистване в община Момчилград започна. 30 работника са ангажирани с разчистването на отпадъци, изхвърлени в града, селата и землищата им. Работи се по график, според който до 10 часа се почистват улици градинки и зелени площи в Момчилград. След това работниците по чистотата се разпределят и изпращат на места, където има оформени нерегламентирани сметища, съобщиха от община Момчилград.   В сряда беше почистено дерето край село Чуково, както и участъка около пътя до населеното място. Предстои група работници да бъдат изпратени за оборка на разхвърлени найлони, пластмасови бутилки и други отпадъци в района на село Прогрес.", "date": "2019.03.07", "title": "Започна пролетното почистване в община Момчилград"}
{"url": "http://epicenter.bg/article/Papa-Frantsisk-shte-se-sreshtne-s-prezidenta-Radev--premiera-Borisov-i-patriarh-Neofit/176976/2/0", "text": "Апостолическото пътуване на Негово Светейшество папа Франциск в България ще се проведе от 5 до 7 май 2019 г. в София и Раковски, а на 7 май той ще отпътува за столицата на Северна Македония - Скопие. Това съобщи пресцентърът на Министерския съвет. Пресслужбата на Светия престол днес също публикува работен вариант на програмата на апостолическото пътуване на Светия отец в България и Северна Македония. Папа Франциск ще пристигне в София в 10 ч на 5 май и ще бъде посрещнат от министър-председателя Бойко Борисов.  Българският премиер и Светият отец ще проведат среща, на която министър-председателят ще го поздрави с добре дошъл у нас.  Програмата продължава с церемония по официалното посрещане на площада пред Президентството, след което ще се състои срещата на папа Франциск с президента на България Румен Радев. В първия ден от апостолическото си пътуване у нас Светият отец ще се срещне още с Негово Светейшество българския патриарх Неофит и членове на Светия Синод в Синодалната палата. По-късно папа Франциск ще произнесе традиционната си неделна молитва „Царица Небесна“ (Regina coeli). Всяка неделя тази молитва се проследява на живо от милиони души по цял свят като на 5 май папата ще се обърне към тях от българската столица. Фокус в програмата на папа Франциск на 6 май е посещението на град Раковски, където живее най-голямата католическа общност у нас. В църквата „Пресвето сърце Исусово“ Светият отец ще отслужи света литургия с първо причастие на деца от цяла България, а среща с католическата общност ще се състои в църквата „Свети Архангел Михаил“.  Апостолическото пътуване на папа Франциск у нас ще завърши със събитие за мир на Светия отец в присъствието на представители на различни религиозни вероизповедания в България на площад „Независимост“. ", "date": "2019.03.07", "title": "Папа Франциск ще се срещне с президента Радев, премиера Борисов и патриарх Неофит"}
{"url": "http://epicenter.bg/article/Vitseprezidentat-vrachi-sertifikati-na-pobeditelkite-v-initsiativata--Poslanik-za-edin-den-/176978/2/0", "text": "Вицепрезидентът Илияна Йотова връчи сертификати на момичетата победителки в инициативата „Посланик за един ден“, организирана от посолството на Великобритания в България. Поводът за нея е Международният ден на жената 8 март. Победителките – на възраст между 15 и 19 години, бяха избрани след конкурс с есе на тема „Как бих използвала силата си на личност, за да променя света“. Това съобщиха от прессекретариата на държавния глава.   В словото си на заключителното събитие вицепрезидентът Илияна Йотова изказа благодарности към британското посолство и посланик Ема Хопкинс, както и към всички участници в инициативата. „Дипломати, държавници, неправителствен сектор и младите надежди на България – обединени от каузата за един по-добър свят“, посочи вицепрезидентът и подчерта, че най-голямото постижение на „Посланик за един ден“ е, че провокира младите хора да изразят себе си, вдъхновява ги да повярват във възможностите си.   „България има своите амбициозни, смели и съпричастни момичета. Едно от тях е 17-годишната Моника от Благоевград, с която имах удоволствието да работя“, заяви Илияна Йотова. Моника е убедена, че в училище не трябва да се преподават само знания, но и да се възпитава в добродетели. Заедно с екипа на вицепрезидента Моника проведе среща с ученици от Обединено училище „Св. св. Кирил и Методий“ в село Априлово, община Горна Малина. По интересен начин тя показа на учениците какво е толерантност, уважение към другия, приятелство.   Илияна Йотова и ученичката от Езикова гимназия „Акад. Людмил Стоянов“ бяха домакини на традиционната среща на вицепрезидента с дами посланици. Моника имаше възможността да разговаря с дипломатите, които проявиха голям интерес към нея. Във фокуса на разговорите им бе потъпкването на основни човешки права.   В изказването си на заключителното събитие Илияна Йотова заяви, че често трябва да препрочитаме Всеобщата декларация на ООН за правата на човека, приета преди повече от 70 години. Като тревожна Илияна Йотова определи тенденцията за задълбочаване на неравенствата и суспендирането на човешките права. „Насилието, дискриминацията, неравенствата, социалното изключване се превърнаха в белег на нашето време“, отбеляза вицепрезидентът.   По думите на Илияна Йотова за тези проблеми не се говори достатъчно в обществото, а добрите решения остават само на хартия. „Сериозно внимание трябва да обърнем на безразличието, с което се посреща потъпкването на правата и свободите, на човешкото достойнство“, изтъкна вицепрезидентът.   „Държавническите решения в защита правата и свободите на човека трябва да бъдат не просто добра воля, а задължение. Когато политиците не стоят зад обещанията си, ролята е на гражданското общество, на хората с активна позиция да настояват това да се случи. Всеки един исторически момент е подходящ да бъдеш посланик на доброто, да защитаваш, да променяш“, убедена е Илияна Йотова. ", "date": "2019.03.07", "title": "Вицепрезидентът връчи сертификати на победителките в инициативата „Посланик за един ден“"}
{"url": "http://epicenter.bg/article/Yordan-Tsonev--Glavnoto-myuftiystvo-vse-oshte-ne-izpolzva-darzhavnata-subsidiya/176979/2/0", "text": "Депутатите приеха промените в Закона за вероизповеданията, внесени през януари от ГЕРБ и ДПС, след като финансовото министерството сигнализира, че изповеданията няма как да си получат държавната субсидия. Новината съобщи \"Канал 3\".   \"Намери се механизъм, с който БПЦ вече използва държавната субсидия. Главното мюфтийство все още не е започнало да я използва\", каза по време на разискванията депутатът от ДПС Йордан Цонев, който е и зам.-председател на комисията по вероизповеданията.   само с един глас против, в присъствието на представители на Синода и Мюфтийството, както и на правосъдното и финансовото министерство, които подкрепят промените.   Искането ще се подава в 3-месечен срок от влизането в сила на закона. Актовете за освобождаването от неплатените публични вземания ще може да се обжалват по административен и съдебен ред. Неплатените вземания ще се отписват в 7-дневен срок от влизането в сила на административния акт за освобождаването от тях.  \" , припомни Йордан Цонев и допълни, че тогава е изготвен законопроектът. \"Всички страхове на БПЦ и на мюсюлманското вероизповедание бяха погасени, така, както им обещахме\", добави Цонев.  Предстои утре законът да бъде гласуван на първо четене и в пленарната зала.   По повод на поправките в закона за вероизповеданията вчера лидерът на БСП Корнелия Нинова обвини ДПС и ГЕРБ в сключване на сделка - опрощаване дълговете на Главното мюфтийство срещу подкрепата на движението за преодоляване на президентското вето върху Изборния кодекс.  От ГЕРБ и ДПС отхвърлиха обвиненията, като обясниха, че промените в закона са внесени преди два месеца, а освен това движението има принципна позиция по преференциите. Управляващите на свой ред обвиниха Нинова, че заиграва с етническия мир. От ДПС й припомниха, че и тя е била част от съгласието при президента по отношение на финансирането на вероизповеданията.  Днес Крум Зарков отрече твърдението на ГЕРБ и на ДПС, че консенсусът е бил постигнат още на КСНС при президента. \"Президентът Румен Радев свика КСНС по въпросите на вероизповеданията, където постави изрично въпроса за тяхното финансиране и за прекратяване на практиката те да се финансират отвън. И дума обаче не е ставало за това да се опрощават дълговете на различните вероизповедания\", коментира соцдепутатът.  ", "date": "2019.03.07", "title": "Йордан Цонев: Главното мюфтийство все още не използва държавната субсидия"}
{"url": "http://epicenter.bg/article/Sadat-reshava-dali-da-ostanat-v-aresta-mazhete--planirali-palezh-vav-Vidin/176922/3/0", "text": "Мъжете, задържани за опит за палеж на Граничното полицейско управление във Видин, се изправят пред съда, съобщи БТВ.  Миналата седмица до полицията във Видин е подаден сигнал, че или в града, или в Монтана ще бъде извършен палеж.  Почеркът на предполагаемото престъпление съвпада с този на предишно такова и от полицията предприемат мерки.  В колата на мъжете са открити бутилки с бензин и други вещества, които в комбинация се превръщат във взрив.  Според МВР и специализираната прокуратура е имало риск от грандиозен пожар в крайдунавския град.  ", "date": "2019.03.07", "title": "Съдът решава дали да останат в ареста мъжете, планирали палеж във Видин"}
{"url": "http://epicenter.bg/article/Otvaryat-ofertite-za-balgarskiya-uchastak-na--Turski-potok-/176921/4/0", "text": "Днес се очаква да станат ясни компаниите, които искат да изграждат продължението на \"Турски поток\" през България, съобщи Нова телевизия. Крайният срок за набиране на офертите изтече вчера.  Трасето, по което ще се транспортира газа от „Турски поток”, е с дължина 485 километра. За строежа държавата ще вложи 2,8 милиарда лева.  По време на посещението си у нас преди дни руският премиер Дмитрий Медведев заяви, че Русия е склонна „Турски поток” да завие към нашия газов хъб, но само при ясни гаранции от Европа, че ситуацията с „Южен поток” няма да се повтори.", "date": "2019.03.07", "title": "Отварят офертите за българския участък на „Турски поток”"}
{"url": "http://epicenter.bg/article/Gen--Kirov--Dano-koleblivite-dvizheniya-vav-vanshnata-ni-politika-ne-sa-razrushili-ruskoto-doverie/176949/11/0", "text": "      - Добър вечер.     - Задавате ми труден въпрос. Трябва да призная в самото начало, че въпросът е труден. Аз бих отговорил по следния начин: най-напред да погледнем има ли полза от това посещение и как да го оценим – позитивно, негативно. В този смисъл, струва ми се, че посещението трябва да бъде оценено позитивно. В крайна сметка то се явява продължение, развитие на контактите на високо ниво между държавните ръководства на България и Руската федерация, и продължение след посещението на президента и на премиера миналата година в Русия, които не донесоха някакъв конкретен резултат. И като говорим за конкретен резултат, тук вече идвам до отговора на вашия въпрос – трудно е да се изведе от това посещение конкретен резултат. Оставам настрана там няколко документа и разменени пожелания в сферата на туризма. Обаче, оттук нататък като че ли въпросителните стават все повече, а неяснотите подпомагат задаването на такива въпроси. В този смисъл, струва ми се,   И останахме за пореден път в сферата на пожеланията.     - Ето, за това говоря, че се увеличават въпросите и неяснотите покрай тях, как ще съществува хъбът „Балкан“ без диверсифициран приход на газ към него. Тоест, как само с руски газ ще съществува хъбът „Балкан“. Известно е, че Третият енергиен пакет на Европейския съюз предвижда известно съотношение между собствениците на газоразпределителната мрежа и присъствие на газови доставки по тях от различни източници. На този етап не се вижда какъв различен, освен руски газ, би могъл да постъпва в хъба „Балкан“. Ние загубихме доста години във вътрешни битки и спорове за едно или за друго на тема „Газ и газови енергийни доставки за България“. Ние, като се започне още от може би забравения вече от българските слушатели и публика въпрос за тръбата, която трябваше да се строи към България преди още „Южен поток“, и която зави и отиде в Турция. „Южен поток“ беше спрян, на всички ни е известно как и защо.   Всъщност, трудно е да се даде конкретен отговор и поради обстоятелството, че много малко е официалната информация за проведените на четири очи разговори. Това, което аз коментирам и говоря, е на базата на официалната информация, която излезе в средствата за масова осведомяване.     - Ето това е един от въпросите, който съдържа голям обем неяснота. И той всъщност опира до архиважното обстоятелство: доколко българската страна имаше готовност за такова посещение на втория човек в Руската федерация, на тази огромна световна велика сила.     - От това, което излиза в средствата за масово осведомяване, аз оставам с впечатлението, че този въпрос остава да виси във въздуха. Иначе,  И аз се питам: при положение, че България не подкрепи построяване на „Северен поток 2“ в Европейския съюз, кой нас ще ни подкрепи при желанието и усърдието ни да говорим, и то не винаги особено убедително, че „Турски поток“ трябва да премине през територията на България?     - Е, опазил ме Господ да давам съвети аз на министър-председателя при наличието на специални служби, при наличието на толкова органи, при наличието на смесена българо-руска икономическа комисия и на толкова специалисти в сферата на енергетиката особено, които са с доказани качества и експертиза.  които биха имали смисъл, и от които българската страна, българската енергетика, българският народ биха имали полза.     - Трудно ми е да отговоря на такъв въпрос, защото действително няма конкретна информация, какво е договорено и дали изобщо нещо е договорено. Ако ние се вгледаме в нещата по-дълбоко в тази посока, очевидно ще ни стане ясно, че приемем ли руски фирми с руско финансиране да участват и да построят тръбата, която трябва да преминава през България, със сигурност тези техни инвестиции, инвестиции на руската страна, ще трябва да бъдат компенсирани по някакъв начин. Не виждам друг начин за компенсация освен чрез евентуалните в някаква перспектива, тъй като не е ясно за какви срокове става дума, как може да бъде построена тази тръба от 400 и кусур километра, дали това ще става за сметка на транзитните такси. Въобще неяснотите са толкова много, че аз наистина не бих могъл да отговоря конкретно на този въпрос.     - Аз не виждам проблем за съвместяване, стига да имаме яснота за нашите собствени национални интереси във всички тези сфери и особено за сферата на енергетиката, за която говорим. Но аз не виждам яснота в поведението на държавното ни ръководство в лицето на правителството преди всичко, защото всичко, което чуваме до момента, се свежда до общи приказки, общи формулировки, до надежди, които дай Боже, да не останат излъгани, и до обещания, които дай Боже, да бъдат изпълнени.     - Моето обяснение е, че ние загубихме твърде много години в тежки вътрешни битки на тази тема и в усилията си да балансираме между, и не толкова да балансираме, колкото да заемаме позиции, които да са в унисон с позициите на този или онзи силен на деня, и главно на големите сили. Не може да се получи конкретен и полезен резултат тогава, когато си непрекъснато в ролята на гледащия да оцелее, на този, който няма собствена позиция и силата, и куража да отстоява тази позиция.  по тези всички тези стратегически проблеми, за които говорим.     - Това е стар принцип, още от времето на, казал го е цар Борис Трети, ако не ме лъже паметта.     - Който е казал: моите генерали са за Германия, моите политици и бизнесмени са за Англия и САЩ, българският народ е руско настроен народ, като че ли само аз съм единственият българин. Звучи като шега, разбира се, но е твърде горчиво за признание и за оценка на ситуацията.     - Ами трудно е да се преведе, трудно е да се преведе, освен при едно-единствено условие – трябва да има здрав гръб, да има голяма воля, сила в отстояването на националните интереси на страната и позиции. И това при условие, че тези национални интереси, национални позиции са формулирани ясно, точно и категорично.     - Аз мисля, че вероятно тази тема не е намерила широко поле за обсъждане и коментар поради обстоятелството, че на преден план бяха изведени други теми, които като че ли в двустранните отношения намират приоритет. А иначе може би и двете страни умишлено са се въздържали да я засягат в дълбочина. Не мога да си представя, че такава животрептяща тема е останала без внимание, но очевидно отделеното време и разпределението на програмата на премиера Медведев е било така направено, че да бъде отделено преимуществено внимание на останалите теми, за които се написа в средствата за масово осведомяване.     - Откровено казано, от това, което се вижда наяве от посещението на премиера Медведев, не става ясно. Очевидно е, че Русия ще се съобразява с обстоятелството, че България е член на Европейския съюз и на НАТО и че в голяма степен България е с доброволно отстъпен суверенитет в полза на тези организации, което е нормалното и естественото в такава ситуация. Така беше и в миналото, когато България беше член на Варшавския договор. Така че много ми се иска да мисля, че в Русия, не толкова в руския народ, защото отношението на руския народ към българския народ винаги е било позитивно, както и обратното. Но в днешното руско ръководство, което го виждаме да бъде същото и води подобна политика и в обозримите няколко години занапред, да се надяваме, че България със своите колебливи движения във външнополитическата и външноикономическата област не е докрай разрушила доверието към себе си в руското ръководство и не е изгубила възможността да постига конкретни резултати в полза на своите интереси в двустранен план.  ", "date": "2019.03.07", "title": "Ген. Киров: Дано колебливите движения във външната ни политика не са разрушили руското доверие"}
{"url": "http://epicenter.bg/article/Viktor-Sorokin-Kubanskiya-Kazashki-hor-e-moeto-semeystvo--s-koeto-iskam-da-dostavya-radost-na-Balgariya/176956/6/0", "text": "  Виктор Сорокин: Българки, всеки ден да ви е 8 март - бъдете обичани и щастливи!   Най-сърдечни поздрави на всички дами в България от Кубанските казаци           - Бих пожелал на българките всеки ден да им е 8 март, не само самият ден. Да са обичани и щастливи винаги. Мъжете да ги уважават и знаете ли, най големият празник за една жена е – когато и получава цветя от любимия си не в празничен ден, а в най-обикновен делничен работен ден! Това е истинския празник! Пожелавам на всички българки много слънце в душите, усмивки на красивите им лица. Бъдете обичани и щастливи! Приемете благопожеланията на всички казаци от Кубанския Казашки хор и нашите топли и най-сърдечни поздрави за Международния ден на жената – 8 март! Ще ви се реваншираме с песни и жестоко настроение, когато дойдем в България. А до тогава ви подарявам една песен изпята от мен!     - С цветя за моята любима съпруга. Разбира се, че ще празнуваме в тесен семеен кръг – аз и моята съпруга Мая!     - Да, и аз имам усещането, че пея откакто съм се родил. Въпреки мощния ми глас, бях едно обикновено и дори доста палаво момче! Обожавах да ритам топка с момчетата от махалата. Майка ми не можеше да ме свали от дърветата и покривите. Бяха ми любимите места, защото там се чувствах високо и недостъпен. Но всичките детски издънки и лудории се наложи да ги прекратя към 15-16-годишната си възраст, когато трябваше да взема решение за пътя, по който ще продължа.     - Още като юноша свирих професионално на няколко инструмента. Редовно участвах в художествената самодейност, в музикални постановки в селския Дом на културата. Музиката ме влечеше от малък и това определи жизнения ми път. Не мога да ви обясня това невероятно влечение, което изпитвам към музиката, бих го сравнил само със силното непреодолимо влюбване. Дори да искаш да се откопчиш, е невъзможно, нещо те връща и тегли към това, което обичаш, дори подсъзнателно. Точно тя, \"нейно Величество Музиката\" ме придърпа трайно и завинаги. Тръгнах по този път съзнателно и с огромна радост в душата, защото музиката определено е моето поле на действие, моето амплоа, моят живот. И така се отзовах в един прекрасен ден в прекрасния град Краснодар в Краснадарския Културен Институт, където бях приет през 1996 година и го завърших с отличие през 2001 година. През 2002 година бях приет в Кубанския Казашки хор. Така стартира певческата ми кариера. Въпреки че зад гърба си имах доста стабилна практика още в студентския ансамбъл с художествен ръководител Владимир Капаев. Това беше също така ансамбъл за казашки песни и по този начин бях трайно въвлечен от студентските си години в творчеството на казаците, тяхната музика и песни. В студентския ансамбъл минах така наречената подготовка на новобранец. И ето вече 17 години съм в състава на Кубанския Казашки хор.     - О, толкова много години вече изминаха от детството ми. На 39 години съм. Селският живот е все пак незаменим. С нетърпение очаквахме лятото. Един писател беше определил детския селски период така: \" когато дърветата бяха много големи и се опираха до небето\"...Никога не излиза от съзнанието ми картината, когато от сутрин до вечер с една филия в ръка тичахме с момчетата боси по тревата и джапахме по локвите. Никой за нищо не ти се кара, за никъде не бързаш, спокойни времена, когато чакахме да се съмне, за да изтичаме от къщи и се прибирахме на смрачаване. Помня, как тичахме по поляните и се криехме във високата неокосена трева. Най-красивите и незабравими мигове от детството ми са точно онези, от селския ми живот в селцето Комсомолец.     - Не, моята съдба напълно ме устройва. Всичко в живота ми се нареди точно така, както го исках и за това съм благодарен на Бога, разбира се. Ние, хората, не сме властни да променяме съдбата си, а и не би било редно. Не бих искал и да знам какво ми предстои. Не мисля, че е интересно да знаеш какво ти предстои, губи се хъса и интереса към живота. Не бих искал да знам какво ме очаква там, зад ъгъла, нито бих искал да знам какви завои ми е приготвила съдбата и колко те ще са опасни и стръмни. Така че, за момента съм напълно доволен от съдбата си, от живота си и от подреждането на пъзела.     - Кубанският Казашки хор е моят живот, моето семейство. И бих искал това мое семейство да достави радост на България. Не си представям живота без семейството си, по същия начин не бих могъл да си представя и един ден от този живот без Кубанския Казашки хор. Като изключим емоцията, Кубанският Казашки хор - е преди всичко моята любима професия, моето призвание. Обожавам професията си, ценя призванието си, обичам живота си, милея за семейството си, и всичко това се обединява в Кубанския Казашки хор.     - Не бих казал, че имаме почивки. Ние, изпълнителите от Кубанския Казашки хор се намираме винаги в режим \"стенд бай\", тоест в \"бойна готовност\" . Много често се е случвало, когато сме \"уж\" в отпуск да ни се обадят, веднага да се явим на работа, тъй като имаме покана за гастроли, или извънреден концерт в средата на юни или юли, когото би трябвало хорът да е разпуснат за лятото. Тъкмо сме решили да идем някъде с жената и децата, на море или в друга държава, и отново сме в строя, на линия. Отново на път, само че не със семейството, а с колектива.   Затова ви казах, че за мен Кубанския Казашки хор е моето семейство всъщност. Свикнали сме всяка една минута да ни се обадят и да съобщят, че тази вечер или утре сутринта тръгваме на път да пеем някъде. Затова ние казваме, че това нашето не е работа, а служба! Ние сме на служба - 24 часа в денонощието, седем дни от седмицата, 365 дни в годината!   А що се касае, дали пея в приятелски или семеен кръг, да пея, но това се случва много рядко. Има определени хора, на които не мога да откажа. Това са най-близките ми и любими хора от семейството и приятелите. Но, както ви казах, това не се случва често, необходим е основателен повод, нагласа и настроение от моя страна. Вкъщи вече са ми свикнали и дори им досаждам понякога, когато съм в настроение, взимам китарата или акордеона и започвам да си пея. А вече и синът ми ми помага, и той взе да посяга и то доста сполучливо към китарата.     - Синът ми Степан е на 4 и половина години, а дъщеря ми Василиса е на 8.     - Да, това не ме изненадва, тъй като ние, артистите поддържаме активно участие в социалните мрежи и много фенки и почитателки ми пишат и ми се обясняват пряко. Първоначално усещах, че някъде дълбоко в сърцето и душата тя страда, но от друга страна, съпругата ми е наясно, че това не е плътска любов, а душевна. И това, че съм харесван като музикант, певец и солист на хора, я радва. Моите почитателки харесват в мен онова, което правя. Така че това само може да я радва. Тя вече е преборила ревността, и сега е ред на радостта и съвместното жънене на плодовете. Често почитателките от публиката ме обсипват не само с цветя, но и с подаръци. Тя се примири и с това.     - Най-ми е присърце песента, с която започнах солната си кариера в Кубанския Казашки хор - \" Не для меня прийдет весна\" /\"Пролетта няма да дойде за мен...\"/. Тази песен мога да я изпея по всяко време на деня, независимо кога и защо, с повод и без повод, всеки един Божи ден! Това е песента на душата ми и се надявам, българската публика също да я чуе. Тази песен трайно е загнездена в сърцето ми и не мога да си обясня дори, защото толкова я обичам. След нея бих наредил известната казашка песен \"Когда мы были на войне\" / \"Когато бяхме на война\"/. Една съдържателна, много смислена песен, която изпълняваме почти винаги в нашия репертоар.     - Виктор Сорокин е преди всичко домошар милеещ за семейството, татко и любящ съпруг!     - Не, за нищо не съжалявам, и смятам, че не е правилно човек да съжалява за нещо, което и така и така е минало и не може да бъде коригирано.     - Незнам, дали ще ми повярвате, но преди 17 години имах една мечта. Пътувах си в тролея и си мислих: ех, как бих искал да ме вземат в Кубанския Казашки хор. Наистина мечтаех за това с цялото си сърце и душа. И изведнъж виждам, че на билета ми три цифри от едната и другата страна съвпадат. Сетих се за един номер, който правихме като деца. При такова съвпадение си намисляхме нещо много силно, смачквахме билетчето, сдъвквахме го и го преглъщахме. Така желанието щеше да се изпълни. Няма да повярвате, но и аз го сторих това. Намачках билетчето и го сдъвках и глътнах, като си намислих съкровеното ми желание да ме вземат да пея в Кубанския Казашки хор. И ето, мечтата ми се сбъдна! В момента аз се намирам в състоянието на тази мечта. За какво друго бих могъл да мечтая!     - Да, наистина. Това е първото ни гостуване в слънчева България, където за първи път на турне ще пристигне най-старият ансамбъл в Русия - световноизвестният Кубански казашки хор. Към това българско турне вървим 208 години. На толкова години е нашият Кубански казашки хор, създаден през 1811 година. Та представяте ли си цели 208 години вървим към българската сцена на която ще се качим през юни т.г.. От 18 до 22 юни легендарните казаци, както ни наричат в цял свят, от делтата на Кубан, ще пеем в пет български града: 18 юни - зала 1 на НДК, 19 юни - Велико Търново, 20 юни - Варна, 21 юни - Бургас, 22 юни - Пловдив.   С радост приехме поканата за това турне и с огромна радост ще представим нашия репертоар на нашите братя славяни - българите. Това турне може да бъде разглеждано като един мащабен проект на Кубанския казашки хор съвместно с българските зрители и то в навечерието на 140-тата годишнина от дипломатическите отношения между държавите ни.   В репертоара ни са включени и авторските песни на нашия художествен ръководител Виктор Захарченко. От публиката безусловно очакваме аплодисменти. Но отговорът на този въпрос се крие единствено след като приключи нашата програма. В едно съм сигурен, че българският зрител ще приеме Кубанския казашки хор така, както приемат ни приемат в Русия и по света.   В Руската Федерация нашият хор е приеман навсякъде. Надяваме се да бъдем приети и в слънчева, приятелска и братска България. Убеден съм, че сърцата на нашите артисти и сърцата на българската публика ще тупат в пълен унисон. Нашият успех не зависи от децибелите в залата, а от артистичността и гласовете на изпълнителите, от топлотата на песните и красотата на целия репертоар. Ние идваме при вас с топлотата на сърцата си, завещана от нашите деди и прадеди. И се надяваме да бъдем посрещнати със същата топлота от един братски славянски народ.     - Ще покажем както исторически произведения, които са на повече от 200 години, така и съвременният ни репертоар от казашки песни и танци. Всичко това ще бъде обвито в автентични и невероятно красиви костюми. Ще покажем програма, която е пълна с позитивно и ведро настроение, но не само - там ще присъства и история, и битки, и любов, и семейството, и традициите, православието и вярата. Ще съберем всички добродетели на българската сцена. Обещаваме Ви, че ще представим една великолепна завладяваща програма под надслов: \"Най-доброто за 200 години\". Ще дойде целият състав на ансамбъла - 100 души, заедно с всички танцьори, певци, музиканти и солисти.     - България - очаквайте ни! Приветствам всички българи с топъл казашки привет. Да, вероятно тук е уместно да вмъкна мечтата си - а тя е да видя залите в България пълни на нашите концерти, защото това, което ще видите и чуете в изпълнение на Кубанския Казашки хор няма да видите и чуете никъде другаде. За онези, които не знаят какво е това Кубански Казашки хор - елате да се потопите в една невероятна, неописуема с думи атмосфера, да чуете казашките песни, да видите уникалните танци на казаците и сложната, но безумно игрива хореография.   За нас турнето ни по България е изключително вълнуващо и отговорно. Бих искал с това интервю да предам огромен поздрав на целия български народ, да ви пожелая много любов и красота. Обичайте, бъдете обичани, наслаждавайте се на красотата около вас, постарайте се да я видите във всичко, а ние, артистите от Кубанския Казашки хор ще ви донесем още много невиждана до момента красота и много, много любов! И аз, Виктор Сорокин, солистът на Кубанския Казашки хор прегръщам всички българи и се надявам много скоро да се видим в залите из България, където най-старият музикално-танцов ансамбъл на Русия - световноизвестният Кубански казашки хор ще направи първото си турне в България. От 18 до 22 юни ще пеем в пет български града: 18 юни - зала 1 на НДК, 19 юни - Велико Търново, 20 юни - Варна, 21 юни - Бургас, 22 юни - Пловдив.  ", "date": "2019.03.07", "title": "Виктор Сорокин:  Българки, всеки ден да ви е 8 март - бъдете обичани и щастливи! (Видео)"}
{"url": "http://epicenter.bg/article/SASht-napraviha-cheren-spisak-s-desetki-venetsuelski-polititsi-i-semeystvata-im/176918/7/0", "text": "Съединените щати забраняват влизането в страната на десетки венецуелски официални лица и членове на семействата им, заяви вицепрезидентът Майк Пенс при последната мярка, целяща да свали президента Николас Мадуро, предава AFP.  „Държавният департамент анулира 77 визи, включвайки много служители на режима на Мадуро и техните семейства“, каза Пенс в реч във Вашингтон.  „Ще продължим да държим режима на Мадуро отговорен, докато демокрацията и свободата не бъдат напълно възстановени“, добави той.  Миналата седмица Вашингтон анулира 49 визи на венецуелски лица.  ", "date": "2019.03.07", "title": "САЩ направиха черен списък с десетки венецуелски политици и семействата им"}
{"url": "http://epicenter.bg/article/Stoichkov-pokaza-nadgrobnata-plocha-na--quot-Real-quot--/176998/8/0", "text": "\"Реал\" Мадрид преживява един от най-тежките периоди в историята си. \"Белите\" загубиха две поредни дербита с \"Барселона\" на стадион \"Сантяго Бернабеу\", отпаднаха от борбата за Купата на краля, изостават на 12 точки от първото място в класирането, а в Шампионската лига претърпяха истински крах, след като \"Аякс\" ги отстрани на осминафинал след загуба с 1:4 у дома.  За това противниците не пропуснаха да се подиграят със страдащите фенове. Някои от тях дори погребаха тима след фиаското, а легендата на \"Барселона\" Христо Стоичков им приготви... надгробна плоча, предаде бТВ.  Камата никога не пропуска да се заяде с \"вечния враг\" на своя бивш отбор в Испания.  Снимката веднага обиколи социалните мрежи и стигна до авторитетните спортни издания, сред които е и \"Мундо Депортиво\".   ", "date": "2019.03.07", "title": "Стоичков показа надгробната плоча на \"Реал\" "}
{"url": "http://epicenter.bg/article/Den-predi-Denya-na-zhenata--Kak-da-izberem-tsvete-s-poslanie-za-lyubimata-/176805/10/0", "text": "През годините цветето е станало задължителен елемент за празника на дамите, Осми март.     - било то съпруга, майка или дъщеря.   Правилата тук са от съществено значение. За дамата на сърцето - червени рози. За колеги, съседни и познати - предимно единични цвета, но никога в червена украска.   Цветовата палитра пък показва отношение. Изборът на червено символизира любовна страст, на розово – юношеска или бащина любов, оранжевото е подходящо за празник, а жълтите листенца са знак на приятелство. Синьото пък е символ на семейството, зеленото на надеждата, а бялото на чистота и непорочност.   Различното количество също има скрито значение. Три китки показват уважение, пет – признание, седем – любов, а десет – обожание. 13 стръка не се подаряват, защото носят лош късмет.   Те са най-разнообразни - например зюмбюлите, едни от най-предпочитаните цветя в този сезон, са около 2-3 лева, а червената роза например ще струва на мъжа около 4-5 лева. Пролетните китки, разбира се, са с най-ниска цена, стойността на букета расте според броя на стръковете и екзотичността им.   Ето защо над 80% от цветята у нас са внос. Така е не само днес, а всяка година. Рози от Еквадор и Кения, орхидеи от Тайван, или лалета от Холандия - всичко зависи от предпочитранията на дамата.   Освен цветята, станали почти задължителни и превърнали се в златна мина за търговците, за празника силният пол прибягва и към по-интересни подаръци - бижута, козметика, шоколад и вино или пък романтична вечеря на свещи.   ", "date": "2019.03.07", "title": "Преди Деня на жената: Как да изберем цвете с послание за любимата?"}
{"url": "http://epicenter.bg/article/Kaneloni-s-rikota-i-spanak/176984/9/25", "text": "\r\n \r\n \r\n \r\n \r\n \r\n \r\n \r\n \r\n \r\n   \r\n \r\n Измиваме и бланшираме спанака. В купа смесваме спанака, рикотата, половината пармезан, зехтин, малко индийско орехче (настъргано) и черен пипер (смлян). \r\n   \r\n Разстиламе 3 с.л. бешамел на дъното на тавичка, нареждаме пълнените със спаначената плънка канелони, покриваме ги с бешамел и настърган пармезан и печем в предварително загрята фурна на 200С градуса за 30 минути. \r\n", "date": "2019.03.07", "title": "Канелони с рикота и спанак"}
{"url": "http://epicenter.bg/article/Monika-Beluchi-pokaza-mlado-gadzhe-na-Sedmitsata-na-modata/176940/10/100", "text": "В края на миналата година стана ясно, че има нов мъж в сърцето на Моника Белучи. След развода с Венсан Касел италианската актриса пазеше в тайна личния си живот, но вече е напълно готова да разкрие връзката си. Белучи се появи със своя любим Николас Льофевр на модното шоу на \"Шанел\" в Париж. Двамата не пускат ръцете си дори и по време на ревюто. За първи път Моника Белучи намекна, че има нов мъж до себе си през 2017 г., но чак сега официално призна връзката си с французина. Миналата година в интервю за италианско издание тя заяви: \"С мъжа, с когото споделям живота си, нямаме еднакви професии, но пътува много и затова ме разбира\".   За Льофевр е известно, че е скулптор и бивш модел. Той е собственик на галерия във френската столица. Разликата му с актрисата е 18 години. Има 8-годишна дъщеря от предишна връзка.   Преди Льофевр италианката беше обвързана с Венсан Касел, от когото има две деца. Двамата се разделиха през 2013. След раздялата актьорът също заживя нов живот с много по-младата от него Тина Кунаки. Моделът се омъжи за Касел миналото лято, а сега е бременна с първото им дете, пише Фактор.", "date": "2019.03.07", "title": "Моника Белучи показа младо гадже на Седмицата на модата"}
{"url": "http://epicenter.bg/article/Parlamentat-prodalzhava-s-vtoroto-chetene-na-Zakona-za-sotsialnite-uslugi/176919/2/0", "text": "Парламентът продължава работа по Закона за социалните услуги на второ четене. Това предвижда програмата за работа на Народното събрание.  Законът за социалните услуги е последният от законодателния пакет, заради който майките на деца с увреждания протестираха продължително през 2018 г. Първите два закона – Законът за хората с увреждания и Законът за личната помощ, вече бяха приети от депутатите. Народните представители започнаха работа по поправките на второ четене още вчера и създадоха Агенция за качеството на социалните услуги, като решиха право на социални услуги да имат всички нуждаещи се, а не само уязвимите групи.  На вниманието на депутатите се поставят и промените в Закона за концесиите, които ще бъдат разгледани на първо четене. Законопроектът е внесен от Министерски съвет. Измененията се обуславят от възникналите въпроси след влизането му в сила на 2 януари 2018 г. В Закона за концесиите се предвиждат промени в текстовете за солидарната отговорност, начина на разрешаване на спорове между страните по концесионния договор и основанията за недействителност на концесионния договор.  Народното събрание ще разгледа и промените в Закона за водите на второ четене. Част от промените са свързани с отпадането на задължението за монтиране на измервателни устройства, които определят обема на отнетата при водовземане вода за аквакултурни и свързаните с тях дейности. Другата основна промяна в проекта е свързана с премахването на таксата за замърсяване от дифузни източници за аквакултури в съоръжения и на таксата, която се дължи в случаите на водовземане от воден обект за аквакултури. Между двете четения са постъпили предложения от НФСБ. От партията предлагат, когато до влизането в сила на закона за едно водовземно съоръжение за минерална вода са сключени концесионни договори с повече от един концесионер, те продължават действието си до тяхното прекратяване. От НФСБ предлагат още забрана за заустването на жилищно-отпадъчни води, получени вследствие на дейността на минодобивната, нефтодобивната и газодобивната промишленост, флотационни дейности, както и води, съдържащи рудични води и опасни вещества в зоните на защита. От партията дават и дефиниция на жилищно-отпадъчни води. Съгласно текстовете това са водите, получени вследствие на ползването на вода в жилищни сгради, обекти за настаняване и заведения за хранене и развлечения.  След пленарното заседание ще заседават общо пет комисии. Комисията по вероизповеданията ще разгледа промените в Закона за вероизповеданията, а членовете на Комисията по здравеопазване ще могат да задават актуални устни въпроси към здравния министър Кирил Ананиев.", "date": "2019.03.07", "title": "Парламентът продължава с второто четене на Закона за социалните услуги"}
{"url": "http://epicenter.bg/article/Hamid-Hamid--BSP-se-redyat-vsyaka-sedmitsa-za-komandirovachni-v-parlamenta/176931/2/0", "text": "БСП се редят всяка седмица за командировъчни в парламента, каза пред БНР Хамид Хамид от ДПС, зам.-председател на правната комисия в парламента.   В предаването „Преди всички“ на програма „Хоризонт“ той коментира изказването на лидера на БСП Корнелия Нинова, че има връзка между подкрепата на ДПС за отхвърлянето на президентското вето върху Изборния кодекс и опрощаването на задълженията на мюфтийството.   Депутатът изказа мнение, че в момента от левицата търсят начин да се върнат в пленарна зала.   „За да заработи този закон, който е приет след пълен консенсус при президента на два консултативни съвета, тези задължения трябва да бъдат опростени. Нямаме представа другите вероизповедания дължат ли.    Промените в Закона за вероизповеданията влизат днес в Комисията по вероизповеданията, а утре – в пленарна зала.   Хамид подчерта, че по този законопроект се работи от края на януари - началото на февруари. Той отрече да се работи бързо и изненадващо.    Задълженията за осигуровки и данъци се трупат, когато няма ясни правила за финансиране и когато държавата не си е в ролята, подчерта Хамид Хамид.    категоричен е депутатът.   Отчасти ДПС споделя притесненията на държавния глава, в частта за машинното гласуване, отбеляза Хамид. По думите му обаче ветото е било наложено по предложения именно на движението.   „   Дебатът върху изборните предложения се измести върху преференцията, а това не беше темата на Изборния кодекс, каза още депутатът от ДПС.   „  Конституцията е еднаква за всички български граждани. Този дебат не се състоя и затова така упорито внасяме тези предложения и ще продължим да ги внасяме“. ", "date": "2019.03.07", "title": "Хамид Хамид: БСП се редят всяка седмица за командировъчни в парламента"}
{"url": "http://epicenter.bg/article/Ademov--Ninova-opitva-da-privleche-patriotarskiya-vot--no-dopusna-strategicheska-greshka/176932/2/0", "text": " Това обяви депутатът от ДПС Хасан Адемов в интервю за Канал 3.   Вчера лидерът на БСП обяви, че ДПС гласувало срещу президентското вето като сделка с ГЕРБ, при която ще бъдат опростени задължения на Мюфтийството. Като аргумент изтъкна, че в дневния ред на парламента за петък е влязъл Законът за вероизповеданията.   \" , обяви Адемов.   Той обясни, ч     , допълни народният представител.   И на свой ред контрира и припомни случаите, в които БСП пък гласува с ГЕРБ.   \"Когато се гласува въпросът за майчиния език, за ограничаване на правата на българите извън ЕС. Те гласуват заедно с ГЕРБ. Това коалиция ли е? Защото, когато говорим за уседналост и майчин език коалицията е ГЕРБ - БСП. Но никой не говори за тази коалиция\", заяви Адемов визирайки частите от Изборния кодекс, с които от ДПС не са съгласни.   Той коментира и вчерашното предложение на \"Обединени патриоти\" Агенцията за социално подпомагане да праща проверки на онези социално слаби, които демонстрират охолен начин на живот, вдигат пищни сватби, а в същото време се водят безработни и официално разчитат на помощи от държавата.   \"Това е атрактивната част на нещата С тези предложения \"Обединените патриоти\" целят да върнат част от позагубения си имидж\", заяви Адемов и уточни, че предстои в парламента да се запознаят с предложенията.   \"Социалното подпомагане е система, която почива на определени принципи. Сега се опитват да се фокусират върху един определен таргет, обществено недолюбван, като по този начин се опитват да изведат дивиденти.   Аз смятам, че има сега достатъчно разписани принципи. Ако някой не ги спазва, това не е проблем на закона\", каза бившият социален министър.   Адемов даде и своята рецепта за интеграцията на ромите.   \"  Ако тези деца от най-ранна детска възраст бъдат подхванати, ходят на детска градина, усвоят езика и бъдат приобщени още от малки, то този проблем ще се реши от само себе си.   , категоричен бе Хасан Адемов.", "date": "2019.03.07", "title": "Хасан Адемов: Нинова се опитва да привлече патриотарския вот, но допусна стратегическа грешка"}
{"url": "http://epicenter.bg/article/Parlamentat-prie-na-parvo-chetene-promeni-v-Zakona-za-kontsesiite/176933/2/0", "text": "Парламентът прие на първо четене промени в Закона за концесиите, които да улеснят концесията на летище „София“, предаде Агенция „Фокус“.   „За“ законопроекта гласуваха 109 народни представители, „против“ - 2 и „въздържали се“ – 3, с което той бе приет. Промените са свързани с концесии, при които ще бъдат заложени изисквания за големи по размер инвестиции в публична инфраструктура, както и значителни плащания от концесионера към държавния бюджет.   Измененията прецизират текстовете за солидарната отговорност, начина на разрешаване на спорове между страните, както и основанията за недействителност на концесионния договор.   С предложените промени всеки един от участващите в групата икономически оператори ще отговаря солидарно, съгласно ресурса, който е предоставил за участие в правната форма за концесията. Конкретизират се и текстовете за разрешаването на спорове като се елиминират възможностите за противоречиво тълкуване. По този начин се дава възможност възникналите противоречия да бъдат решавани от арбитражен съд. С друга промяна отпада възможността концесионният договор да бъде обявяван за недействителен, когато съдържанието на договора не съответства на минималното съдържание, определено в закона.   С внесените поправки в закона се гарантира по-широка конкуренция при отдаването на летище „София“ на концесия. Заради законодателните пречки срокът за подаване на оферти за концесията беше удължена 4 пъти, като последният е до 3 април 2019 г.  ", "date": "2019.03.07", "title": "Парламентът прие на първо четене промени в Закона за концесиите"}
{"url": "http://epicenter.bg/article/Tsvetan-Tsvetkov-/176935/2/0", "text": "Общините и Министерството на културата могат да ремонтират сградите - архитектурни паметници, ако собствениците им не се грижат за тях, но не го правят. Това заяви в предаването \"Здравей, България\" по Нова телевизия председателят на Сметната палата Цветан Цветков. Той бе гост в сутрешния блок на медията по повод на одита, който Сметната палата направи на състоянието на сградите-паметници на културата. Според данните, огласени вчера голяма част от тях са оставени на разрухата.   Цветков бе категоричен, че съществува законова възможност общините да предприемат принудителни мерки за собствениците на архитектурни обекти с културна стойност, ако собствениците им не полагат грижи за тях. Столична община е имала възможност да запази всички разрушени обекти на културата, но от нейна страна не са предприети никакви действия, констатирал одитът на Сметната палата.   Цветков обясни и какъв е механизмът да се ремонтират красивите стари сгради, оставени на произвола на времето: \"Със заповед на кмета или на министъра на културата да се впише ипотека, която да гарантира разходите, които ще имат общината или министерството.\"    Докато течеше разговорът в студиото зад госта се прожектираше една от тези сгради - къщата на някогашния премиер Иван Гешов в центъра на София, строена в началото на ХХ век по проект на прочутия архитект Никола Лазаров. \"Има възможност за спасяване на къщата на акад. Иван Гешов, която е една от емблематичните сгради на София, но това е в компетенциите на отговорните институции\", категоричен бе Цветков. Водещите Виктор Николаев и Аделина Радева припомниха думи на зам.-кмета на София Тодор Чобанов, че кметството ще настоява да се направят изменения в съответните закони, за да може да се намеси в подобни случаи и попитаха кой лъже. \"За нас е важно да поставим проблема на вниманието на българското общество, за да може компетентните органи да предприемат действия\", дипломатично отговори Цветков.  Обшините могат ли да спасят тези сгради, попитаха отново водещите. \"Могат да ги спасят\", повтори гостът.   В началото на разговора водещите попита Цветков коя е причината за одита на Сметната палата, дали това не е удар върху министъра на културата Боил Банов. Цветков отрече със следните думи: \"Одитът на архитектурните обекти, които са културно наследство беше планиран през 2017 година. Приключи в края на миналата година и беше връчен на министъра на културата и на директора на Националния институт за недвижимо културно наследство. Имаме много ясна методология, по която определяме какви обекти ще одитираме и не се координират с други институции поради статута ни на независима върховна одитна институция съгласно Конституцията на Република България\".   Според проверката на Сметната палата все още няма определени режими за опазването на 93% от ценните сгради, а за година са проверени незначителен брой обекти - под 1% от всички сгради в страната. Издадени са и 15 препоръки към Министерството на културата и 6 към Института по недвижимо културно наследство.   Цветков беше запитан и каква е причината толкова много сгради да са в такова състояние - невъзможност за реакция поради нормативни законови пречки или престъпна небрежност с цел облагодетелстване?  „Липса на квалифицирани кадри, на достатъчно служители в Министерството и в самия Национален институт. Един служител отговаря за мониторинга на 3 000 обекта. Дали проверките ще се извършват всяка година или веднъж 2-3 години е въпрос на вътрешна методология и правила, които трябва да се изработят от Инспектората за опазване на културното наследство\", отговори Цветан Цветков. ", "date": "2019.03.07", "title": "Цветан Цветков: Общините и Министерството на културата могат да спасят стари сгради, но не го правят"}
{"url": "http://epicenter.bg/article/Irena-Anastasova--Sdelkite-mezhdu-DPS-i-GERB-sa-mnogo-i-yavni/176939/2/0", "text": "„Сделките между ДПС и ГЕРБ са много и са явни”, заяви секретарят на ПГ на „БСП за България” Ирена Анастасова в сутрешния блок на БСТВ. По думите й по време на обсъжданията на промените в Изборния кодекс, Цветанов е ходил в стаята на ДПС. „Виждаме го и го заявяваме, но хората невинаги ни вярват. Ето, че след излизането ни от зала, тази сделка лъсна и тя вече е абсолютно видима и за тези, които не са в парламента”, заяви депутатът по повод предстоящото опрощаване на дълговете на мюфтийството.   „На Консултативния съвет при президента има договорка да се подпомогнат всички легално регистрирани религии със средства за заплати за свещенослужителите. Тези средства за мюфтийството не се отпускат за заплати, а са за неплатени данци. Следователно, другите вероизповедания са си плащали данъците, докато мюфтийството – не е”, отбеляза Ирена Анастасова.   „Допускам, че ГЕРБ ще остане в парламента, докато ДПС реши. Допускам също,че ДПС ще използва тази позиция, за да прокара едни или други свои предложения, които във времето досега не са могли да бъдат изпълнени”, прогнозира народният представител.", "date": "2019.03.07", "title": "Ирена Анастасова: Сделките между ДПС и ГЕРБ са много и явни"}
{"url": "http://epicenter.bg/article/Gripat-glatna-1-mln--bolnichni/176941/2/0", "text": "Грип и вирусни инфекции глътнаха почти 1 млн. болнични преди края на епидемията. Това показват междинните данни на лични лекари и шефове на болници.  Общо 847 864 са начислените обезщетения за общо заболяване от октомври до януари, става явно от справка на Националния осигурителен институт, пише в. \"Телеграф\".  Изненадващо обаче първият месец от годината не е с най-много болнични. Начислените обезщетения през ноември например са повече с 14 573. Точно в края на есенния месец беше регистриран и пръвият случай на грип, но лекари нямат обяснение защо през януари, в разгара на епидемията, са взети най-малко болнични.  Въпреки че заразата си отива, нови случаи на грип все още има.  От 25 февруари до 3 март са регистрирани 18 заразени, показват данните на Информационната система за събиране и анализиране на данни за заболеваемостта към МЗ.  Разчетите на работодателите показват, че бизнесът губи около 170 млн. лева от болнични. Никой от тях не се ангажира да каже колко са фалшивите, но подозренията са, че неправомерно издаден е всеки четвърти-пети.  В пикът на заразата разболелите се са били 245 на 10 000 души, докато миналата година са 230 на 10 000 човека.", "date": "2019.03.07", "title": "Грипът глътна 1 млн. болнични"}
{"url": "http://epicenter.bg/article/Krasimir-Valchev--Spryana-e-uchilishtnata-anketa-sas-skandalniya-vapros-za-pola-na-detsata/176942/2/0", "text": "Инструментът SELFIE, който има за цел ученици, учители и директори да оценят дигиталната среда в училищата и на придобитите в клас дигитални умения е спрян в България. Това обяви министърът на образованието и науката Красимир Вълчев, който присъства на открит урок в столичното 109 ОУ \"Христо Смирненски\", съобщи Канал 3.   Въпросната анкета предизвика недоволство заради един от въпросите в нея, според който децата трябваше сами да определят пола си. В системата те трябваше да избират от четири опции - мъж, жена, друго и предпочитам да не казвам.   Заради това министър Вълчев обеща, че ще поиска от ЕК да направи промяна във въпроса или той да отпадне от въпросника. Пред журналисти днес той обяви, че има уверение, че това ще се случи.   \"Имам предварително писмо от еврокомисаря по образованието Тибор Наврачич, в което той ме уверява, че ще намерят техническо решение за анкетата към инструмента за дигитална самооценка SELFIE, но все още нямаме предложение за конкретно решение\", заяви Красимир Вълчев.   По думите решението ще е едно от двете, които просветното министерство е предложило.   \"Този въпрос не е задължителен за целите на въпросника - да оцени дигиталната подготвеност на училищата, като той е един от двата статистически въпроса в инструмента SELFIE\", обясни министърът.", "date": "2019.03.07", "title": "Красимир Вълчев: Спряна е училищната анкета със скандалния въпрос за пола на децата"}
{"url": "http://epicenter.bg/article/Koy-shte-povtori-mandata-si-v-TsIK-/176943/2/0", "text": "Днес е последният ден от срока за внасяне на номинации за членове на Централната избирателна комисия от парламентарната квота. До момента само Воля от парламентарните партии е внесла кандидатурата си в ЦИК, както и изпадналите отвъд борда Реформатори, съобщава Канал 3.  И двете формации са заложили на досегашните си представители в избирателната комисия - Кристина Стефанова и Ивайло Ивков. Очаква се повечето политически сили да заложат на избраниците си, които организират изборите и до момента.  Не очаквайте изненади, коментира Хамид Хамид от ДПС в кулоарите на НС. От движението намекнаха още преди дни, че са доволни от досегашните си представители и едва ли ще ги сменят в последният момент преди избори.     Обединените патриоти пък още не са обсъдили въпроса и предстои да вземат решението до края на деня. Проблемът е, че досега техните представители бяха трима, колкото са и формациите в ОП, но квотата им занапред ще бъде от двама членове. Щекотливият въпрос е коя от трите партии ще се жертва без свой човек в ЦИК.  По-късно се очаква темата с номинациите да бъде коментирана и от ГЕРБ, но управляващите първи анонсираха, че вероятно ще заложат на досегашните членове от тяхната квота, защото е твърде рисково да се сменят членовете на ЦИК два месеца преди изборите.  Така на финала може да се окаже, че изцяло новите лица в ЦИК ще бъдат предложени от БСП.  Именно социалистите настояха старата ЦИК да не проведе евровота, защото мандатът й изтича на 21 март. Управляващото мнозинство отказа, но след напускането на БСП, ГЕРБ склони да спази закона и да започне процедура за нов състав на ЦИК. Червените обаче поставиха още условия за завръщането си в парламента и с това извинение не идват на работа.  БСП ще номинират свои хора в ЦИК, а слухът спрегна като същински мотив желанието на ръководството да сложи свои хора, а не такива, които са назначавани от предишните соцлидери и респективно, в момента са възприемани по-скоро като част от вътрешната опозиция.  В същото време социалистите не възнамеряват да преустановят бойкота и за изслушването и избора на новите четирима от квотата на парламента в ЦИК - бъдещите председател, двама заместници и секретар на избирателната комисия. Техните хора ще бъдат избирни от останалите партии в Народното събрание.  Останалите 14 членове на ЦИК трябва да бъдат също предложени от партиите, но назначени с указ от президента.", "date": "2019.03.07", "title": "Кой ще повтори мандата си в ЦИК "}
{"url": "http://epicenter.bg/article/Dzhambazki-e-patron-i-domakin-na-Mezhdunarodna-sreshta-na-konservatorite-v-Sofiya/176951/2/0", "text": "Евродепутатът Ангел Джамбазки е патрон и домакин на Международна среща на консерваторите в София, съобщиха от пресцентъра на ВМРО. Събитието е част от календара на Алианса на консерваторите и реформистите в Европа (АКРЕ). Тази година то ще се състои на 9 март от 14.30 часа в Централния военен клуб в София.  Темата, която ще дискутират консерваторите е \"Бъдещето на Европа: Традиционализъм, християнски ценности, патриотизъм\" .  Гости ще бъдат представители от АКРЕ и Европейските консерватори и реформисти. От българска страна ще участват Красимир Каракачанов, министър на отбраната и председател на ВМРО, Нено Димов, министър на околната среда и водите, Георги Харизанов - Институт за дясна политика и др.  От ВМРО припомнят, че именно евродепутатът Ангел Джамбазки, заедно с Искрен Веселинов, заместник-председател на ВМРО и Нено Димов са създатели на харта от седем стълба, които да положат основите на \"Новата Европа - Европа на отечествата и нациите\".  ", "date": "2019.03.07", "title": "Джамбазки е патрон и домакин на Международна среща на консерваторите в София"}
{"url": "http://epicenter.bg/article/Boil-Banov-za-oditniya-doklad-na-Smetnata-palata--Ne-tryabva-da-se-chete-politicheski/176953/2/0", "text": "Министърът на културата Боил Банов свика специална пресконференция, след като вчера излезе доклад на Сметната палата, показващ разрухата, в която тънат сградите - паметници на културата. Пред медиите министърът заяви, че одитният доклад на палата не трябва да се чете политически и се похвали, че откакто работи с екипа си, бюджетът за паметниците на културата е увеличен повече от два пъти.    А причината за състоянието на емблематичните сгради в централните части на българските градове хвърли на собствениците им и тромавото законодателство. „Повечето сгради – паметници на културата са частна собственост и това е същинският проблем. Има една част собственици, които са злонамерени – търсят разрухата. Но искам да кажа, че и да се срути една къща, тя трябва да бъде възстановена, както е била. Много сме консервативни в това отношение“, заяви пред медиите Боил Банов. Във връзка със състоянието на Царските конюшни Банов обясни, че там е по-лесно, защото собствеността е и държавна, и частта. По отношение на Двойната къща министърът обясни, че има съгласуван проект отпреди две години. „Къщата е имплементирана вътре. Ще бъдат възстановени двете фасади. И това е някакво достижение“, посочи Банов.  За къщата музей на Пейо Яворов министърът посочи, че и Столична община, и Министерството на културата са готови да я откупят. „Но тя няколко пъти е ипотекирана и препродавана. Няма друг вариант освен тя да бъде запазена, но това трябва да бъде направено законово“, каза Банов. Министърът коментира доклада на палатата само в положителен, дори възхваляващ тон.  „Искам да благодаря на Сметната палата. Мисля, че нашите екипи работиха много добре и усърдно с техните. В крайна сметка общата цел на всички беше да охарактеризираме средата и възможностите за решаване на дълготрайните проблеми. Стратегията за култура, която включва културното наследство и опазването му, вече е публикувана на сайта на Министерството. Бюджетът за опазване на културното наследство вече за втора година е увеличен двойно и вече е близо 7 млн. лв. Направихме и огромна инвестиция в повишаването на заплащането на служителите. Предстои преместването на Национален институт за недвижимо културно наследство (НИНКН) на първия етаж в сградата на Министерството. Горди сме с това, което правим. Проблемите, с които сме се захванали, са тежи и унаследено повече от 50 години“, обяви Банов.  „Докладът на Сметната палата не трябва да се чете политически. Министерството разбира проблема с паметниците на културата, но това е един устойчив път, по който сме тръгнали и връщане назад няма. Разговаряли сме с премиера и министъра на финансите и отговорът е перманентното увеличаване на бюджетите. Трябва навсякъде държавните служители да получават възнаграждение, което е адекватно на труда им. Няма такава хипотеза, при която 19 000 паметника - 19 000 души ще ги проверяват всяка година. Ние проверяваме регулярно. Работата се върши от нас и общините също вършат своята работа. Има къщи, които сме ги проверявали по 8-9 пъти за две години. Но въпросът е какво се случва, когато имотът е частен и има 18 собственици. Същината на проблема е това“, разкри Боил Банов.  „Законодателството за ипотекиране на сгради – паметници на културата, е тромаво, работим по улесняване на процедурите. Стратегията за набавянето на човешки ресурс в работата по паметниците на културата е дигитализацията. Не можем да се върнем във филма „Опасен чар“ и да сложим на всеки паметник на културата милиционер. Така че стратегията е дигитализацията и адекватното заплащане“, заяви Банов.  ", "date": "2019.03.07", "title": "Боил Банов за одитния доклад на Сметната палата: Не трябва да се чете политически"}
{"url": "http://epicenter.bg/article/DPS-otnovo-nastoyavat-za-visokiya-prag-na-preferentsiite/176955/2/0", "text": "ДПС внесе своите предложения за промени в Изборния кодекс, които предстои да бъдат гласувани в Правна комисия, а след това и в парламента.    Движението настоява да остане високия праг на преференциите, което за евроизборите означава, че за  евродепутат ще са нужни около 150 000 гласа, а за депутат на парламентарен вот - между 9 и 15 хиляди.  Проектът е подписан от лидера на ДПС Мустафа Карадайъ и всички депутати от Движението.    на преференциалното гласуване - от 5% от броя на гласувалите за съответната листа на евровота и от 7% от тези на парламентарните и местни избори.  В ДПС са на мнение, че въпреки \"обръщането на палачинката\" от страна на ГЕРБ са нужни по-високи прагове за валидност на преференциите и предлагат идеите си отново. Колегите им от НФСБ също подкрепят обезсмислянето на преференциалния вот. , а в следващите избори гласуването да е само машинно. Тук вижданията им съвпадат с тези на БСП и на президента.    Г  Върл противник на машинното гласуване е конститу[ионалистът Георги Марков.", "date": "2019.03.07", "title": "ДПС отново настояват за високия праг на преференциите"}
{"url": "http://epicenter.bg/article/Donchev--Tarsi-se-nachin-horata-da-ne-smenyat-talonite-na-kolite-si--za-da-spestyat-ot-godishniya-danak/176957/2/0", "text": "Ако има вариант да бъде спестено на хората да сменят талоните на колите, в които не е отбелязан екостандарта, то това ще бъде направено, каза заместник министър-председателят Томислав Дончев на журналисти, след като днес откри 20-ата годишна конференция по електронно управление, предаде БТА.   По-високата еко категория на автомобила може да намали годишния данък за неговия собственик.   Преди година и половина положихме много усилия да облекчим работа на КАТ, но за съжаление с променлив успех. Все още има управления на КАТ, където има опашки и струпвания на хора, което е абсолютно недопустимо, каза Дончев.   Системата за електронно връчване може да се превърне в универсален вход, ползван от държавните органи, банки и други организации. Там всеки може да ти прати нещо, и от процесуална гледна точка ще равносилно на получено писмо срещу разписка, посочи Дончев.   Вицепремиерът изрази надежда колкото се може по-бързо да приключат процедурите в МВР за внедряването на новите документи за самоличност, които ще са с електронна идентификация. Дори и да се случи максимално бързо - в рамките на една година, то издаването на новите документи няма да стане изведнъж. Затова всякакви други решения, които предлагат електронната защита ще бъдат прилагани. Най-често това е електронния подпис, но има и други - като лицево или ирисиво разпознаване, които се прилагат в ЕС, каза вицепремиерът.   Персоналните идентификационни кодове, които НАП и НОИ издават, не са с достатъчна степен на сигурност и могат да се ползват само за справки, посочи Дончев.   Вицепремиерът Томислав Дончев откри днес в София 20-та годишна конференция по електронно управление.   Най-важното в електронното управление е електронната идентификация, която трябва да върви с новите документи за самоличност. Мисията ни е до въвеждане на новите документи да мобилизираме всички алтернативни форми на електронна идентификация, каза Томислав Дончев в своето обръщение към участниците във форума.   \"Ако използваме скалата на Целзий сега, сме около 60 -65 градуса, но още не сме достигнали точката ни кипене - след една или две години ще сме много по-близо до 100-те градуса\" каза Дончев.   В последните години разбрахме, че е нелепо въвеждането на електронно управление да се прави чрез сепаративни решения и всяко ведомство да си въвежда собствени програмни решения. Това е пълен абсурд и е против фундаменталната логика на електронното управление, посочи вицепремиерът. В тази сфера нищо не може да се случи ако не е адекватно законово фундирано - затова всичко, което правим е със законов регламент, посочи още той.   Без политическа воля и без перманентен граждански натиск, електронното управление няма да се получи, посочи още Дончев.   Процесът на въвеждане на нови технологии предполага съпротива - има хора, които са против да изчезнат хартиените документи, защото се налага да правят нещата по различен начин и да учат нови неща, каза вицепремиерът. Но най-важното е, че нещата, които правиш и най-вече тези, които не правиш, са проследими години назад, подчерта Томислав Дончев.   Важно е да накараме основните регистри в държавата, а те са 50 - 60, да си общуват на електронно ниво, посочи вицепремиерът. Тези основни регистри са малка част от всички в администрацията - те са над 17 хиляди и е друг въпрос дали трябва да са толкова много, допълни той.   Аз участвам тези форуми от десетина години и ми се е случвало да поставям задачи на администрацията и после да се налага да ги изпълнявам, каза Томислав Дончев.   \"Въвеждането на електронното управление не е като строеж на къща - намираме терен, имаме проект и почваме строителството. За съжаление той е като реставрация на къща и най-сложното е, че реставрацията трябва да тече без да вадим хората отвътре\" каза Томислав Дончев.", "date": "2019.03.07", "title": "Дончев: Търси се начин хората да не сменят талоните на колите си, за да спестят от годишния данък"}
{"url": "http://epicenter.bg/article/Bilbord-padna-na-ozhiven-stolichen-bulevard-i-rani-chovek-/176960/2/0", "text": "Билборд падна на оживения столичен булевард \"Симеоновско шосе” и рани един човек.  Докато закачал билборда, служител е паднал, понеже едно от въжетата се скъсало. Откаран е в болница, засега не се знае какво е състоянието му.  Движението в района не е спряно, полицаи извършват оглед, предаде БТВ.  Работникът (на 47 г.), пострадал днес, на Симеоновско шосе, при монтаж на билборд е бил приет в СО на УМБАЛ \"Св. Анна\"-София АД, съобщиха от пресцентъра на болницата, предаде Novini.bg.  Хоспитализиран е в КАИЛ (Реанимация) на болницата с тежка фрактура на ребра и има опасност за живота му.", "date": "2019.03.07", "title": "Билборд падна на оживен столичен булевард и рани човек "}
{"url": "http://epicenter.bg/article/Vizhte-preskonferentsiyata-na-BSP-/176963/2/0", "text": "БСП съобщи своите кандидатури за членове на ЦИК. Това направи зам.-председателят на ПГ на \"БСП за България\" Крум Зарков.   Това са:   Александър Андреев, който преди е бил номинация на левицата, сега е номиниран от ГЕРБ, защото е предложен от земеделците на Спас Панчев, обясни Крум Зарков. БСП не го предлага за член на ЦИК заради сътрудничеството му с ГЕРБ, което предлагането му от управляващите потвърждава, поясни той.   Крум Зарков ще представи кандидатурите на социалистическата партия в парламента и неговите комисии. Такова било решението на ръководството на партията. Червените депутати обаче няма да се върнат в парламента и няма да участват в дебатите. Изслушването на кандидатите за ЦИК ще зависи от датата на публикуването на документите им на сайта на Народното събрание. То трябва да се случи до седем дни след това. Единствените указания, които сме дали на номинираните от нас членове на ЦИК, са да следят за спазването на закона, посочи Зарков. И добави: „Повече не може да се повтаря онзи момент, в който професионалната администрация, назначена и избрана да изпълнява един закон, се занимава в по-голямата си част от времето с това да го отрича и обявява за невъзможен.“ Зарков благодари на кандидатите на БСП за това, че са се съгласили. „От вас очакваме здрава и законосъобразна работа“, допълни Зарков.   В началото на пресконференцията, представяяки кандидатурите на БСП, Зарков поясни: \"Между тях има трима доказани юристи и хора, чийто житейски и професионален път е неразривно свързан с изборите у нас.“   \"Г-жа Таня Цанева е юрист по образование, завършила е СУ \"Св. Климент Охридски\". Била е член на изборния борд за прозрачни и демократични избори към Министерски съвет през 2014 г. Работила е като експерт по изборното законодателство в 42-ото Народното събрание. Участвала е като международен наблюдател в международни наблюдателски мисии в над 20 страни\", изтъкна Зарков, представяйки единственият досегашен член на ЦИК. Според зам.-шефа на червената парламентарна група следващият кандидат - Николай Николов, е бил обект на медийно внимание. \"Ние го представяхме като кандидат за председател на новия антикорупционен орган\", припомни заместник-председателят на ПГ на \"БСП за България\" и посочи, че опитът на Николов може да послужи за връщане на законността.   \"Г-жа Дюкенджиева е юрист по образование. Изключително добре познава изборното законодателство. Била е член на ЦИК за местните избори през 2007 г. и член на ЦИК за избиране на народни представители през 2009 г.\", представи следващият кандидат за член на ЦИК Крум Зарков.   И добави: \"Към юридическия ни екип предлагаме също така и човек с профил \"Политология\". Г-жа Силвия Стойчева е политолог по образование и притежава дългогодишен професионален опит. Била е избирана за народен представител.\"   \"Емил Войнов е специалист по информационни и комуникационни технологии. Г-н Войнов е експерт в изборния процес. Войнов работи активно и в работната група, която подготвяше предложенията на БСП за изменения в ИК. Неговата кандидатура ще допринесе за това да има един професионален поглед от човек, който през последните 30 години е видял процесите, включително техните технологически измерения отблизо и от последно лице. Последният ни кандидат, но не на последно място е Цветанка Георгиева, която повече от 16 години работи в отдел \"Избори\" тук, в тази сграда и отлично познва изборните процеси\", завърши представянето Зарков.   Зам.-председателят на \"БСП за България\" посочи, че в партията разглеждат като свой успех изпълняванто на закона, изискващ смяна на ЦИК.   „След кански мъки и трудноразбираеми спорове дали Народното събрание трябва да спази закона или не, най-сетне се стигна до изпълнение на разпоредбите на Изборния кодекс по отношение на промяна на състава на ЦИК. Ние в БСП считаме това за наш успех. Практически принудихме управляващите да се съобразят с разпоредбите на закона. Използвам случая да благодаря на всички граждански организации, които подкрепиха принципа на мандатността като основен принцип на демокрацията. Този принцип трябва да се отстоява за ЦИК и други органи. За съжаление не успяхме да убедим другите партии в парламента по отношение на други важни промени, които се случват в изборното законодателство“, каза Зарков.   За пръв път темата за смяната на ЦИК бе повдигната от лидера на БСП Корнелия Нинова на пресконференция на 5 февруари.   Крум Зарков коментира и начина, по който вчра бе отхвърлено ветото на президента Румен Радев по Изборния кодекс.   „Целият този фарс е абсолютно недостоен за парламента. Затова ние отказахме да участваме в него. Нашата борба беше за закона и изпълнението му. Този закон важи и за нас и той ни вменява отговорност да предложим 6 високи професионалисти, които да заемат отговорната задача да бъдат членове на новата ЦИК. Неприсъствието ни в парламента не ни разтоварва от тази отговорност. Ние ще я изпълним така, както постановяват правилата“, изтъкна Зарков.    ", "date": "2019.03.07", "title": "БСП представи своите кандидати за членове на ЦИК (ВИДЕО)"}
{"url": "http://epicenter.bg/article/Karadaya--Ne-si-spomnyam-predi-opredelyane-na-sastava-na-TsIK-da-ne-e-imalo-konsultatsii-mezhdu-PP-i-koal/176964/2/0", "text": "Не си спомням друг път преди определяне на състава на ЦИК да не е имало консултации между парламентарните партии и коалиции. Това каза пред журналисти в Народното събрание председателят на ДПС Мустафа Карадайъ, предаде Агенция „Фокус“.   „Ние от ДПС предложихме г-жа Севинч Солакова за секретар на ЦИК и г-н Ерхан Чаушев за член. Двамата имат дългогодишен професионален, юридически и административен опит, практика. И двамата предложени от нас колеги за ЦИК имат дългогодишен опит като членове на ЦИК в провеждането на всички видове избори и референдуми в страната“, заяви той.   „Г-жа Солакова е от 1995 г., с малки изключения, до сега е участвала в съставите на ЦИК в различни длъжности. Г-н Чаушев от 2007 г. до сега е член на ЦИК“, отбеляза той.   „Надявам се вие да ми припомните, но аз нямам спомен до сега преди определянето на състава на ЦИК да не е имало консултации между парламентарно представените партии и коалиции. Този път такива консултации не бяха проведени. На свой ред ние си направихме нашите предложения, като до последно очаквахме, че ще има такива консултации“, коментира председателят на ДПС.", "date": "2019.03.07", "title": "Карадайъ: Не си спомням друг път преди определяне на състава на ЦИК да не е имало консултации"}
{"url": "http://epicenter.bg/article/Zhenite-zaemat-dyal-ot-40--v-pravitelstveniya-sektor-u-nas-i-25--v-parlamenta/176920/2/0", "text": "Значително по-висок от средния за ЕС е делът на жените в правителствения сектор у нас през миналата година - техният дял достига 40 процента, като за последните пет години е нараснал с почти 10 пункта /30 на сто през 2014 г./.  Това показват данни от анализ на Евростат за местата, които са заемали дамите в правителствата и националните парламенти на страните от ЕС през 2018 г., като средният показател за ЕС е бил 30 процента дами в правителствения сектор. В правителството на \"Борисов 3\" дамите заемат 5 министерски кресла, както и редица други ръководни позиции като зам.-министри или ръководители на държавни агенции. Дамите заемат като дял и 25 процента от местата в българския парламент, като средният показател за квотата на нежния пол в националните парламенти в ЕС-28 е бил 30 процента.  Според данните на Евростат през последните 5 години у нас е имало значително повишаване на процента на дамите в парламента ни, като за периода 2014-2016 г. процентът е бил 20 на сто, през 2017 г. е бил 26 на сто и през миналата година е \"паднал\" до 25,4 на сто, според европейската статистика. Това означава, че в българския парламент има около 60 дами, без анализът да се ангажира с точният им брой. Според актуална справка в сайта на парламента обаче точният брой на жените в него е 62.  Делът на местата, заемани от жени в правителствата националните парламенти, се различава значително в отделните страни от ЕС. През миналата година най-голям е бил делът на жените в правителствата в Испания и Швеция - съответно по 52 процента, следвани от Франция - 49 процента, Холандия и Дания - по 42 процента и др. Най-малко дами в национални правителства има регистрирани в следните страни на ЕС: Унгария - 7 на сто, Малта - 12 на сто, Кипър, Италия и Полша - по17 на сто.  През 2018 г. Швеция отчита най-висок дял на жените в националния си парламент с 47 на сто. Следват Финландия - 42 на сто, Белгия и Испания - и двете по 40 на сто, Австрия - 37 на сто, Дания и Португалия - по 36 на сто и Италия - 35 на сто. На другия полюс най-малко жени в националните парламенти има в Унгария - 13 на сто, Малта - 15 на сто, Кипър и Гърция - 18 на сто и Румъния - 20 на сто.  Освен това броят на жените-президенти и министър-председатели в страните от ЕС също е нараснал за периода 2003 - 2018 г. През 2018 г. в ЕС е имало три дами ръководители на правителства, докато през 2003 г. е нямало такива. Делът на жените ръководители на правителства в ЕС никога не е надвишавал 14 процента, което означава, че никога не е имало повече от четири жени на тази позиция едновременно, според данните на Евростат.  ", "date": "2019.03.07", "title": "Жените заемат дял от 40% в правителствения сектор у нас и 25% в парламента"}
{"url": "http://epicenter.bg/article/Frenskiyat-poslanik--Tryabva-da-zashtitim-zastrashenata-Evropa-s-glasovete-si-na-evroizborite/176926/2/0", "text": "Трябва да защитим застрашената Европа с гласовете си на европейските избори през май. Целта на Еманюел Макрон беше да покаже колко сериозно е положението няколко месеца преди евроизборите.  Това каза в сутрешния блок на БТВ посланикът на Франция у нас н.пр. Ерик Льобедел по повод призива на френския президент към гражданите на Европейския съюз.   \"  за да има еднакво заплащане на едно и също работно място и европейска минимална заплата, съобразена с условията във всяка страна. Трябва да покажем, че Европа може да закриля и може да прилага социално сближаване. Ясно е, че това ще е труден процес, но страните под средното ниво трябва да вървят на горе. Богатите страни трябва да дърпат по-бедните страни нагоре, а не обратното. Трябва да защитим ценностите и свободите в Европа. За това настоява и президентът Макрон.   . Ще има забрана за финансиране на политически партии от чужди държави. Ще се криминализира езика на омразата и насилието в интернет. Всички трябва да се борим срещу дезинформацията и фалшивите новини\", категоричен беше посланик Льобедел.  Наблюдавахме много отблизо посещениято на руския премиер Дмитрий Медведев у вас, защото ние също имаме пряк интерес в енергийната област. Второ, както и България,  ние сме активен член на ЕС, и ние спазваме европейските директиви, но имаме много добър опит и в ядрената област.  ,  обясни посланикът.    Това беше доказано и изложено в един доклад на френското министерство на външните работи. Там става много ясно, че е имало такива дезинформации с източник Русия на френските президентски избори, обяви н.пр. Ерик Льобедел.  ", "date": "2019.03.07", "title": "Френският посланик: Наша фирма е готова да инвестира в АЕЦ \"Белене\", ако всичко е по нормите на ЕС!"}
{"url": "http://epicenter.bg/article/Poslanik-Ema-Hopkins--Iskame-sporazumenie-s-ES/176927/2/0", "text": "Намираме се в решителен период, почти нямаме време, за да видим как ще се справим в преговорите с ЕС. Очакваме критично важното гласуване в парламента, нашите депутати ще имат последната възможност да направят най-доброто за Великобритания. Това коментира в сутрешния блок на БНТ н. пр. Ема Хопкинс, посланик на Великобритания в България.   Ако не се стигне до положително гласуване по сделката на Тереза Мей, ще трябва да поискаме някакво отлагане, това е решително важно време за нас. Обединеното кралство няма да бъде непрекъснато в неопределено положение. Искаме споразумение, тази седмица искаме да преговаряме сериозно в Брюксел. ЕС знае как да се постигне компромис в последния момент, смятам, че това е възможно, коментира Хопкинс. По думите ѝ споразумението е положителна стъпка, съществуват дребни елементи, които пречат и това е например въпросът за границата със Северна Ирландия. Има подробности около този проблем, които не можем да подредим. Великобритания се състои от 4 отделни части, оттам идват и сложни подробности, които трябва да се уточнят. Фактически граница не съществува между Северна Ирландия и Република Ирландия. Мнозинството от хората искат от сърце мирно, интегрирано положение в отношенията между Обединеното кралство и Република Ирландия, каза още Ема Хопкинс. Източник БНТ", "date": "2019.03.07", "title": "Посланик Ема Хопкинс: Искаме споразумение с ЕС"}
{"url": "http://epicenter.bg/article/Tasko-Ermenkov--V-tova-NS-vseki-den-ima-sdelki-i-zadkulisie--eg-ti-natsionalnata-sigurnost/176928/2/0", "text": "Не сме в парламента и не работим в комисиите. Вчера бях в парламента, за да проверя пощата си и по специално пощенската си кутия, защото много хора ми пишат и трябва да обърна внимание на техните проблеми. Пътувам из страната и това става с мои лични средства. Партията не ми плаща.  Това каза в сутрешния блок на БТВ депутатът от БСП Таско Ерменков. \"Нашето политическо решение е ясно и категорично - ние не участваме и не легитираме този парламент. Всеки един ден от работата на този парламент доказва правотата на нашето решение - всеки ден скандали, задкулисие, договорки, сделки. В случая за предстоящата сделка между ГЕРБ и ДПС, за Главното мюфтийство, не говорим за финансиране, а за опрощаване на дълговете на мюфтийството.   От БСП сме категорични, че вероизповеденията и партиите трябва да се финансират от държавата, но тук не говорим за финансиране. От ГЕРБ нямат право да говорят за националната сигурност.   От мюфтийството обясняват, че като им се опростят тези 12 млн. лева няма да се радикализират. Това нормално ли е? Значи всички могат да си плащат данъците, а някои няма да си ги платят, за да не се радикализират. Ег*ти националаната сигурност\", избухна Ерменков.  \"Вчера се видя поредната сделка между ГЕРБ и ДПС - отхвърлиха ветото на президента. Сега ни чака поредния цирк, когато бъдат внесени новите предложения за изменения в Изборния кодекс.   Тогава пак ще има 16-часови дебати и това единодушие, което видяхме вчера, ще се разпадне. Това само показва, че този парламент се е изчерпал. Няма никакъв живот в него. И това го казват всички, не само ние. Ние няма да се върнем, но не искам аз да решавам нещата. БСП е демократична партия и това решение ще се вземе на заседание на Националния съвет, както беше взето решението да напуснем.   Аз уважавам президентската институция и тя има право на свое мнение, но нашата работа е да сме сред хората и да чуваме техните болки, а не да участваме в едни окастрени заседания на парламента\", заяви Ерменков по повод призива на президента Румен Радев БСП да се върнат в Народното събрание.  \"Ние сме съгласни да не се получават никакви заплати, ако не ходиш в парламента, но настояваме да се разгледа и нашето предложение за замразяване на депутатските заплати.   За последната година депутатските заплати са се увеличили с 1000 лева. Никъде другаде няма такъв ръст. Ние направихме предложение за замразяване, но другите депутати се направиха на разсеяни и това не се случи. Нека ни спрат заплатите, но нека замразят и своите\", категоричне беше депутатът от БСП.  ", "date": "2019.03.07", "title": "Таско Ерменков: В това НС всеки ден има сделки и задкулисие, ег*ти националната сигурност"}
{"url": "http://epicenter.bg/article/Stoyan-Mirchev--DPS-sa-nay-silniyat-partnyor-na-GERB/176929/2/0", "text": "„Гласуването на ветото доказа, че в парламента управляващото мнозинство е от всички партии, които останаха, и ДПС са най-силният и здравостоящ коалиционен партньор на ГЕРБ. Ние обяснявахме нашите аргументи, които съвпадат с тези на президента в продължение на 26 часа. Това заяви в предаването \"Здравей, България\" по Нова телевизия депутатът от БСП Стоян Мирчев.  „Пъпната връв, която свързва ГЕРБ и ДПС е тяхната скрита коалиция, която доскоро нямаше открити проявления, но вече е видна за всички. Тази коалиционна политика не е на база официални договорености, а на база сделки. Става въпрос за Закона за вероизповеданията\", коментира Мирчев.  Той допълни, че повечето поправки в Закона за вероизповеданията са свързани със заплатите на свещенослужителите.  \"В заключителните разпоредби пише много ясно, че всички задължения на вероизповеданията до 31 декември трябва да бъдат опростени. Единственото вероизповедание със задължения в размер на над 10 милиона /около 12 000 000/ е на Мюфтийството. И тук ДПС сключва сделка с ГЕРБ. От едната страна стои ветото на президента, а от другата – задълженията на Мюфтийството, които трябва да бъдат опростени\", обясни той и добави, че става въпрос за неплащане на данъци от страна на институцията.  При разговорите при президента е ставало въпрос за пресичане на опитите за плащания от трети страни на български вероизповедания, заключи Мирчев.   България в момента се управлява от една нова коалиция на базата на договорки в коридорите на парламента, каза Стоян Мирчев.  В случая говорим за тайни, задкулисни интересни, подчерта още той.  По думите му ДПС неофициално си управляват.  ", "date": "2019.03.07", "title": "Стоян Мирчев: ДПС са най-силният партньор на ГЕРБ"}
{"url": "http://epicenter.bg/article/Varnenskiyat-mitropolit-Yoan--Balgarskata-pravoslavna-tsarkva-nyama-zadalzheniya-/176967/2/0", "text": "Има задълбочен интерес, свързан с въпроса за опростяването на определени задължения и смятам, че е редно да кажа, че Българската православна църква няма подобни задължения. Това каза Варненския и Великопреславски митрополит Йоан на заседание на Комисията по вероизповеданията и правата на човека, предаде Агенция „Фокус“.  „Нашите свещенослужители и духовници си плащат данъците, така както повелява законът“, заяви той.  „Дори да допуснем, че имаме малки задължения, не сме искали тяхното опрощаване“, коментира митрополит Йоан. „Не сме настоявали за някакъв приоритет. Ако Българската православна църква получи държавна субсидия, то тя е за това, че отговаря на изискванията на закона“, посочи той.  „Уважаваме всички вероизповедания, не искаме да се поставим над никой, зачитаме всички“, каза още митрополит Йоан.", "date": "2019.03.07", "title": "Варненският митрополит Йоан: Българската православна църква няма задължения "}
{"url": "http://epicenter.bg/article/Kaloyan-Pargov--Upravlyavashtite-v-Sofiya-dokazaha--che-rabotyat-za-horata-samo-pod-natisk/176971/2/0", "text": "Управляващите в София доказаха за пореден път, че работят за хората само и единствено под натиск. Това каза председателят на БСП - София Калоян Паргов. Той направи коментара по повод ремонта на тоалетната и помещението на диспечерите на последната спирка на тролей №1 на Пета градска болница.   Както е известно, преди три седмици лидерът на столичните социалисти показа мизерните условия, при които шофьорите в Столичния градски транспорт са принудени да работят. Калоян Паргов изнесе пред медиите снимки на тоалетните на няколко последни спирки, които бяха в окаяно състояние, а сред тях беше и тази на Пета градска болница.  \"Можело, значи, за три седмици да бъдат подобрени санитарно-битовите условия за шофьорите на Пета градска болница. Очевидно въпросът не е нито до недостиг на средства, нито до кой знае каква трудност при изпълнението, а е до желание, коментира Калоян Паргов. - Вече е ясно, че управляващите от ГЕРБ в столицата работят за гражданите само тогава, когато са подложени на сериозен натиск. Не мога да приема този стил на управление за нормален. Санитарно-битовите условия не са лукс за работещите, в което и да било държавно дружество или фирма, те са основно задължение на работодателя. Искрено се надявам кметът Фандъкова и заместникът й по транспорта в момента Дончо Барбалов да се отнесат сериозно и към останалите проблеми в столичния транспорт, заради които работещите там протестират, а над 1200 души от тях направиха подписка с конкретни искания. Очаквам на заседанието на Комисията по транспорт и туризъм идната сряда да говорим по същество за проблемите и да коментираме предложенията на двата синдиката и на протестиращите, както се разбрахме преди седмица\".  Калоян Паргов добави, че не се учудва от бързите действия за решаване на изнесените от него проблеми със санитарно-битовите условия на последните спирки на градския транспорт в София. \"Очаквах да се случат така нещата. В последните години мога да посоча много подобни примери, каза той. - Хора от различни квартали ни търсят за помощ, ние се отзоваваме, става скандал и упраляващите от ГЕРБ бързат да го потушат чрез решаването на проблема. Ето това е техният модел на управление. За нас този модел е крайно вреден. И точно срещу този модел на управление ние се борим. Колкото и от ГЕРБ да се опитват да омаловажават работата ни, фактите са си факти. Истината е, че най-добрият ни пиар го прави именно ГЕРБ с действията, които предприема на пожар, за да решава проблемите на гражданите под нашия натиск\".  ", "date": "2019.03.07", "title": "Калоян Паргов: Управляващите в София доказаха, че работят за хората само под натиск!"}
{"url": "http://epicenter.bg/article/Mayka-plati-19-000-dolara--za-da-zaprilicha-na-Megan-Markal/176952/10/0", "text": "Тя е млада и чаровна американка на 36 години, но не харесва как изглежда. Затова и голямата ѝ мечта е да заприлича на любимката си Меган Маркъл. Г-жа Гриър от Тексас, САЩ, има три деца, които я правят истински щастлива, но за да е пълно щастието ѝ тя взема смелото решение да се подложи на пластична операция, пише woman.bg.  За да се почувства като истинска принцеса, тя ляга под ножа, за да си уголеми устните и да коригира формата на носа си. Слага си ботокс, прави си лифтинг и липосукция на корема и оформя скулите си с филъри, досущ като на херцогинята на Съсекс.  Ето какво споделя пред \"Мирър\" Гриър след края на всички интервенции: \"Чувствам се щастлива, когато се погледна в огледалото. Виждам по-добрата версия на себе си\", искрена е тя. Гриър споделя още, че след трансформацията възприема себе си по-красива от когато и да било, както и уверена в себе си, готова да покори света.  Старта на голямата промяна Гриър поставя, след като ражда дъщеря си преди две години. Не се харесва и смята, че дори и гримът и дрехите не могат да ѝ помогнат да се почувства комфортно в кожата си. Така стига до решението да преобрази лицето си, максимално приближавайки се до образа на жената, на която най-много се възхищава - Меган Маркъл. Явно Гриър е постигнала това, което иска, тъй като днес 2-годишната ѝ дъщеричка възкликва с думите \"мамо\" на всяка снимка на съпругата на принц Хари.", "date": "2019.03.07", "title": "Майка на три деца плати 19 000 долара, за да заприлича на Меган Маркъл"}
{"url": "http://epicenter.bg/article/Na-7-mart-predi-1698-godini-v-Rimskata-imperiya-Konstantin-Veliki-obyavyava-nedelya-za-pochiven-den/176974/10/99", "text": "Представяли ли сте си някога седмица без събота и неделя? Почивните дни са се превърнали в такъв символичен образ от нашето ежедневие, че е много трудно да помислим какво би било, ако тези дни просто ги нямаше в календара.   Императорът на Свещената Римска империя Константин Велики е този, който за пръв път определя неделята за почивен ден във всичките си владения и колонии.   Неделята е свещен ден в християнската религия и може би именно християнизацията на Римската империя, започнала в началото на 4-ти век, е повод за това решение на императора.   „Денят на слънцето” (dies Solis на латински) е почитан от християните като ден за почивка и молитва. Приема се и за деня, в който Иисус Христос е разпънат на кръста. В някои мюсюлмански страни и Израел пък неделята е първият работен ден от седмицата.   Що се отнася до етимологията на думата „неделя” в различните езици, в по-голямата си част значението ѝ е „денят на слънцето” както е било и в Древен Рим – немски (Sonntag), норвежки (søndag), шведски (söndag), английски (Sunday).   На руски думата за неделя е „Воскресенье”, а на останалите славянски езици названието означава буквално „никаква работа” – полски (Niedziela), украински (Недiля), хърватски (nedjelja), сръбски (Nedelja), чешки (Neděle).   Според международния стандарт за обмен на дати и данни за време неделя е седмият и последен ден от седмицата. Въпреки това в много държави по света приемат неделя като първия ден от новата седмица. В Персийския календар пък неделя е обозначена като втория ден от седмицата.   Повечето банки по света не работят в неделя, а всеки месец, чийто първи ден се пада в неделя, задължително има петък 13-ти.  Ако си подсвирквате с уста в неделя някъде из Солт Лейк Сити в щата Юта сте застрашени от глоба, достигаща хиляда долара.  Много страни пък използват този ден за провеждането на местни, парламентарни или президентски избори.", "date": "2019.03.07", "title": "На 7 март преди 1698 години в Римската империя Константин Велики обявява неделя за почивен ден"}
{"url": "http://epicenter.bg/article/DEEP-ZONE-izbuhvat-s-noviya-si-hit--Balgarka-/176997/10/0", "text": "В центъра на новия си проект Deep Zone поставят българката и нейната натурална, уникална красота. „ - споделя Дидо, фронтменът на Deep Zone,и добавя, че „ “ е завършена още миналата година, но групата нарочно забавя промоцията. „ - разказва китаристът на групата  , -  Музиката на „Българка“ е  изцяло в разпознаваемия мелодичен денс на Deep Zone.  Енергията на проекта дотолкова завладява майсторката на рими  , че буквално за ден тя пише текста и го подава на групата в съвършен вариант. Ефектът на думите, силният момент с мотива от „Девойко мари хубава“ и цялостното послание на „Българка“ особено въздействат на очарователната   - нежната част е екипа на Deep Zone. Тя признава, че до момента не се е вълнувала така и едва сдържа сълзите си, когато за пръв път  прави вокалите.  - Майсторът на добрата визия Bashmotion завежда екипа в Националната художествена галерия, която за пръв път затваря за ден, за да може Deep Zone да заснемат видеото си там. Ефектът на достолепната сграда е подсилен от специалното участие на „златната грация“ Радина Филипова. Видеото може да гледате в канала на Deep Zone Project,  където много скоро ще бъдат публикувани и уникални акустични версии на някои от най-емблематичните песни на  Deep Zone Project. Привилегията да ги видят първи ще имат абонираните за канала. За още изненади и ефектни кадри последвайте новия профил на Deep Zone в Instagram   -         В „Българка“ златното момиче   оживява от картина. Участието на Радина в клипа е една от първите й артистични изяви, след като заради контузия се отказа от националния отбор по художествена гимнастика. -         „Българка“ е специалният подарък на Deep Zone към всички български жени по света по случай наближаващия 8 март. -         Сюжетът определя ролята на сексапилния пазач в галерията да бъде за половинката на Ева-Мария.   с радост приема да е част от проекта и се справя като истински актьор. -         Когато Deep Zone се обръщат към Мариета Ангелова с предложение да напише текст към „Българка“, тя споделя, че е прекалено заета и може би ще забави задълго проекта. Но когато чува демото на песента, темата толкова я завладява, че още на следващия ден изпраща думите.  -         В песента звучи и цял симфоничен оркестър, аранжиран от „старшия“ в групата -   (бащата на Дидо). -         „Българка“ отбелязва и 20 години на сцената на Deep Zone Project. По този повод групата тръгва на клубно турне из страната с най-новото си лайф шоу и актуален състав:   (вокал) и   (китара). Партитата ще представят по различен начин чисто нови песни и ремикси, есенция от всички авторски хитове на Deep Zone и нови версии на златни български и световни песни.      ", "date": "2019.03.07", "title": "DEEP ZONE избухват с новия си хит „Българка“"}
{"url": "http://epicenter.bg/article/Lavrov--Rusiya-e-gotova-da-razpolaga-raketi-v-razlichni-chasti-na-sveta/176938/7/0", "text": "Руският външен министър Сергей Лавров заяви, че страната му си запазва правото да разполага ракети, забранени от Договора за ликвидиране на ракетите със среден и малък обсег, от който Съединените щати се оттеглиха, предаде БНР като цитира Асошиейтед прес.   Според Лавров решението на Вашингтон дава на Москва свободата да започне да монтира свои ракетни установки в различни части на света.   „Както каза и президентът Путин, ако Съединените щати се оттеглят от договора, те ще могат да разполагат ракетите, забранени от него, в една или друга част на света. Ако някъде се появят ракети американско производство, ние си запазваме правото да направим същото, така че в този район да има и наши ракети“, е казал руският външен министър в Абу Даби.   Там Лавров коментира и американските санкции срещу поддръжниците на правителството на венецуелския президент Николас Мадуро. Той ги определя като „неправомерни“ и изразява надежда, че примерът на Съединените щати „няма да се окаже заразителен за когото и да било“.", "date": "2019.03.07", "title": "Лавров: Русия е готова да разполага ракети в различни части на света"}
{"url": "http://epicenter.bg/article/Le-Figaro--Zashto-evropeyskite-izbori-ne-interesuvat-pochti-nikogo/176959/7/0", "text": "По-малко от три месеца преди изборите, предизборната кампания протича в атмосфера на практически всеобщо безразличие. Събранията на активисти са голяма рядкост. Що се касае до проектите, нито един от тях до сега не е успял да привлече вниманието към себе си. След 15 седмици мобилизация, по всичко изглежда, че и „жълтите жилетки“ окончателно се отказаха от тази тема. Под огъня на критиките, мнозинството от тези, които биха искали да представляват движението на предстоящите избори, развяха бялото знаме. На сайта за големи дебати, на Европа са посветени само няколкостотин от 60 000 теми. Освен това, на стартираната от самите „жълти жилетки“ платформа „Реални дебати“, на рубриката „Европа, външни работи и задморски територии“ се падат по-малко от 6000 от повече от 100 хиляди теми, пише френският ежедневник Le Figaro в материал, представен без редакторска намеса.   По време на европейските избори традиционно се наблюдава най-ниската избирателна активност на целия континент. Във Франция тя беше 42,43% през май 2014 година, 41,63% през юни 2009 година и 42,76% през юни 2004 година.Най-активни на изборите са хората над 65 години, както и гражданите с високи доходи и жителите на големите градове, т.е. същите категории, които проявяват най-голяма активност на всички вотове. Трябва да се отбележи, че французите, като цяло, проявяват към Европа не любов или скептицизъм, а безразличие. Кой е виновен за това? Отговорът е, че виновната страна е Европа. Европа, от която никой не се интересува, защото тя е някъде далеч. Социологическите проучвания всяка година показват, че доверието в институцията е обратно пропорционално на усещането за нейната отдалеченост.   През 2019 година 54% от французите вярват на своя кмет, но само 19% вярват в големите международни институции, като „Г-20“. Рейтинга на ЕС и ЕП, на свой ред, са съответно 28% и 24%. Някои смятат, че за това е виновна самата Европа, която не може да формира никаква идентичност. Как да убедиш 500 милиона европейци, че те представляват един единствен народ, свързан с „общност на съдбата“?   Както и да е, тези причини също тласкат други в сенките. На референдума за Маастрихтския договор през 1992 година явката беше 69,7%, а за проекта на европейската конституция през 2005-а беше 69,37%. Освен това, резултатите и в двата случая говорят за това, че във Франция има голям брой както привърженици, така и противници на Съюза. Това означава, че гражданите се интересуват от Европа, когато въпросът е формулиран ясно и когато те решат, че гласът им има значение.   В същото време в работата си европейските институции правят всичко, за да създадат впечатление в хората, че тяхното гласуване е безполезно. Европейските институции не се припокриват с нищо познато на френските граждани. Политическият живот в страната е изграден върху курса и борбата на мнозинството и на опозицията, докато функционирането на ЕС се основава на представителството на всяка страна и на културата на компромис.   Нашите представители в Страсбург се оказват в парламент без политическо мнозинство, което ги обрича да формират алианси за приемане на документи в рамките на сложен процес на съвместно взимане на решения със Съвета на ЕС. Един френски гражданин почти не може да разбере как гласът му ще се отрази на работата на Европейския парламент, още повече, че гласуването преминава през партийни списъци, контролирани от политически асоциации, а европейските депутати нямат желание да казват на своите съграждани какво защитават в Страсбург.   Всичко това е наложено от позициите на националните политически партии, най-вече Социалистическата партия и \"Републиканците\", които винаги са поддържали известна неяснота по европейските въпроси, за да не извадят вътрешния разкол на публично място. Осъзнавайки, че те няма да спечелят нищо на европейските избори, но могат да загубят много, те създадоха неясни лозунги: защита на Европа, функционираща Европа, друга Европа, нова Европа и др. На фона на настоящите глобални промени в системата на политическото разделение, има и разделение между европейските партии. Днес става все по-трудно да се поддържа дисциплина в сдружения като Европейската народна партия (ЕНП), която включва движения от германския ХДС до „Фидес“ на Виктор Орбан.   И накрая, медиите също носят отговорност за липсата на внимание към европейските въпроси. Достатъчно е да погледнете колко активно някои от тях разпалваха полемиката около абортите след назначаването на Франсоа-Ксавие Белами за лидер на избирателния списък на „Републиканците“, за да разберат, че същината на въпроса почти не ги интересува. Струва си да си припомним едно по-малко забележимо, но все пак важно събитие: телевизионните дебати между двамата фаворити през 2014 г. в борбата за поста на ръководител на Европейската комисия Мартин Шулц и Жан-Клод Юнкер. Големите френски канали просто отказаха да ги излъчат от страх, че няма да съберат аудитория. В Германия дебатите бяха организирани на немски език на втория канал. Французите не получиха право на такъв демократичен момент, въпреки че повечето от кандидатите говореха френски. Медиите решиха, че това не е интересно за гражданите, дори без да им дадат възможност да проявят интерес. Можем да кажем отсега, че на изборите на 26 май 2019 година ще има много ниска избирателна активност. Остават ни още три месеца, за да започнем истински дебат с французите, който не заобикаля различията във всеки политически лагер и слабостта на европейските институции. Отказвайки да направим това, даваме изборите на милостта на две малцинства, които, въпреки това, демонстрират най-разбираемите политически позиции: говорим за евроскептиците и блажените еврофили.    ", "date": "2019.03.07", "title": "Le Figaro: Защо европейските избори не интересуват почти никого"}
{"url": "http://epicenter.bg/article/Erdogan-otgovori-na-SASht--Sled-S-400-mozhe-da-pregovaryame-i-za-S-500/176969/7/0", "text": "След последното предупреждение на САЩ, че ако Турция закупи отбранителните системи S-400 от Русия, то Америка няма да достави военните самолети F-35, турският президент Реджеп Ердоган не остави това без отговор. Това предават турските медии.   Като изтъкна, че Турция може да обмисли и вариант за закупуване на отбранителните системи S-500, Ердоган заяви: „Може би след сделката за S-400 ще започнем преговори и за S-500.“   Ердоган, който участва в съвместно предаване на телевизиите 24 TV и 360 TV подчерта, че няма да отстъпят от сделката за отбранителните системи S-400 с Русия.   „Темата за S-400 е приключена, въобще не може да се говори за връщане назад. Ние се разбрахме с руснаците, ще се включим в общо производство с тях. Може би след сделката за S-400 ще започнем преговори и за S-500.“, заяви турският президент.     В свое изявление главнокомандващият Обединените въоръжени сили на алианса в Европа американският генерал Къртис Скапароти заяви, че ако Турция закупи S-400 от Русия, САЩ не трябва да продават на Турция самолети F-35.   „Ако Турция закупи от Русия системите S-400, нейното участие в програмата за F-35 ще бъде преразгледано и ние я предупредихме, че в бъдеще това ще постави под риск търговията с оръжия“, заяви в своето изявление говорителят на американския департамент Робърт Паладино.   Турският външен Министър Мевлют Чавушоглу реагира на тези изказвания и окачестви като неприемливо противопоставянето на НАТО на решението на Турция да закупи системите S-400.   „Ако имаме нужда от S-400, ще ги закупим. Ако ти не ни продаваш, няма да ни се месиш, когато купуваме от други.“, категоричен беше Чавушоглу.     Президентът Ердоган засегна и темата за изтеглянето на американските войски от Сирия.   „Ако Америка си тръгне, взимайки оръжията си, те са техни, да ги вземат. Ако няма да ги взимат, да ги дадат на нас. Ако трябва, ще сключим сделка, но да не ги дават на терористите.“, заяви турският президент.   Във връзка със зоната за сигурност, която се планира след изтеглянето на американските войски Ердоган подчерта, че няма да приемат установяването на контрол от друга държава освен Турция.   „Ние не можем да се съгласим контролът на този регион да се предостави на друга държава освен Турция. Защото по всяко време оттам може някой да ни атакува.“, изтъкна Ердоган.   ", "date": "2019.03.07", "title": "Ердоган отговори на САЩ: След S-400 може да преговаряме и за S-500"}
{"url": "http://epicenter.bg/article/Vladimir-Putin-yahna-Zlaten-lach/176977/7/0", "text": "Президентът на Русия Владимир Путин яхна кон по време на днешната си визита в Първи оперативен полк на Градското управление на МВР в Москва, предаде РИА Новости. Руският президент подари на служителите на реда кон от прочутата орловска порода. Държавният глава бе поканен от служителките на подразделението по повод Осми март. Той разгледа конюшнята, качи се на коня Золотой луч (Златен лъч) и направи няколко обиколки на манежа. Домакините подариха на Стопанина на Кремъл подкова - символ на късмет.  Полкът бе създаден пред 1918 г. за охрана на реда в руската столица. Към днешна дата в него служат 857 души и 198 коня.  ", "date": "2019.03.07", "title": "Владимир Путин яхна Златен лъч"}
{"url": "http://epicenter.bg/article/Bloomberg--Merkel-ne-se-ogana-pred-natiska-na-SASht-za-provezhdane-na-voenni-manevri-kray-Krim-/177002/7/0", "text": "Канцлерът на ФРГ Ангела Меркел не се е огънала пред натиска на САЩ за провеждане на военноморски маневри в задния двор на Русия с цел провокиране на лидера на Кремъл Владимир Путин, предава Bloomberg, като се позовава на свои източници, запознати със случая.  На среща на 16 февруари в рамките на Конференцията по сигурността в Мюнхен, вицепрезидентът на САЩ Майк Пенс е призовал Меркел да изпрати германски кораби през тесния Керченски проток, свързващ Кримския полуостров и континенталната част на Русия. Целта на Вашингтон е била да се демонстрира пред Путин, че западните сили няма да предадат достъпа до тези води, разкриват източниците, пожелали анонимност.  Германският лидер е отказала операцията. Bloomberg подчертава, че говорител на канцлера на ФРГ не е пожелал коментира информацията.  Широкият два километра Керченски проток е критична точка, когато става въпрос за стремежа на Путин да консолидира контрола си над Кримския полуостров и Източна Украйна, в нарушение на санкциите на Европейския съюз и САЩ.  Меркел се бе съгласила, заедно с французите, да изпрати конвой за еднократна маневра в района. Държавният глава на Украйна Петро Порошенко обаче е заявил, че акцията не е достатъчна за разрешаване на проблема, а именно – гарантиране, че протокът е отворен за преминаване по всяко време. Франция също е отказала да вземе участие, определяйки идеята като ненужна провокация.  Русия присъедини Крим през 2014 г. и използва контрола си върху канала, за да задуши достъпа до украинските пристанища на Азовско море на север. Миналия ноември руските военноморски сили задържаха три украински кораби, преминаващи през пролива. Впоследствие Путин отхвърли исканията на Меркел и на френския президент Еманюел Макрон за освобождаване на 24-мата заловени украински моряци.  Миналата година Русия завърши изграждането на първия мост, свързващ Крим с континенталната й част. В момента се работи за завършването на железопътна връзка.   ", "date": "2019.03.07", "title": "Bloomberg: Меркел не се огъна пред натиска на САЩ за провеждане на военни маневри край Крим "}
{"url": "http://epicenter.bg/article/Stolichna-biblioteka-podkrepya-detsa-sas-Sindrom-na-Daun-s-premiera-na-nova-kniga/176982/6/0", "text": "Премиера на дебютната стихосбирка „Няма драма“ на Цветелина Димитрова ще се състои в Столична библиотека. По думите на младата авторка книгата е посветена на всички онези хора, които могат да изрекат двете думи от заглавието, когато това е най-трудно.   Събитието, част от поредицата „ДЕБЮТИ В СТОЛИЧНА БИБЛИОТЕКА“, ще бъде на 13 март 2019 г. (сряда) от 19:00 ч. в Литературния клуб към Столична библиотека.   Водещ: Николай Дограмаджиев. С думи за книгата: Росен Карамфилов. Със специалното участие на: Александър Алексиев и Gabriela Partofsky.  От всяка закупена книга на премиерата 2 лева ще отидат за Сдружение “Синдром на Даун България“.", "date": "2019.03.07", "title": "Столична библиотека подкрепя деца със Синдром на Даун с премиера на нова книга"}
{"url": "http://epicenter.bg/article/Milcho-Leviev--se-otkaza--publichno--ot-zvanieto-si---Pocheten-grazhdanin--na-Plovdiv-/176990/6/0", "text": "Световноизвестният джазмен Милчо Левиев се отказа публично от званието си „Почетен гражданин на Пловдив“. Музикантът е изпратил писмо до кмета Иван Тотев, като изразява обида от общинската администрация. Сред причините да се откаже от почетната титла Левиев изтъква:  “. Джазменът подчертава, че винаги е подкрепял кандидатурата на Пловдив за Европейска столица на културата в борбата със София и се е борил за нея, а не е бил поканен за откриването.  „ “, пише още Милчо Левиев.            ", "date": "2019.03.07", "title": "Милчо Левиев се отказа от званието „Почетен гражданин на Пловдив“, обиден е на кмета Тотев"}
{"url": "http://epicenter.bg/article/Na-8-mart-izliza-dalgoochakvano-novo-izdanie-na--Romanat-na-Yavorov--v-dve-chasti/176991/6/0", "text": "На 8 март излиза дългоочаквано ново издание на „Романът на Яворов” в две части, с твърди и меки корици. Великолепното художествено оформление дължим на Кирил Златков.   (624 стр., цена с твърди корици:28 лв.; цена с меки корици: 22 лв.) е единствено по рода си произведение в българската литература, безценно свидетелство за един от най-ярките периоди в културната ни история. Когато през 1959 г. излиза от печат, книгата мигновено се превръща в литературна сензация. Разказът от съвременник и близък приятел на Яворов, от свидетел и участник във фаталните събития в края на неговия живот заковава общественото внимание. Въпреки разразилия се литературен скандал читателският интерес е огромен. Защото самият живот на Яворов, белязан от любовта му с Мина и с Лора, е свръхдраматичен  сюжет, сякаш създаден по законите на романа. А около ореола на поета все още витае въпросът: кой е виновният за смъртта на Лора, за Яворовата трагедия, „напомняща по своята неизбежност античните“ и превърнала се в общобългарски трагизъм?   По думите на автора на  (336 стр., цена с твърди корици:22лв.; цена с меки корици: 18 лв.), интересът към живота и творчеството на Яворов е всеобхватен и нестихващ. Това, че не само широката публика, но и хора на изкуството и науката се занимават с него, означава, че в тая незабравена и за мнозина още забулена история има превес не толкова сензацията, колкото разгадката на една тъмна, неизяснена човешка трагедия…Оставил зад гърба си както поезията с хаоса, мъглите, ада и смъртта, тъй и първата си драма „В полите на Витоша“, Яворов се изповядва: „Аз усещам днес миналото страдание като една бездна, от която излязох за нов живот. Сега съм друг, силен, готов за борба, за да покажа, че мога нещо.” Не подир някакви безплътни, въображаеми облаци, не и подир сенките им е тичал Яворов през буреносната 1912 година, а с трезвото чувство на здраво стъпил върху земята човек е гледал по-лесно да преодолее несгодите, които му е поднасял животът…    (1884–1964) е писател, литературен критик, мемоарист. Следва славянска филология в Софийския университет и продължава образованието си в Загреб, Цюрих и Мюнхен. Сътрудник на сп. „Мисъл“ и на водещи периодични издания, създател на музикалната къща „Кремона“, той става част от модерните интелектуални кръгове в първите десетилетия на XX век. Автор е на сборника с разкази „Схлупени стрехи“ и на мемоарната повест „Брегалница“. Литературната му известност се дължи на документално-мемоарната книга „Романът на Яворов“ (1959–1965). След смъртта му е публикуван и есеистичният сборник „Портрети с цветни моливи”.   ___ ПРОЛОГ   Проблемът Лора–Яворов, на пръв поглед сензационен, не може да бъде отминат, без да се доизучи и дообясни, тъй като е свързан с участта на един голям поет, загинал в разцвета на творческите си сили. Това, че не само широката публика, но и хора на изкуството и науката се занимават от дълго време с него, ни кара да се убедим, че в тая незабравена и за мнозина още забулена история има превес не толкова сензацията, колкото разгадката на една тъмна, неизяснена човешка трагедия. Опита ли се някой да разнищи тайната в полза на поета, повечето повтарят някогашната извънсъдебна присъда, че Яворов е убиец на жена си. Тая жестока, хлевоуста мълва, превърната в клевета от Лорините защитници и от Яворовите врагове, мина незаглъхваща през няколко десетилетия, та и сега много от живите съвременници продължават да безпокоят духа на великия покойник.   * * * На сутринта след паметната нощ в края на ноември 1913 година, когато бяха намерени простреляната Лора и раненият в сляпото око неин съпруг, ранните свидетели на кървавата гледка бързо разпространиха страшната вест и тя се пръсна светкавично из града преди още вестниците да пишат за нея. А пристигналият начаса „законен“ съпруг на „незаконната“ Яворова жена д-р Дрянков пръв разнесе мълвата, че тя е убита.Тованегово мнение, подкрепено от близките на Лора, бе раздухано от пресата, която превърна в сензация трагедията на Яворов. Отначало спор по въпроса „убийство или самоубийство“ почти не съществуваше: общественото мнение бе изцяло на Лорина страна. Че е убита от Яворов, бе за всички очевидно: той – грозен и ревнив чирпанец и комита, тя – недоволна и от втория си съпруг красавица, приготвила се да го напуща. Така мислеха не само нейните, но и неговите приятели; когато полуслепият нещастник вървеше из улиците, те го отбягваха – сякаш се страхуваха да не падне и върху тях петното на позора. Имаше, разбира се, и такива, които не желаеха да бъдат викани за свидетели и разкарвани по съдилища. Почитта към Яворов започна по-късно  – след като се напечата следственото дело и се публикуваха писма, документи и спомени, доказващи неговата невинност, а бяха написани и множество статии и книги, които изтъкваха значението му като поет, революционер и общественик. Тази почит постепенно се превърна в благоговение и ореолът около светлото Яворово име засия още повече: личността и литературно-обществената дейност на поета започнаха да се ценят толкова високо, че на сказките, четенията и честванията с афиши „П. К. Яворов“ винаги се тълпят стотици негови почитатели, повечето младежи. Всички знаят наизуст по нещо от творенията на своя любимец: сякаш тия хора са частица от него – носят в сърцето си трагедията му, възторзите и разочарованията му, мраковете и светлините в душата му, мелодията на неговите песни. Интересът към живота и творчеството на Яворов е всеобхватен и неспиращ. Той все повече се увеличава и ще продължава да съществува, докато има у нас мечтатели и идеалисти, пишещи и непишещи поети и мислители – докато гори у българина Прометеевият огън.   * * * Противоречивата и мъчно уловима Яворова личност занимаваше и мен още от деня на запознаването ни до последната вечер у д-р Тихов, дето – за да отпразнуваме предстоящото излизане на новото списание „Дума“ – се бяхме събрали: Яворов и Лора, Тихов и жена му, издателят Александър Паскалев и аз с моята тогавашна съпруга. Само половин час след раздялатани – то беше към два часа през нощта – в къщата на улица „Раковски“ се е разиграла между четири очи кървавата драма. Десетте години, прекарани в тясна близост с поета, ми бяха дали огромен запас от впечатления. Още отначало Яворов ме грабна не само с широкия си ум, с познанията и мъдростта си, но и с остроумията и веселите си спомени, разказвани по един особен начин – да се представи комичен, нецеломъдрен и страхлив, все в отрицателна светлина. Той ме разсмиваше до сълзи и очевидно се радваше от това: у мене бе намерил един добър слушател, пред когото можеше до насита да се глуми не само над себе си и над мен, но и над всички наши общи познати.   През всичкото време усещах, че Яворов ме смята за близък – нещо като малко братче, което трябва да ръководи и поучава, или като невръстен „брат во Аполоне“, на когото е възлагал някакви надежди за бъдещ белетрист. Това ме радваше и ме изпълваше с гордост. Макар че бях шест години по-млад от него  – „хлапак“, както обичаше да ме нарича  – и въпреки че не му подхождах нито по характер, нито по душевен строй, той дружеше с мен и ме търпеше. Не само това: между шегите понякога водеше и сериозни разговори, чрез които можех да надзърна зад неговата „ледена стена“, колкото и непрозрачна да беше тя. През време на любовта му към Петко-Тодоровата сестра Мина това ставаше обикновено в нощните ни разходки до Борисовата градина, а в Мюнхен – след незабравимото посещение на старинната катедрала. Когато на сцената се яви Лора, случаите да го опозная се увеличиха, макар че той си оставаше винаги затворен, далечен и неуловим. Важните и интересни разговори, преживелици и събития през тия десет години са се толкова набили в паметта ми, че и до днес се открояват като на филмова лента: сякаш и сега чувам кадифения глас, смеха и закачките на Яворов, виждам веселите пламъчета в очите му, чувствам ръката му, пъхната понякога под лакътя на моята, а през време на близостта му с Лора – и горчивината в престорените му усмивки, изкуствеността в прекалената му нежност, невъздържаността при измъченото му самообладание.   На паметта ми много помагат и някогашните мои бележки, по-късните ми записвания и онова, което съм скътал и запазил: Яворови и Лорини фотографии, писма и картички на поета домен от Франция, от София, от фронта; няколко случайно попаднали у мен илюстровани картички от „Неизвестната“ до Яворов; копия от листове с импровизирани стихотворения, които съчинявахме в игрите през последната нощ, и едно ценно фотографско стъкло, снето у дома, на Асен Златаров, когато полуслепият поет ми гостува близо двайсет дни, след като напусна болницата.   Спомените ми се освежават и от много други документи от и за онази епоха: запазената кореспонденция между Яворов и Мина; издадените писма на Лора до Яворов; прекратеното след смъртта на поета дело и всичко онова, което се намира в държавните и градски архиви, музеи и библиотеки. Те се допълват от ценните показания на множеството съвременници, които почнах да разпитвам през 1947 година, когато реших да напиша спомените си за Яворов, окуражен от съветите на приятели – мои и Яворови – и от негови роднини и почитатели. Всички ми казваха, че съм влязъл в напреднала възраст, та било непростимо да занеса в гроба онова, което знам, че като свидетел на неговата трагедия трябвало да хвърля повече светлина върху неизяснените още въпроси: трябвало и аз да дам своя дял в изграждането на един достоен паметник на големия български писател и революционер.   Тия думи ме караха сериозно да се замисля върху книгата, която ми предстоеше да пиша и която на първо време не беше напълно оформена в съзнанието ми. Отначало имах предвид само сърдечните истории на поета: отношенията му с Мина и с Лора. Непопулярната Яворова любов към сестрата на П. Ю. Тодоров, макар и най-голяма в живота му, турях на заден план. Хората се интересуваха главно от проблема Лора–Яворов, а и аз бях погълнат единствено от него: защо се е свързал демократичният и народен човек с една жена от висшето общество; подходящ ли е бил той за нея и заслужавала ли го е тя; Лора ли е бягала от Яворов, или той от нея; убита ли е тя, или се е самоубила... Като близък очевидец на техните отношения, а още повече като неволен участник в трагедията им чувствах се задължен да изясня техния живот и да мотивирам не само с факти, но и по психологичен път моето дълбоко убеждение, че Лора се е гръмнала сама.   Сложността на тоя проблем започна да ми се разкрива с течение на времето: зад Лора виждах девойката с двете хубави очи, виждах и средата, в която се движеше Яворов, а и цялото негово творчество ми се яви в нова светлина. И постепенно моята бъдеща книга за Яворов доби по-задълбочен, по-широк и по-разнообразен характер.     ВОЙНА   Не подир някакви безплътни, въображаеми облаци, не и подир сенките им е тичал Яворов през буреносната 1912 година, а с трезвото чувство на здраво стъпил върху земята човек е гледал по-лесно да преодолее несгодите, които му е поднасял животът. Той е усещал в жилите си кралимарковска сила, която ще му помогне да се справи и с новите „големи неприятности“ около „Когато гръм удари“, но не с меч и боздуган, а с убедителното слово в тази психологическа пиеса. Това личи от неговите обяснения в едно от писмата му до д-р Кръстев, дето казва: „Сега ми е необходимо да стоя по-далече от стиха и по-близо до прозата, макар че прозата дори в драмата може да бъде поетична, каквато е прозата на всички големи майстори от Софокла до Шекспира и Чехов.“ Оставил зад гърба си както поезията с хаоса, мъглите, ада и смъртта, тъй и първата си драма „В полите на Витоша“, Яворов се изповядва: „Аз усещам днес миналото страдание като една бездна, от която излязох за нов живот.“ „Сега съм друг, силен, готов за борба, за да покажа, че мога нещо.“ Авторът на „Когато гръм удари“ – драма, с която „ще покаже, че може нещо“ – смята за недостойни разправиите с Антон и Димитър Страшимирови, с Цанко Бакалов и Григор Чешмеджиев и с едно братско снизхождение прочита писмото на безобидния поет от Бяла черква: „Пейо, проклети да сте вие там в Народния театър! Кипя от негодувание, два месеца кипя и нееднъж съм плакал, че тоя пъклен кипеж трупа пласт след пласт над добрите ми чувства към теб и копае между ни разделна яма!“ Сълзите и негодуванието се изливат, за щастие, само върху търпеливата хартия. Артистичният секретар, който е отхвърлил пиесата му, познава неговото благородно сърце и много вярва, че след като се успокои, ще съжалява за горчивите си укори. И наистина, когато след два месеца Яворов облича войводските дрехи и се готви да участва в предстоящата война, Цанко Церковски му пише с трогателни многоточия и с покъртително „Прости!“ следната изповед: „Пейо, научих, че ти още днес заминаваш с чета за Македония... заминаваш... и може би няма да те видя... и казаното зло от мен... Пейо, прости за всичко. В бедствията може би го прекалих и те огорчих незаслужено... Прости ми, лек път, добро виждане. Цанко.“ Преди това Яворов бе простил и на Боян Пенев. Може би смъртта на Пенчо Славейков в Италия, както става при кончината на близък човек, е стопила леда между драматурга и критика. В началото на септември поетът получава от Берлин Бояново писмо, което го поставя в недоумение: „Чух, че си бил крайно недоволен от статията ми. Вярвам го. Но ти би заслужавал укор, ако мислиш, че статията е писана с тенденция да се унищожи драмата ти, като се премълчи всичко хубаво в нея и се изтъкнат само недостатъците ѝ. Аз изтъкнах, което видях. Това, което казах, е мое дълбоко убеждение и моя искрена мисъл. Би било смешно да мислиш, че съм имал намерение да те унищожавам. Пази боже! Ако след Пенчо ценя някого високо в нашата литература, то си ти! И мисля, че само ти от днешните писатели имаш да кажеш нещо свое, нещо значително  – както си го казвал преди. Нужно ли е да ти го казвам пак, че винаги ценя високо твоята поезия и че смятам лириката ти за единствена в нашата литература.“ И тук Яворов не намира нищо ново: каещият се унищожител го признава само като лирик, не и като драматург. В Бояновото писмо има един излишен съвет: „Бих желал да мислиш повече над новите си произведения, да живееш повече с тях.“ И едно опекунско напътствие: „Застани високо над хвалбите и укорите и върши спокойно, с вяра в себе си, своята работа.“ Въпреки тия съмнително искрени и високопарно насърчителни редове на разнежения критик Яворов е готов великодушно да му прости още при първото свиждане в България.   * * * Лора отдавна се е върнала от доброволното си изгнание в Париж, развежда се през юли с първия си мъж и получава от Духовния съд следното решение: „Да се разтрогне бракът между д-р Ив. Дрянков и Лора П. Каравелова по вина на последната. Лора Каравелова да остане в безбрачие две години с право на ходатайство през това време пред Светия синод за съвършено опрощаване наложеното ѝ безбрачие.“ Първият брак не съществува. Спасителният документ е получен, макар присъдата на пръв поглед да е тежка. Лора обаче е доволна, тъй като в решението на съда има две отворени врати: „с право на ходатайство“ и „съвършено опрощаване“ на двегодишното безбрачие. Другаде е нещастието: Яворов не бърза да се жени... Занимават го по-важни въпроси – тайната подготовка за предстоящата война, чийто призрак вече заплашва Балканския полуостров, тревожните новини за турски кланета в Македония и неизвестността как ще бъде посрещната новата му пиеса. Поетът намира завърналите се от Турция македонски революционери, разпитва ги за подробности и се радва, че е бил прав в статията си за анкетата на „Съвременна мисъл“ преди две години: беше сравнил младотурския режим с „изваден от игла редингот, закопчан от горе до долу, за да излъже много погледи“. Под редингота обаче има скрити „пищови и ножове“ и сега е вече ясно, че днешният режим в Европейска Турция по нищо не се отличава от Абдулхамидовия: отново се преследва християнското население, отново жестокости и кланета! Само гръмотевичният трясък на една светкавична война може да пречисти отровния въздух в Отоманската империя, като освободи народите ѝ от феодално иго и не позволи да се натрапва друга царска власт! Обезпокоителните вести от Македония са повод за многолюден митинг в София, последван от траурно шествие. Вестниците пълнят с дописки от Турция специалните си колони, за да подклаждат народното негодувание, но нищо не пишат за тайно раздадените повиквателни, за летните обучения на запасните офицери и войници и за отправените към южната ни граница войски. Като едва чуто ехо от далечна буря бе дошла тъжната вест за Пенчо-Славейковата смърт в Италия. По същото време Лора бе пристигнала от Париж и всеки ден е с Яворов, който се чувства наблюдаван от нейните прозорливи очи. Посещава го в театъра, праща му писъмца, кани го у дома си, за да ѝ четял „Когато гръм удари“, пълни албума му с илюстровани карти... Той чувства нейното присъствие и тогава, когато не е при него: някаква сянка, която го следи, тича подире му и не го оставя на мира. Яворов се мъчи да не ѝ обръща внимание, раздвоил сърцето си между старата любов към Македония и бликналата радост от това, че се печата и че ще се играе новата му пиеса. Той едва намира свободно време да присъства в „Свети Крал“ на панихидата за Пенчо Славейков, да изпрати на Мара Белчева в Италия съболезнователна телеграма и да посети „Пенчовото утро“, уредено от артистите на Народния театър. Едновременно с това участва в заседанията на Артистичния комитет, преглежда и поправя коректурите на „Когато гръм удари“, като чете бавно, дума след дума, турил пръст до всяка буква, за да не пропусне нито една печатна грешка, пише писма до близките си и до млади писатели, които му пращат стиховете и разказите си за мнение, не забравя да отговори и на моите писма от Хасково, където съм мобилизиран. А в свободните си минути отива пеш чак до края на булевард „Дондуков“, за да провери в издателството на Паскалев дали отпечатаната му драма се изпраща на книжарите в София и провинцията. От Долна баня издателят му се обажда с писмо: „Тук пиесата ти се е получила от 4–5 души и е четена вече от целия читаещ свят в Чамкория, от която излязох днес. Предисторията на драмата е посрещната с всеобщо възмущение на дамския свят. В драмата най-много се критикува, че Бистра без стеснение говорила пред сина си за своето „падение“. „Ние сме жени, майки и пр. – казват те – и нека ни позволи г-н Яворов да му кажем, че той не е изобразил вярно психологията на жената.“ Имам предвид госпожите: Шишманова, Милетич, Пенка Савова и госпожиците малка и голяма Милетич. Изглежда, че там най-вече ще бъде насочена критиката. Изобщо драмата се посреща с жив интерес и ще бъде по-шумна от „В полите на Витоша“. Паскалев отива и в село Въгларово, Хасковско, отдето в края на август праща на Яворов пощенска карта: „Пет-шест дни нямам известие от издателството, защото бях казал да адресират писмата в Хасково, та не знам нищо за „Гърма“. Но скоро вече се залавям на работа и ще направя всичко за разнасяне славата на твоето велико произведение. Вярвам, че това ще те успокои.“ От израза „това ще те успокои“ и от трескавите изблици в Яворовите писма през тия месеци може да се узнае какво е преживявал поетът, когато се е печатала втората му пиеса и когато е слушал или чел първите отзиви. „Книгата – пише той на издателя си – бе раздадена на софийските книжари в петък по пладне и в понеделник е била вече повтор искана от някои места. Значи – отива. Досега съм слушал само благоприятни отзиви – дори превъзхитени.“ „Превъзхитен“ е бил Асен Златаров, който напечата във „Вечерна поща“: „От първия драматически опит на Яворов до „Когато гръм удари, как ехото заглъхва“ има не крачка напред, а цял скок направен: новата пиеса е едно завършено художествено произведение, в което Яворов се проявява като силен драматически темперамент, който обладава както тайната за разбиране човешката душа, така и сигурността на драматическия строеж.“ „Нека се поздравим, защото България има своя истински драматург!“ Подобен е и отзивът на д-р Тихов в „Мир“: „С „Когато гръм удари“ Яворов доказва повторно, че пътя към новата драма у нас засега сякаш той (Яворов  – б.м.) е призван да посочва и води... По своя строеж, развитие и изпълнение особено тази му работа остава образцова в нашата литература.“ Тримата са търсили изрази в превъзходна степен и наистина са ги намерили: Паскалев – „велико“ произведение... Златаров – „завършено“ произведение... Д-р Тихов – „образцово“ произведение... Яворов нарича тия благоприятни отзиви „превъзхитени“, без да се усеща в радостта си, че тая дума не е подходяща.   ...В някаква младежка възбуда и в трескаво авторско разточителство поетът всеки ден подарява множество томчета, вписва в първата им страница с дата и подпис тържествено звучащи автографи, изпраща разсилния с купове книги до пощата и богато го възнаграждава. След туй нетърпеливо чака отговорите. И те пристигат – един от друг по-възторжени. Ето картичка от артиста Васил Кирков, който е в Берлин: „Трогнат съм от твоя подарък. Благодаря за вниманието. Не можеш си представи с каква жадност разрязах и на един солук я прочетох. Останах възхитен! Най-сърдечно ти стискам ръката и пожелавам небивал успех!“ А Боян Пенев? Той вече е получил изпратения му в Берлин екземпляр. Какво ли ще отговори? Дали и втората драма ще одобри толкова, колкото и първата?... И наистина от Пеневите стенограми през 1922 година личи как се е отнесъл към „Когато гръм удари“. Десет години след отпечатването на Яворовата драма той е записал с ирония: „Значи Яворов е толкова неспокоен, до такава степен е загубил равновесие, че почва да мени заглавията на своята пиеса.“ Става дума за често сменяваните наслови, които поетът е търсил за втората си драма: „Майката“, „Родителите и рожбата“, „Под стария дъб“, „Когато гръм удари – как ехото заглъхва“, вън от заглавията на всяко действие: „Бащата“, „В града“, „Родителите и синът“, „Синът“, „В града и на село“. Неспокойствието на Яворов, за което пише Боян Пенев, идваше от туй, че неизвестният дотогава драмописец Стефан Иванов настояваше, че е ограбен от артистичния секретар, който уж бил откраднал сюжета на представената за одобрение в Народния театър негова драма „Майката“. Яворов не би бил изненадан, ако Боян Пенев не одобри и „Когато гръм удари“. Повече го интересува съобщението на Паскалев за мнението на чамкорийските летовници, мнозина от които са интелектуалци. Техният отзив за втората пиеса, както пише издателят, наистина показва, че „там най-вече ще бъде насочена критиката“, тоест, че авторът „не е изобразил вярно психологията на жената“. И в друго е прав Паскалев: че „Гърма“ ще възбуди по-големи спорове от „В полите на Витоша“. Но това не е ли по-добре, отколкото да се мълчи и да не се вдига шум?", "date": "2019.03.07", "title": "На 8 март излиза дългоочаквано ново издание на „Романът на Яворов” в две части"}
{"url": "http://epicenter.bg/article/-Kakav-tsvyat-ima-tozi-svyat----film-za-Danila-Stoyanova--edna-bez-vreme-otishla-si-poetesa/176994/6/0", "text": "На 8 март е премиерата на документалния филм „Какъв цвят има този свят“ за една без време отишла си поетеса - Данила Стоянова. Премиерната прожекция в рамките на СОФИЯ ФИЛМ ФЕСТ и ще се състои от 18:30 ч в кино „Люмиер“    Малцина я познават, макар стихосбирката й да е преиздавана у нас и в САЩ, а едно нейно стихотворение е изписано на стена в холандския град Лайден, наред с произведенията на други големи световни поети.  Данила Стоянова (1961 - 1984) си отиде едва на 23 години. Но още на 14 тя беше завършен  поет. И остава един от най-важните поети от поколението на осемдесетте години. Поезията й е все така свежа, нова, изненадваща и днес.  Авторите на картината се надяват, че Дани ще заживее нов живот с новите поколения чрез филма “Какъв цвят има този свят”.   И думите им днес, 35 години по-късно, се преплитат с произнесените някога нейни стихове, за да се оформи един имагинерен диалог за живота и смъртта.  Данила Стоянова говори просто и спокойно за живота и смъртта в чудото на своята поезия. Тридесет и пет години по-късно нейните приятели се опитват да осмислят собствения си живот чрез спомените за нея.  Понякога едно голямо отсъствие изпълва с повече смисъл света около нас от много други присъствия.  ", "date": "2019.03.07", "title": "“Какъв цвят има този свят” - филм за Данила Стоянова, една без време отишла си поетеса"}
{"url": "http://epicenter.bg/article/Ognyan-Minchev--Ako-Balgariya-napravi-otstapki-na-ruskiya-natisk--Moskva-shte-poluchi-vliyanie-na-Balkanite/176954/11/0", "text": "    - Първото нещо, което бихме могли да кажем, е, че е трудно да преценим какви са резултатите от тази визита, тъй като освен срещата, свързана с развитието на туризма, всички останали теми, които са дискутирани, не доведоха до подписване на някакви документи между двете страни. Очевидно е, че е станала размяна на мнения, но не е имало документи, които да се подписват или които да отразят съгласие, споразумение по някой от тези проблеми.    „Турски поток“ и АЕЦ „Белене“ са двата енергийни проекта, които отново са на масата за пореден път през последните 15 години. „Турски поток“ вече като наследник на „Южен поток“, разбира се, от това, което можем да съдим за „Турски поток“, позицията на българското правителство, която се изказа от премиера, че „Турски поток“ всъщност ще бъде единия от източниците за захранване на този хъб „Балкан“, който премиерът планира като начин да превърне България в газоразпределителна страна, център.   Очевидно, че руската позиция по този въпрос е доста различна. Милер – шефът на „Газпром“ – каза, че Русия има договори за газовите си доставки за дълго време занапред и тя не е предвидила снабдяване на подобен газов хъб в България.    Очевидно, че разговорите по тези въпроси са на доста предварително равнище и доста голяма част от съпътстващите проблеми като например ще продължи ли преносът на газ през газопреносната мрежа на Украйна, Румъния и България, какво ще бъде съотношението между „Турски поток“ и тази мрежа и така нататък. Това очевидно са неща, които може да са били обект на дискусия, но не са довели до някакво споразумение, което да бъде огласено.    Що се отнася до АЕЦ „Белене“, отново имаме заявление на Медведев, че руската страна има интерес да участва като инвеститор и ще участва в този търг, който е обявен от Българското правителство. Но нищо не е споменато относно условията, при които този проект трябва да се реализира, доколкото е неизвестно на всички ни.    И съответно какво ще бъде бъдещето на проекта АЕЦ „Белене“ при условие на липса на гаранции от българската страна. Тук имаме също най-общи формулировки, които бяха публично изказани.   Какви са били формулировките по време на непубличните срещи между двамата премиери, това ние също не можем да преценим. Като цяло оставаме с впечатление за по-скоро официално посещение, което има проучвателен характер или има характер на някакъв тип среща за потвърждаване на развитието на двустранните отношения, без каквито и да е конкретни резултати, каквито не се очакваха и преди самата среща.     - По-скоро не става дума за сближаване между българската и руската позиция, а за сближаване между позициите на ЕС и на Русия, на „Газпром“ като Държавна руска компания. Тъй като Третият енергиен пакет на ЕС предвижда разделение на газопреносната мрежа и съдържанието на транзитирания газ като собственост.   В този смисъл,  Въпреки че по времето на кабинета „Орешарски“ Народното събрание прие един много спорен закон за т.нар. „Морски газопровод“. Този закон беше опит да бъде заобиколен Третия енергиен пакет на ЕС.   А какъв ще бъде статутът на „Турски поток“ през територията на България, остава да видим. Той трябва да бъде договорен. Третият енергиен пакет на ЕС е действие, Третият енергиен пакет не е бил отменян от ЕС, нито пък са отменяни принципите, по които работи „Газпром“ – това са принципи, свързани с монополния статут на съоръженията, които „Газпром“ строи с цел да транзитира своя собствен газ, а не нечий друг. От тази гледна точка бъдещето на „Турски поток“ като договореност между ЕС и България, в частност като страна на ЕС, и Русия остава отворено.     - Не съм експерт по чисто икономическата и финансово-инвестиционната страна на нещата и не съм в състояние да отговоря компетентно на вашия въпрос. Това, което по-скоро ми се струва, че ако „Турски поток“ бъде строен от руска фирма изпълнител, от значение ще бъде кой ще бъде инвеститорът, кой ще бъде собственик на тръбите и така нататък. Очевидно въпроси, които предстои да бъдат договаряни.     - България би получила това, което договори.    Не бих искал да влизам в дебрите на АЕЦ „Белене“. Това е проект, който е дискутиран през последните 15 години толкова много, че едва ли е останал аспект от неговото евентуално осъществяване, висящо под въпрос разбира се, който да не е бил интензивно дискутиран в българското публично пространство. Но така или иначе ползите, които България би инкастрирала от тези проекти, на този етап не са дефинирани като конкретна икономическа финансова полза.   Що се отнася до непреките ползи или загуби – по този въпрос се води сериозен дебат. Тъй като от една страна се счита, че там откъдето преминават газопроводи или изобщо тръбопроводи, и там, където има ядрени електроцентрали, това само по себе си повишава сигурността на съответната страна. Аз лично бих поставил под въпрос подобна пряка връзка, защото и Украйна има ядрени електроцентрали и огромна система от тръбопроводи, което не предотврати руската агресия към тази страна.   Това е само пример, който привеждам. От друга страна, трябва да имаме предвид, че осъществяването на тези руски енергийни проекти предвид цялостната руска стратегия за енергийна монополизация на доставките, особено към страна като България, която и без това е под твърде тежък монопол на руски доставки в сферата на своята енергетика, това ще има безспорно определени стратегически последствия за повишаване на зависимостта, за пряката зависимост на България от Русия в такъв стратегически отрасъл, какъвто е енергетиката. Което е в условията на непрекъснато нарастващото напрежение между Русия и Европа, Русия и Атлантическия свят вследствие на агресията към Крим и Украйна като цяло, вследствие на инвазивната политика на дестабилизация на Русия спрямо Източна Европа.   Тази зависимост – нарастваща и дългосрочна, все по-силна зависимост на България от Русия в сферата на енергетиката –   И раздвоението на България между тези две страни, които се намират в процес на нарастващо напрежение, за съжаление, не е никак добре за българския национален интерес както в едносрочен, така и в дългосрочен план.     - Не съм сигурен до каква степен Германия може да удостовери, че удовлетворява разпоредбите на Третия енергиен пакет на ЕС. Това е интересен разговор, по който би трябвало да се изкажат юристи. Разбира се, както „Северен поток 1“, така и „Северен поток 2“ са тръбопроводи, по които ще бъдат изнасяни големи количества руски газ.   В този смисъл  И същевременно Германия е достатъчно голяма и достатъчно мощна страна, мощна икономика и от стратегически план, макар някои свои продължаващи ограничения от последните 7 десетилетия.   Германия също така е много по-мощен партньор на Западната общност, отколкото България. Нещата, въпреки формалните прилики, в съдържателните аспекти на проблема са доста различни.     - Хипотетично да, но всичко е въпрос на конкретна ситуация и на способност за договаряне.     - Отговорът е същия какъвто и на предходния въпрос. Българо-руските отношения не са лесни по редица причини.   А през последните 30 години България е един дискриминиран търговски партньор на Русия, българските производители и техните стоки биват облагани с много високи мита, които не се налагат на други бивши страни членки на бившия Източен блок.   Търговският баланс на българо-руската търговия е в много голяма полза на Русия и вреда на България.   Също така стратегическата принадлежност на България към Европейската и Атлантическата общност поставя определени ограничения и не толкова ограничения, колкото червени линии на защита на българския национален интерес, които не бива да бъдат пресичани в интерес на самата България, а не в интерес на нейните партньори, които биха могли да искат от нея едно или друго.     - Това е дълъг разговор, който не можем да засегнем в едно интервю.     - Понастоящем важно място поради простата причина, че основният партньор, стратегически партньор на Русия на Балканите е Сърбия, както и Република Сръбска в Босна и Херцеговина. А Русия има за основа стратегическа цел дългосрочната дестабилизация на Източна Европа, тъй като през тази дестабилизация Русия може да се върне като влиятелен играч, велика сила в международните отношения. Това е най-лесният начин да бъда използвана уязвимостта на източноевропейските страни както институционална, така и обществена, икономическа и т.н., за да бъдат те дестабилизирани в полза на Русия.   , който поддържаше Македония в едно състояние на безвремие и на безотносителност към основните стратегически разделения на съвременния свят. Всичко това в полза на създаването на аморфна буферна зона около Сърбия и практически подкрепата за Сърбия като основен стратегически партньор на Русия в региона.    И Русия ще получи много по-сериозни ресурси за влияние не само върху България и Сърбия, но и върху Балканите като цяло.  ", "date": "2019.03.07", "title": "Огнян Минчев: Ако България направи отстъпки на руския натиск, Москва ще получи влияние на Балканите"}
{"url": "http://epicenter.bg/article/Georgi-Yordanov--Boris-Hristov---neugasvashtata-zvezda-na-muzikalniya-nebosklon/176965/11/0", "text": "  Започвам да пиша тези думи в утрото подир едно вълнуващо музикално преживяване. Снощи, 27 юни, Софийската опера отбеляза с прекрасен спектакъл на „Борис Годунов“ 100 годишнината от рождението на Борис Христов. Събитието съвпада и с 85-та годишнина от рождението на Николай Гяуров.   Идеята постановката да бъде представена пред величествения синодален храм „Св. Александър Невски“ е забележителна. Тук музиката на Модест Мусоргски сякаш намери мястото на своето величие. Силно съм впечатлен от въображението, от творческия новаторски размах на режисьора акад. Пламен Карталов и на артистичния и сценичен колектив. Техният талант се превърна във венец върху паметта на троицата световно признати български гласове – Борис Христов, Николай Гяуров и Никола Гюзелев.   Ознаменуването на 100-годишнината от рождението на Борис Христов ни дава опит, самочувствие, показва как трябва да се чества приносът на заслужили строители на българската култура. Особено когато техните творчески постижения имат международно значение и оставят трайни следи в духовността не само на нашата държава. Похвално е, че програмата на юбилея е разнообразна и съдържателна.   В продължение на месеци в печата и в електронните медии се публикуваха материали за видния артист; организираха се десетки изложби, научни форуми, концерти и т.н. Проведоха се и се очакват още впечатляващи инициативи на признателност към творческото дело на Маестро Борис Христов в страни с богати традиции в оперното изкуство. Дано този случай не остане единствен. България е щедро надарена с таланти. Много наши писатели, музиканти, художници, артисти, учени, архитекти са допринесли за прогреса. Желателно е и занапред да се организират подобни смислени програми. Така ще се осъществява приемственост в националното ни развитие.   100-годишнината на Борис Христов разкри нови хоризонти пред представата ни за изключителните резултати на българската музика през отминалия век. В проведената анкета на Българската национална телевизия българското оперно чудо получи най-високо признание. А и крупни личности на съвременния музикален живот продължават да се възхищават на този български феномен. Защото когато България е тънела в чуждоземен робски мрак, в Европа са се създавали безсмъртните музикални творби на Ренесанса, на Бах и Хендел, на Моцарт и Бетовен, на Росини, Белини, Верди, Вагнер, Чайковски... Знайно е, че едва в началото на миналия век у нас започват да се осъществяват оперни постановки.   Истинско чудо е, че само за няколко десетилетия, най-вече през втората половина на миналия век, българските оперни певци, хорове и оркестри завладяха световните сцени.   Мисля си за тая златна поредица от звездни имена, с които българският народ се гордее. Те вдъхновяват делата ни. Питам се дали ги обграждаме с обичта, която заслужават, дали ги вардим от хули и клевети, защото техните художествени дарове са амулети, които пазят и нас. Те са хората, които работят за нашето духовно единение. А ние понякога ги разделяме на наши и ваши, както сме свикнали да разделяме себе си.   Питали са ме как съм могъл да общувам, да другарувам, да поддържам приятелски връзки с толкова големи и различни по характер артисти, между които, естествено, е имало и творческо съперничество. Отговорът ми е: общуването с тях ме обогатяваше духовно. И сега споделям разбирането, че има простор за висока изява на всеки талант. Вредно е когато дарованията се противопоставят.   Културата печели от многообразието на одарените личности в различни области и губи от субективното съизмерване на техните творчески сполуки. Налице са и поучителни примери.   През 1884 г. колосите на българската литература Петко Рачов Славейков и Иван Вазов си обявили дуел, от който наскоро след това сами се отказали. А голяма част от словото на Иван Вазов по юбилеен повод е посветено на дядо Петко Р. Славейков.   В началото на 30-те години публиката се е забавлявала със словесните нападки, които са си отправяли един на друг Елин Пелин и Йордан Йовков. Големият успех на Йовковата „Боряна“ в Народния театър породил приказки, че сюжетът на пиесата бил заимстван от „Гераците“ на Елин Пелин. Напразно мълчаливият автор на „Старопланински легенди“ и на други забележителни творби обяснявал, че лично познава прототипите на героите в пиесата и е жив свидетел на подобни преживявания в добруджански семейства.   При все това в училищата, в библиотеките и на манифестациите по случай 24 май портретите на Йордан Йовков и Елин Пелин продължават да са един до друг.   През тази година световната общественост ознаменува 200 години от рождението на невероятните гении на оперното изкуство Джузепе Верди и Рихард Вагнер. Навярно много съвременници се учудват, че в средата на 19 век двамата са били обект на грубо противопоставяне.   Соча тези примери, които не са единични, за да изразя несъгласие с уважавани от мен автори, които открито или двусмислено, с лекота разпространяват небивалици за големите ни артисти. Не е ли очевидно, че и Борис Христов, и Николай Гяуров ярко светят в голямото българско и световно оперно съзвездие. Дано се появят достатъчно съвременни звукови и DVD записи на тримата големи български баси Борис Христов, Николай Гяуров и Никола Гюзелев, както бе сторено за тримата прочути тенори Лучано Павароти, Пласидо Доминго и Хосе Карерас.   Случаите с тримата световни баси говори и за изключителното значение на меценатството в духовния живот. Знайно е, че Борис Христов е бил открит от цар Борис III, който го насочил да се учи и пее в Италия.   Незрящият акад. Петко Стайнов пък, като чул изпълнението на младия школник от военния самодеен хор Николай Гяуров, бил толкова впечатлен, че начаса настоял той да бъде освободен от военна служба и да бъде изпратен да се учи на певческо майсторство в Съветския съюз.   Забележителният музикален педагог и оперен певец проф. Христо Бръмбаров ми е споделял как е убедил младия художник Никола Гюзелев да се отдаде на оперното пеене.   Сега се радваме на изключителните успехи по света на майсторите на цигулката Минчо Минчев, Светлин Русев, Веселин Пантелеев-Ешкенази, Мила Георгиева, Васко Василев...   Надявам се те да не са забравили грижите за тяхното обучение при професор Ифра Нийман от Англия и прочутия виртуоз Йехуди Менухин. В средата на 80-те години за концертните зали в столицата и големите градове бяха закупени 20 първокласни рояла „Стенуей“, избрани лично от знаменития пианист Алексис Вайсенберг…   Очевидно е, че дълг на държавата и на обществото е да насърчават дарованията, да създават най-благоприятни условия те да се развиват и да достигат творчески висоти не само в българския, но и в международния културен живот.   Безспорно е: Борис Христов остава в световната музикална култура като неповторим изпълнител с невероятен тембър и дикция на красивия си глас, с най-точно отразяване на претворяваните образи – свидетелство за огромна музикална култура.   Доайенът на българските диригенти проф. Асен Найденов пише: „ Той имаше невероятна визия. Когато се появеше на сцената, преди да запее, публиката вече беше покорена от него. Борис беше царят на сцената – велик и неповторим“.   Още като студент бях чувал за тази музикална легенда. Мой приятел, който работеше в звукозаписното студио на Радио София, ми предоставяше записи на негови изпълнения от края на 40-те и 50-те години на миналия век. В средата на 70-те години се срещнах с Борис Христов и неговата спътница Франка.   Маестро Христов дойде в България по покана на директора на „Балкантон“ – известния композитор и мой приятел проф. Александър Йосифов – с проекти за широка звукозаписна дейност на църковни християнски песнопения и за тиражиране на прочути негови оперни изпълнения.   Имали сме не малко срещи, обеди, вечери и продължителни разговори. Живи в паметта ми са спомените за този висококултурен артист, който непрекъснато подчертаваше колко здрава е неговата връзка с българските родови корени. Гордееше се с приноса на своите предци и особено на своя баща – учител и войн.   Беше създадена отлична организация за записите, които продължиха няколко години. В тях участваха забележителната хорова капела под диригентството на проф. Георги Робев и хорът на катедралния храм „Св. Александър Невски“. Ярките изпълнения на Борис Христов се преиздадоха в огромни тиражи и се разпространяваха в много страни на Европа и Америка.   Срещите и оживената ми кореспонденция с големия певец продължиха без прекъсване и през следващите години. Пазя като драгоценност десетки писма, в които обсъждаме идеи за реализация на музикалните му записи в България и в други страни, както и снимки от награждаването му с почетния знак на София – I степен, с орден „Народна република България“ – I степен и др.   И днес, когато слушам уникалното изпълнение на „Многая лета“, ме обземат тръпки. Пред очите ми е достолепният артист, чийто глас кънтеше в катедралата и в акомпанимента на църковните камбани остави за поколенията безсмъртни изпълнения.   Разбира се, имаше и противници на тези проекти. Някои, загрижени за „музикалната идейна чистота“, идваха да ми сигнализират – тогава бях първи секретар на Столичния партиен комитет – за тези необичайни записи. Ала ние бяхме убедени: те ще останат в звуковата памет на Родината. Всичко, което се записваше, веднага се тиражираше в десетки страни. Налагаше се на няколко пъти плочите да се преиздават. Борис Христов постоянно искаше „пластинките“, както ги наричаше в писмата си, и ги предоставяше за разпространение от музикални къщи в Италия, Франция и други страни.   Нелепи измислици и злонамерени внушения са слуховете, че Борис Христов не е допускан да пее в България или че е обиден на българската държава.   Борис Христов има забележителни изпълнения с участието на млади български артисти и утвърдени диригенти. Знае се за блестящото българско изпълнение на операта „Борис Годунов“ в Неапол в началото на 60-те години под диригентството на проф. Асен Найденов с участието и на български солисти; за постановки в Миланската скала с участието на Борис Христов, Николай Гяуров, Димитър Узунов; за концерти на Борис Христов с участието на Юлия Винер, Александрина Милчева и други български певци и т.н.   Не бива да се забравя, че върховите изяви на Борис Христов са от края на 40-те, през 50-те и 60-те години на миналия век. Студената война е препятствала и културния обмен. Поради това в годините на маккартизма на Борис Христов било забранено да участва в постановки в САЩ. Зад океана гледали на него като на „руски агент“. Не ми е известно защо в края на 50-те и в началото на 60-те години, когато София имаше вече нова оперна сцена, той не е участвал в български постановки. Казвали са ми, че отговарял: „Ще видя, ще дойда по-нататък...“   През 70-те и началото на 80-те години на миналия век той постепенно се оттегляше от сценично изпълнение на големи роли. Очевидно заболяването, което беше прекарал, го е насочило предимно към концертна и звукозаписна дейност. Тук той беше несравним. В тези години младите и силни български гласове на Николай Гяуров, Никола Гюзелев и други вече се изявяваха най-успешно не само на българската, но и на други прочути оперни сцени.   Канил съм Борис Христов за участие в гала-концерти, но той с усмивка отклоняваше и тези предложения. Директорът на Софийската опера проф. Светозар Донев му отправи и писмена покана. Но именитият артист отново вежливо отказа. Проявявахме пълно разбиране за решенията му. Маестро Борис Христов много умно бе преценил кое е уместно. Той вече беше легенда с изпълненията си на световните сцени и с огромната звукозаписна дейност, осъществена и в България. Както се вижда, легендата го надживява.   Големият артист бе прозрял своето творческо безсмъртие; не допусна през последните си години да участва в сценични реализации, които евентуално биха накърнили блестящата му слава от предходните десетилетия. Днес не само в България и Италия, но и навред по света звучат записи на неговия уникален глас. Внушителен и атрактивен мъж, Борис Христов остава сред великите имена на музикалното изпълнителско изкуство.   В най-престижните оперни и концертни зали оживяват почти всички басови партии в изпълнение на неотразимия Борис Христов. Той е блестящ интерпретатор на музиката на Верди, Росини, Белини, Доницети и Пучини, на Моцарт, Бетовен и Вагнер, на Мусоргски, Бородин, Глинка и Чайковски, на Бойто и Гуно… Винаги неповторим! И като Филип II, Да Силва, Атила, Закария, Де Гетон и Банко, Борис Годунов, Варлаам, Пимен, Иван Сусанин, Кончак и Гремин, Вотан в „Рейнско злато“ на Вагнер, Мефистофел на Гуно и Бойто и т.н., и т.н. Неговото участие в Реквиемите на Верди и Росини, в кантатно-ораториални творби на други гениални автори, както и в църковните песнопения на Гречанинов до „Многая лета“ са образци на съвършеното пеене. Та това е истинска музикална епопея!   Преди време у нас се разпространи нелепият слух, че са правени опити Борис Христов да бъде вербуван от Държавна сигурност! Докъде може да стигне лековерието и разюзданата злонамерена фантазия! Незначителен оперативен работник от ДС, който вероятно не е стъпвал в опера или в концертна зала, за да се докара на своите шефове, се опитвал да установи контакт с артиста. Единственият му успех бил, че прочел няколко писма от кореспонденцията му с неговите родители. Отчаяният сътрудник на службите накрая закрива преписката с мотива, че певецът бил „неподатлив на контакти и влияние“. Това е всичко.   Къде е тук интригата, която се тиражира? Къде е прегрешението на българската държава спрямо него? Забравя се, че за годините, през които мога да свидетелствам, тогавашната българска власт се отнасяше към делото на Борис Христов с дълбоко уважение.   Той получи всички възможни награди на столицата и на държавата. Стана „народен артист“, беше удостоен и със званието „Герой на социалистическия труд“. Къде може да се чуе или прочете негово изказване, от което да лъха обида от българската държава?   Едва ли има друг наш изпълнител от втората половина на миналия век с толкова голям тираж на грамофонни плочи и албуми, издадени в България. Борис Христов получаваше възможните най-високи хонорари във валута, а през последните му години, благодарение на грижите на българската държава, се осъществи лелеяната му мечта да доживее дните си в римския си дом и да отдаде опита, знанията и благословения си талант на млади български дарования.   Големият артист беше принуден да изостави къщата, която си е построил в Рим, поради битови конфликти със съседи и някои общински служители. Предпочел заедно със съпругата си Франка да живее в Тоскана, в околностите на Флоренция.   Той предостави на българската култура изоставения си дом. Къщата беше занемарена, дворът запустял, никакви следи от живот. При личните ни срещи и в много писма Борис Христов обосноваваше своята идея: ако подарената къща се ремонтира, той желае да заживее в нея, като я превърне в своеобразна школа за обучение на млади певци. Подкрепихме неговото желание. Комитетът за култура извърши цялостния ремонт на къщата и двора, превърна ги в духовен оазис. На последния етаж се изградиха отлични битови условия за семейството му. Монтира се и специален асансьор до тези стаи. Архитект Неделчо Сребрев, който отговаряше за капиталното строителство в Комитета за култура, и строители от България обновиха сградата и двора в съответствие с волята на Маестро Христов. Улеснихме го да премести покъщнина, вещи, архив от Тоскана в римския дом.   Борис Христов поиска да му пращаме записи на млади български певци и певици, а той да подбира от тях лицата, които да получат стипендия от българската държава за продължително обучение.   Заместник-председателят на Комитета за култура композиторът проф. Димитър Тъпков, с когото Борис Христов се познаваше от 60-те години и се ползваше с неговото доверие като бивш ректор на Държавната консерватория, извърши правилен подбор. Маестро Христов започна да обучава младите български артисти. Споделяше, че е осъществена заветна негова мечта.   И сега се вълнувам като чета предложение на бележития артист за тържественото откриване на академията с участието на „най-добрия хор в света“ – Софийската хорова капела и на други артисти, които ще внесат „национален колорит на празненството“.   За жалост, през 1988 г. Маестро Борис Христов получи втори инсулт. Не можеше повече да бъде двигател на школата. Пожела да му се изпрати помощник, а негова да остане грижата да обучава избраните от нас млади артисти. Изборът ми се спря на многообещаващия оперен режисьор Пламен Карталов. Той вдъхваше големи надежди със свои постановки в Благоевградската камерна опера, в Русенската опера и в Софийската национална опера. По това време беше заместник-директор на Националния дворец на културата. Пламен Карталов се справи отлично и с новите си задължения в Рим. Посрещнат гостолюбиво от Маестро Христов, той му оказваше помощ както за лечението, така и при обучението на българските стипендианти. Днес те се радват на успешни творчески изяви в страната и в чужбина.   В Министерството на външните работи и в посолството ни в Рим се притесняваха, че Академията е своебразен български културен център, който не е легализиран от италианските служби; настояваха сградата да се ползва предимно за престои на командировани в Италия.   В телефонни разговори, писма, на срещите ни в София и през май 1989 г. в Рим, Маестро Борис Христов се възмущаваше от тази намеса. Но и многократно изразяваше благодарност на българските власти от сферата на културата, които материално и морално допринасят да се осъществи неговият проект.   Едва ли е прилично да съобщавам какви разходи е направила българската държава чрез бюджета на Министерството на културата, за да се преобрази изоставеният дом на Борис Христов в Рим и да се организират курсове на български стипендианти, които под негово ръководство усвояват италианското белканто?   За плодотворната дейност на Академията говорят и редица международни отзиви. Така например в записи на прочути негови изпълнения, които се разпространяват по света, германската музиковедка Лаура Земрау пише, че „един от последните концерти на Маестро Христов се е състоял на 22 юни 1986 г. именно в българската Академия по музика в Рим“.   Всеки сам може да си отговори дали тогавашната българска власт е била неблагодарна към именития син на Отечеството. Ала не мога да не споделя с чувство на възмущение, че след политическата промяна от есента на 1989 г. новоизлюпени „демократи“, които отричаха всичко създадено през десетилетията на социализма, извършиха няколко финансови ревизии в Академията. Те установиха само едно „нарушение“: моето разпореждане, което бе в кръга на правомощията ми, вещите на семейството да бъдат пренесени от Тоскана в Рим и да се изгради прословутият асансьор в къщата.   Представям си какви разходи са направени за тези демонстративни екскурзии до Рим и с какво впечатление е останал великият артист, като е наблюдавал шетнята на ревизори, които не са имали абсолютно никаква представа от музика и творчески процес. Хора като тях разпространяват неверни слухове, че „комунистическият режим“ не го допускал до българска сцена. Струва ми се, че е нелепо да се обръща внимание на бръщолевенията на подобни люде.   Академията трябваше да продължи да развива благородна дейност в полза на българската култура в пълно съответствие със замислите и проектите на Борис Христов и на Министерството на културата. Уви, това не стана... След неговата смърт директорите набързо се сменяха, дейността на Академията затихна, започнаха скандали, постепенно всичко замря.   Може да се съжалява, че от това духовно българско средище във Вечния град живеят само добрите спомени. Слава Богу, че прочутият артист не доживя да види печалния край на едно дело, което осмисляше и одухотворяваше последните години от изключителния му творчески живот.   За щастие бащината къща на ул. „Самуил“ 43 в София, която Борис Христов също подари на българската държава, работи много добре като музей и Музикален център „Борис Христов“. Със средства на българската държава и на дарителския фонд „13 века България“ домът беше основно ремонтиран. Под ръководството на директорката Елена Драгостинова там непрекъснато се организират концерти, прожектират се филми за чудесния певец и за други прочути артисти. Сигурен съм, че Борис Христов би се радвал да види, че и на българска земя, в двора, в който са преминали щастливите му детски години, днес се обезсмъртява неговото име.   Маестро Борис Христов е споделял с мен, че желае да подари на Родината творби от голямата си колекция. Разказвал ми е, че пази в банкови сейфове ценни творения на западноевропейски и руски майстори, икони и други. „Нека да разреша семейния проблем и заедно ще преценим как да направя и това дарение“, казваше той. Съжалявам, че желанието му не се осъществи. Вероятно тези ценности днес са собственост на близки на покойната му съпруга Франка. Той не успя да остави за поколенията и тетрадката със стотици български народни песни от Македония, записани от неговия баща – родолюбивия учител Кирил Христов Совичанов, преселник от Битоля. След завършване на образованието си във Франция той се завръща в родината, за да се посвети като учител на младото поколение. Героят от Балканската война е от онези българи, които силно са скърбяли за своята разделена Родина. Маестрото ми е разказвал, че в края на живота си баща му извадил дебели ученически тетрадки и му ги връчил с думите: „Борис, нямам какво друго да ти оставя. Това е моето наследство и моят завет – пази ги.“ Така са общували помежду си бащи и синове, чийто живот е посветен на Отечеството.   Борис Христов тъгуваше за бащиния край. Споделял ми е, че гневно е отказал официална покана да претвори на Скопска сцена някакъв музикален образ на българския цар Самуил, обявен за „македонски цар“.   Мисля си и за друго.   Борис Христов тръгва към върховете на музиката от софийския хор „Гусла“. Не е ли тъжно, че дейността на някои български хорове постепенно заглъхва. Главната причина за това е, че държавната подкрепа и обществените грижи за културата рязко намаляха. Знае се, че през втората половина на миналия век нямаше международен хоров фестивал, на който български представители да не получат най-високи отличия. През 1988 г. „Родина“ – Русе с диригент проф. Васил Арнаудов бе удостоен със званието „хор на света“.   Да, нашите хорове бяха на най-високото европейско равнище. „Гусла“, „Кавал“, „Христина Морфова“, Академичния хор, певчески състави във Варна, Пловдив, Добрич, Шумен, Сливен и др., както и детските ни хорове завоюваха респекта на публиката и на специалисти в страни с вековни музикални традиции. Заслугата е на прославените диригенти професорите Георги Димитров, Васил Арнаудов, Георги Робев, Христо Недялков, Лилия Гюлева, Венета Вичева, на диригентите Асен Димитров, Захари Медникаров, Любомир Каролеев, Месру Мехмедов, Михаил Милков, Бончо Бочев, Марин Чонев, Любомир Митрополитски... Делото на ръководените от тях хорове е безценно завоевание на българското изкуство.   Ние сме сънародници на прочути певци – Борис Христов, Николай Гяуров, Никола Гюзелев, Гена Димитрова, Анна Томова-Синтова, Райна Кабаиванска, Катя Попова, Юлия Винер, Александрина Милчева, Веселина Кацарова, Никола Николов, Асен Селимски, Стоян Попов и десетки други. Това окриля нашата надежда, че и в бъдните години България ще има принос в развитието на световното музикално изкуство.   В края на този текст, който пиша с чувство на дълбоко преклонение пред творческия подвиг на Маестро Борис Христов, си позволявам да приложа редове от продължителната ни кореспонденция.   „ – – – – –   „ – – – – –   – – – – –   „ – – – – – „ – – – – –     „ – – – – – – – – – – „ – – – – –     28-30 юни 2014 г.   \r\n   \r\n", "date": "2019.03.07", "title": "Георги Йорданов за Борис Христов: Неугасващата звезда на музикалния небосклон"}
{"url": "http://epicenter.bg/article/Koy-klati-vlastta---blokiralite-kasovi-aparati--otvratitelnite-remonti-na-fona-na-nestihvashti-hvalbi/176962/11/0", "text": "Тънещи в разруха архитектурни паметници и блокирани току-що сменени касови апарати.  Това са скандали, на които станахме свидетели само за един ден – 6 март. Още същата вечер и на другата сутрин разбрахме кой е виновен за тях – злонамерени собственици (за сградите) и фирми, които не са си свършили работата (за касовите апарати). Казаха ни го представители на институциите – в единия случай министърът на културата Боил Банов, в другия – говорителят на НАП Росен Бъчваров. Като пропуснаха да отбележат, първо - че законът предвижда ред, по който министерството на културата да се погрижи за сградите; второ, търговците не са купували касови апарати от интернет за по-евтино – фирмите-производителки са им посочени от данъчните власти.  Очаквам обаче, ако работата стане дебела, началниците на Банов и Бъчваров да намерят истинския злосторник, заровен я в редиците на днешната БСП, я в комунистическото минало (каква е тази фирма, какви са собствениците й, на някой вуйчо му не е ли бил член на БКП или още по-лошо, кадър на ДС?). После всичко да продължи по старому до следващия скандал, за който пак да бъдат виновни враговете и непрестанните им козни. Защото властта свикна със скандалите, свикна да се успокоява, гледайки социологическите проучвания, че е тефлонирана - нищо не й се лепи.  Това обаче е опасно за самата нея, защото пропуска да види, че всекидневните скандали повишават градуса на недоволството и може постепенно да се свари като онази жаба в примера от учебниците. Зам.-председателят на ГЕРБ Цветан Цветанов, например, обича да използва думата „подривни“, коментирайки действията на БСП или на президента Румен Радев. Но защо толкова енергичен човек, обикалящ непрекъснато страната и намиращ време за всичко, не забелязва, че истински подривници за управлението са вътре в ГЕРБ. Ако утре на местните избори гражданите не изберат кметовете на ГЕРБ, причината ще е общата среда, която ГЕРБ създаде в държавата. Състоянието на застой, в което нещата стават прекалено бавно, прекалено неефективно и прекалено скъпо. За тази среда не са виновни само кадрите на партия ГЕРБ, но те доминират в управлението на страната – в центъра и по места в последните десет години. Със завидно усърдие \"чуждите\" бяха изчегъртвани през годините, та малко успяха да се задържат. Затова утре ГЕРБ няма как да не отговарят за всичко, след като цяло поколение израсна с образа на Бойко Борисов от телевизора. Така, както родителите му израснаха с образа на Тодор Живков.  Колко години слушаме за електронно управление, за електронно правителство? А какво виждаме - където има нещо електронно, има проблем. Така беше онзи ден с търговския регистър, вчера с винетките, а днес с касовите апарати.  Вярно, че автобусите, тролеите и трамваите в София се обновяват, че строежът на метрото върви, че на спирките може да се види кога идва следващият автобус/тролей/трамвай. Но защо при тази дигитализация, продължаваме да дупчим билетчета, както преди 50 - 60 години? Или защото сме толкова електронно-дигитални и сме захвърлили простите стари уреди като нивелира, на \"Славейков\" няма един квадратен метър наредени равно плочки?   Да не говорим за БДЖ – колко приказки се изприказваха за реформите в железниците, но и до днес запазени места се дават като през 60-те години – спускат се „от централата“ - на гара Мездра десет места, на гара Горна Оряховица – двадесет, а на гара Търговище – нула. При всичко това изниква въпросът какво работи Томислав Дончев, вицепремиерът, който винаги говори така добре и излъчва такава компетентност. Той отговаря за прословутото електронно правителство. Къде е то? А ремонтите в София?  Ако беше само ул. „Граф Игнатиев“ и площада пред църквата „Св. Седмочисленици“, с мед да ги намажеш. След кипящите навсякъде ремонти, по-малки и по-големи, вместо красота, лъсва грозота – „криво“ положен асфалт, в резултат на което детска площадка е заприличала на плитко и широко коритце, в което се събира дъждовна вода; нови кошчета за боклук, които някой е разхвърлял както му е дошло, без да си направи труда поне да ги закрепи нормално, та половината са килнати на една страна; нови пейки, сложени както е дошло, без да се отстранят старите и изпочупени пейки. Примерите за безхаберно, нехайно, през пръсти, бездушно и без всякакъв контрол свършена работа са навсякъде около нас. Работа, за която е платено с парите от нашите данъци. И да не обясняват кметовете, че ще глобят фирмите и ще ги накарат повторно да свършат работата - както трябва и безплатно. Защото тутакси възниква въпросът какви са тези фирми, които постоянно вършат една и съща работа по два пъти безплатно? Да не би да става дума за благотворителни организации, а не за строителни фирми, а пък ние да не сме разбрали?  Убедена съм, че всичко това дразни хората. Особено младите, които пътуват из Европа и като се върнат, още на летището или на гарата ги хваща за гърлото една тъпа болка – защо другите създават навсякъде красота, а ние – грозота? Защо нашата столица, столицата на една от най-старите държави в Европа, прилича на циганската махала на Европа?  Всичко това поражда гняв и резонния въпрос какво правят контролните органи.  А какво правят те? Когато възникне проблем, който те са пропуснали, се оказва, че виновен е филанкишията, ако няма как Черния Петър да бъде прехвърлен в градинката на универсалните виновници БСП и тъмното и страшно комунистическо минало. Така беше в случаите с блокиралия търговски регистър, фалита на застрахователното дружество „Олимпик“, ужасната катастрофа край Своге.  Но всеки подобен случай, засегнал много хора, който контролните органи са проспали, подхранва подозренията, че те работят само „когато им кажат“. С други думи – по поръчка отгоре. Българинът стана мнителен и свикна във всяко нещо да търси отговор на два въпроса – кой е поръчал проверката и кого удрят с нея.  От пресния одит на Сметната палата за състоянието на паметниците на архитектурата, например, веднага светва червена лампичка за министър Боил Банов. Утре този доклад може да бъде основание за смяната на министър Банов. И без това прекалено се прочу покрай аферата „Ало, Банов съм“. Няма човек, няма проблем – думите са на Сталин, но не само той е действал така. Практиката, с която партия ГЕРБ се гордее, е същата – почти всеки, създал главоболия на властта нейн кадър, бива отстраняван светкавично. И няма проблем! И така до следващия. Но когато опозицията е натикана в ъгъла и от кадрите, посочени от нея постепенно не остава никой, скандалите ще започват да удрят само и единствено назначенци на ГЕРБ. Голяма част от от тях със сигурност не се възприемат като такива и със сигурност искат съвестно да си вършат работата. Но когато откриват слабости, те ще удрят други хора на ГЕРБ. Което на свой ред ще създава интриги вътре в партията (особено, ако като резултат някой изгърми) – кой на кого е човек и за кого работи. Защото опозиция в смисъла на друго мнение винаги съществува.  Така както безкрайните хвалби колко добре управляваме и колко прекрасно е всичко винаги дразнят. Най-много дразнят, когато ги чуваш, докато се сблъскваш с поредния проблем.  И властта може да си изпати още на изборите за Европейски парламент на 26 май. Защо? Когато се съберат няколко почивни дни българинът по традиция заминава някъде. Изборите се падат на третия почивен ден, когато хората се връщат обратно. И съответно се сблъскват или с тапите, предизвикани от несвършващите ремонти по пътищата, или с липсата на места в „реформираните“ БДЖ, които нямат достатъчно вагони и пътниците са натъпкани като сардели. В такава обстановка и най-хрисимият и спокоен гражданин ще се изнерви и ядоса.  А дали ядосаният гражданин гласува за тези, които го управляват в момента?  Предстои да го разберем съвсем скоро – първо на 26 май, а после през есента.  ", "date": "2019.03.07", "title": "Кой клати властта? Блокиралите касови апарати, отвратителните ремонти на фона на нестихващи хвалби!"}
{"url": "http://epicenter.bg/article/58--globalni-lazhi-po-sluchay-8-mi-mart-/176985/11/0", "text": "  “58% от всички жени, убити по света, са убити вкъщи”- това гласи ужасяващият плакат, който се разпространява в социалните мрежи по повод Шествието за правата на жените за осми март, организирано от Български фонд за жените.   Имайки предвид досегашната либерална практика за художествено тълкуване на съществуващи и несъществуващи факти, следва да се позамислим.    Първоначално възниква въпросът коя организация лансира този ужасяващ плакат. Това е Fine Acts, неправителствена организация за правата на човека, която има генералната подкрепа на Фондация “Отворено общество.   Отворено общество. Сорос.    Остава обаче този въпрос: кой е източникът, на който се позовават?   Сочи се доклад на Службата на ООН по наркотиците и престъпността (UNODC) за 2017.    Как е възможно доклад за 2017 да съдържа глобална статистика на всички убийства на жени в домовете им по света за неопределен период от време?     оказана помощ чрез обучаването на 3498 полицейски служители и оператори в центрове за спешна помощ във връзка с насилие, основано на пола;  наръчник за прокурори в Египет за процедиране в случаите при насилие над жени; развиване на джендър политика в Кения и т.н.    Продължаваме да търсим по ключови думи, за да намерим тези 58%.    Murder, violence, women. Не, не помага.    Опитваме търсене с 58%.   И ето го!    Почти…   58% от омъжените жени във Виетнам са страдали от домашно насилие, съгласно национално виетнамско проучване за 2017.    Значи не става въпрос за убити жени.   Не става въпрос за глобално явление.     “Най-малко всяка втора жена в Европа умира от чума.”    Безспорна истина, за разлика от онези 58%, само ме се отнася за средата на 14 век.     “Данните от съдебната практика на окръжните съдилища потвърждават тази ужасяваща тенденция. А българският съд продължава да приема ревността за “смекчаващо вината обстоятелство”.”   Може би очаквате някоя обобщена статистическа таблица на дейността на съдилищата, публикувана от Висшия съдебен съвет, например?   Не. Става дума за статистическо обобщение, дело на Български хелзински комитет. Именно БХК твърди, че “българският съд продължава да приема ревността за “смекчаващо вината обстоятелство””.    Правозащитниците насочват към друг сайт- www.ubita.org, който пък се позовава на Глобално изследване на ООН за убийствата през 2012 г., както и на съдебната практика на окръжните съдилища по дела за умишлени убийства на жени за периода 2012-2017г.    Не е посочено обаче нито едно конкретно съдебно решение, което да дефинира ревността като “облекчаващо вината обстоятелство”. Нито едно!   ", "date": "2019.03.07", "title": "58% глобални лъжи по случай 8-ми март "}
{"url": "http://epicenter.bg/article/Priemat-pravilata-za-izbor-na-podupravitel-na-BNB/176937/4/0", "text": "Процедурни правила за условията и реда за предлагането на кандидат за подуправител - ръководител на управление „Банков надзор” на Българската народна банка, представяне и публично оповестяване на документите и изслушването на кандидата, както и процедурата за избор от НС ще обсъжда днес парламентарната комисия по бюджет и финанси. Тези правила трябва да бъдат одобрени и от депутатите в пленарна зала, като гласуването е насрочено за утре.   Очаква се по време на заседанието да бъде оповестена публично и кандидатурата за поста. Досегашният зам.-управител на Централната банка Димитър Костов, който ръководи банковия надзор от 2015 г., подаде оставка миналия петък, близо две години преди изтичането на мандата му на този пост. Оставката бе изненадваща, но според официалното съобщение от банката това било дълго обмисляно решение на Костов. Според самия него сега е добър момент да се избере нов титуляр, който да преведе България по пътя към валутно-курсовия механизъм и еврозоната.   Финансовият министър Владислав Горанов тогава коментира, че тази оставка е можело да почака малко. В момента Европейската централна банка проверява 6 български банки като част от процедурата по влизане в ERM 2 и механизма за тясно сътрудничество с единния банков надзор. Проверката трябва да приключи до юни.", "date": "2019.03.07", "title": "Приемат правилата за избор на подуправител на БНБ"}
{"url": "http://epicenter.bg/article/Blizo-100-predpriemachi-diskutiraha-vav-Veliko-Tarnovo-ikonomicheskite-perspektivi-pred-Balgariya-/176947/4/0", "text": "Велико Търново е сред градовете, които в последните години имат бърз икономически растеж и са най-проспериращи в страната ни. Това сочат доклади на дипломатическите мисии у нас, както и проучвания, правени в тази посока. Всичко това е станало ясно при посещението на представители на Световната банка в старата столица.   Това каза във Велико Търново при откриването на дискусията „Икономически перспективи пред България в контекста на глобалните процеси“ кметът на старата столица Даниел Панов, съобщиха от пресцентъра на ПП ГЕРБ.  „Разбрахме, че 63% е ръстът на преките чуждестранни инвестиции във Велико Търново за периода 2012-2015 година, а за времето от 2016 до 2018 г. те са около 100-110 милиона лева годишно. Българските инвестиции, направени в община Велико Търново са над 180 млн. лв. за последните две години“, каза кметът Панов.  Форумът, който в сряда вечерта събра близо сто представители на бизнеса от региона, бе организиран, съвместно от Предприемачи ГЕРБ и Фондация „Ханс Зайдел“. Той бе открит от председателя на ПГЕРБ Валя Чилова, която заяви, че Велико Търново е най-добрият град, който може да бъде избран за провеждането на такава дискусия.   Валя Чилова коментира още:  „Като предприемачи най-добре знаем, че ролята на Европа за развитието на българския бизнес е значителна. Освен финансовата помощ през фондовете, ползите от ЕС се измерват и през свободното движение на стоки и услуги, хармонизирането на законодателството, намаляването на бюрокрацията при търговия с други държави и достъпа до 500 милиона потребители в целия ЕС“.  „ЕС остава най-доброто място за развитие на бизнеса и трябва да го пазим“, заяви на свой ред пред великотърновските бизнесмени евродепутатът и международен секретар на националната структура на предприемачите в ГЕРБ Ева Майдел.  „ЕС трябва да се занимава повече с конкретните нужди на гражданите и бизнеса“, категорична бе тя. В мандата си като евродепутат Ева Майдел има няколко победи, с които допринесе за улесняване на българския бизнес - десетократно намаляване на таксите за преводи в Европа, привличане на почти милиард лева по плана Юнкер, създаване на първото в ЕС звено за помощ за еврофинансиране.  Анализ на състоянието на световната икономика направи по време на форума бившият финансов министър Симеон Дянков, директор на Института за финансови пазари към Лондонския университет по икономика. Дянков коментира икономическия ръст в САЩ, перспективни пазари като Индия и Тайланд, икономиката на Китай и Русия, а също „Брекзит“ и възможните последствия от предстоящото след седмица гласуване в английския парламент за излизане на страната от ЕС.  „Дори и Великобритания да не излезе от ЕС, това ще създаде поне още няколко години несигурност, което вече се вижда в икономиката на страната и в някои държави с голям износ към нея“, коментира експертът.  Относно икономическите перспективи пред България Симеон Дянков коментира, че инфраструктурата влияе на развитието на бизнеса, дори много повече отколкото са си представяли в първото правителство на премиера Борисов, в което той бе министър и което изведе инфраструктурното строителство като приоритет.  „Ако има перспектива за бизнеса, има перспектива и за хората“, обобщи Дянков. По думите му, много е свършено за инфраструктурата през последните десет години. Той припомни икономическия растеж и изгодите за жителите на Южна България след завършването на „Тракия“.  Симеон Дянков коментира също, че от гледна точка на реалната икономика, университетите трябва да се превърнат в среда за подготовка на кадри за истинския бизнес.  На форума във Велико Търново присъстваха също Зафир Зарков от националното ръководство на ПГЕРБ, регионалният координатор на структурата на предприемачите Атанас Парушев, областният управител проф. Любомира Попова, както и представители на различните бизнес сфери от целия регион.", "date": "2019.03.07", "title": "Близо 100 предприемачи дискутираха във Велико Търново икономическите перспективи пред България "}
{"url": "http://epicenter.bg/article/Tri-kompanii-v-sastezanie-da-stroyat-balgarskata-traba-na--Turski-potok--/176966/4/0", "text": "Три компании са подали оферти за обществената поръчка на \"Булгартрансгаз” за новата газова отсечка от турската граница до сръбския град Зайчар. Това стана ясно по време на публично отваряне на документацията, предаде БГНЕС.  Имената на подалите оферта са следните:  -ДЗЗД Консорциум – Газово развитие и разширение в България ГРРБ с участници Консорцио Варна 1 (учредено от Бонатти С.П.А и Макс Щрайхер С.П.А) и Комплишънс дивелъпмънт С.А.Р.Л- клон България  -Обединение от 1.Industries Fovallalkozo Zrt 2.Industries-KVV Kivitelezo Zrt  -Обединение Консорциум Аркад с участници : Аркад Ей Би Би С.п.А и Аркад Енджиниъринг енд Констръкшънс Къмпъни.  Сред подалите оферти са консорциум от Саудитска Арабия, Италия и Унгария, уточни изпълнителният директор на \"Булгартрансгаз\" Владимир Малинов.  Трите компании, които са резервирали капацитета, нямат право да се отказват за новата тръба.  На въпрос дали тръбата може да се разглежда като български участък от газопровода \"Турски поток\", Малинов уточни, че става дума за разширяване на националната мрежа и тя досега не се е разглеждала като част или втора тръба на \"Турски поток\".  До средата на годината трябва да бъде пусната процедура за финансираща институция. Най-късно до края месеца или началото на другия ще стане ясен победителят.  Държавната компания \"Булгартрансгаз” отвори офертите на кандидатите за доставка на материали, оборудване и инвестиционно проектиране на газовата връзка от Провадия до сръбската граница при Зайчар. Крайният срок за набиране на оферти изтече на 6 март.  Трасето, по което ще се транспортира газа от \"Турски поток”, е с дължина 485 километра. За строежа държавата ще вложи 2,8 млрд. лева.  \"Булгартрансгаз” се реши да строи разширението на газовата инфраструктура, след като направи тест дали бъдещата тръба ще бъде на 100% резервирана. Три фирми подадоха обвързващи оферти – \"Булгаргаз\", руската \"Газпром\" и швейцарската \"Мет\".  Строителството на българския участък от \"Турски поток\" временно беше блокирано заради подадена на 12 февруари жалба в КЗК от \"Атоменергоремонт\". Два дни по-късно фирмата оттегля жалбата си. От антимонополния орган не посочиха мотиви за изтеглянето.  Изграждането на новия участък беше спешно решено, след като Русия реши, че ще построи втората тръба на \"Турски поток\" през България. Екип в Министерството на енергетиката направи актуализация на енергийната стратегия, така че да не останем без газови потоци от Русия след 2020 година. Документът разглежда изграждането на ключови газови проекти на Балканите като \"Турски поток\", \"Южен газов коридор\", Трансанадолски газопровод, Трансадриатически газопровод, междусистемната връзка Гърция-България, както и проектът за нов терминал за втечнен газ в Александруполис, в който \"Булгартрансгаз\" ще участва с миноритарен дял.", "date": "2019.03.07", "title": "Три компании в състезание да строят българската тръба на „Турски поток“ "}
{"url": "http://epicenter.bg/article/Bez-debati-byudzhetnata-komisiya-odobri-pravilata-za-izbor-na-nov-podupravitel-na-BNB/176981/4/0", "text": "Без никакви дебати бюджетната комисия в парламента одобри правилата за избор на нов подуправител на БНБ с ресор \"Банков надзор\", съобщи БНР. До три работни дни след гласуването им в пленарна зала трябва да е ясно името на кандидата, който ще предложи гуверньорът Димитър Радев. Той е уверил председателя на комисията Менда Стоянова, че има готовност да предложи експерт веднага.  Неофициално се споменава името на настоящия председател на Фонда за гарантиране на влоговете Радослав Миленков. Източници на \"Хоризонт\" потвърдиха тази информация.  До процедурата се стигна, след като титулярът на поста Димитър Костов подаде оставка миналата седмица по собствено желание.  ", "date": "2019.03.07", "title": "Без дебати бюджетната комисия одобри правилата за избор на нов подуправител на БНБ"}
{"url": "http://epicenter.bg/article/Rosen-Zhelyazkov--S-vlak-ot-Sofiya-do-Skopie-za-ne-poveche-ot-chas-do-2025-g--/177000/4/0", "text": "Към края на 2025 година се предвижда да се пътува с влак от София до Скопие за не повече от час с изграждането на жп връзката със Северна Македония. Това съобщи в северномакедонската столица министърът на транспорта Росен Желязков, предаде БНР.  Росен Желязков и министърът на икономиката на Република Северна Македония Крешник Бектеши председателстват смесената Междуправителствена комисия за икономическо сътрудничество между двете страни, чието първо заседание се провежда в Скопие.  Сред основните теми за обсъждане е изграждането на нова газова междусистемна връзка между двете страни.  „България ще съдейства на Република Северна Македония по отношение на диверсификацията не само на източниците, но и на връзките за доставка на газ“, заяви министър Желязков. Той посочи, че е важно да се осигури функционалността на газов хъб „Балкан“ към страните от Западните Балкани и да се гарантират доставките на необходимите количества.  „Финансирането ще бъде, разбира се, за сметка на ресурсите на „Булгартрансгаз“. За нас е изключително важно да осъществим интерконектора като част от цялостната система, комплекса на газовия хъб „Балкан“, допълни Желязков.  Газификацията на Република Северна Македония е един от най-важните приоритети, посочи и министърът на икономиката Крешник Бектеши.  „Същевременно ние вече имаме подписани с българската страна и договор, и меморандум за сътрудничество, за да се сдобием с нов интерконектор. Това ще бъде в района на Струмица. Северна Македония разглежда и всички възможни опции за участие в проекта АЕЦ „Белене“, каза Бектеши.  „Това ще бъде под формата на дялово участие или под формата на квоти за изкупуване на електрическа енергия“, допълни министър Желязков.  Осигуряване на въздушните връзки между България и Северна Македония в областта на туризма също беше обсъдено.  „С отделните авиационни оператори, така щото да се опитаме в рамките на туристическите пакети да осигурим и свързаност Охрид - Варна и Скопие - София по въздух. Първоначално само в туристическите сезони, но тенденцията е да се увеличава и пътникопотокът, което, разбира се, ще заинтересува и авиационните оператори,“ обясни министър Желязков.  ", "date": "2019.03.07", "title": "Росен Желязков: С влак от София до Скопие за не повече от час до 2025 г. "}
{"url": "http://epicenter.bg/article/Spetsaktsiya-v--Orlandovtsi--sreshtu-prestapna-grupa-za-narkotitsi-i-grabezhi/176923/3/0", "text": "В столичния квартал „Орландовци“ се провежда полицейска операция за неутрализиране на организирана престъпна група за разпространение на наркотици, грабежи и кражби, съобщи БТВ.  Акцията е под надзора на Специализираната прокуратура.  В нея участват и служители на дирекция „Вътрешна сигурност“ на МВР, които разследват евентуалното участие в престъпната група на двама служители на Второ РПУ в София.  По информация на БТВ в момента са разположени 10 КПП-тата на полицията в ромската част на „Орландовци”.  Информация за хода и резултатите от операцията ще бъде предоставена по-късно.   Към момента е видно, че районът целият е обграден от тежко въоръжени служители на полицията. Проверява се всяка една кола, която влиза или излиза от квартала.", "date": "2019.03.07", "title": "Спецакция в „Орландовци“ срещу престъпна група за наркотици и грабежи"}
{"url": "http://epicenter.bg/article/Prokuraturata--Proverkata-po-sluchaya--quot-Alo--Banov-sam-quot--se-udalzhava--T--Donchev-e-pratil-oshte-dokumenti/176930/3/0", "text": "Проверката по случая \"Ало, Банов съм\" се удължава, тъй като вицепремиерът Томислав Дончев е изпратил допълнителни документи до прокуратурата. Това каза говорителят на главния прокурор Румяна Арнаудова във връзка с разследването по случая \"Ало, Банов съм\", предаде \"Фокус\". На 30 януари депутатът от \"БСП за България\" Елена Йончева изнесе скандални данни за ремонта на столичното ларго, които уличаваха министъра на културата Боил Банов. Затова аферата бе наречена от медиите \"Ало, Банов\". Прокуратурата веднага започна проверка по случая.   \"По сведение на наблюдаващия прокурор от Специализираната прокуратура, който извършва предварителната проверка по този случай, в края на миналата седмица бяха приключили всички действия по проверката\", заяви Арнаудова, като уточни, че проверката е включвала както взимане на писмени обяснения, така и изискване и получаване на документи и аудиозаписа, който беше разпространен, и изготвяне на експертна справка.   \"Вчера обаче до главния прокурор беше постъпило писмо от вицепремиера Томислав Дончев, с което той уведоми главния прокурор, че е извършвал собствена проверка по този случай, изисквал е документи от различни министерства и е събрал такива, които е изпратил на главния прокурор. Тези документи, които са в значителен обем, са изпратени още във вчерашния ден до наблюдаващия прокурор в Специализираната прокуратура. Така че въпреки намерението на наблюдаващия прокурор тази седмица да се произнесе с краен прокурорски акт, проверката ще се наложи да се удължи, за да се направи анализ и да се разгледат всички документи, които Томислав Дончев е изпратил и да се направи собствен анализ\", обясни прокурор Арнаудова.   \"Освен това след като се запознаят, колегите от Специализираната прокуратура ще преценят дали не се налагат допълнителни действия по проверката\", допълни тя. \"Не можем да коментираме в какво качества, защо и в рамките на какви правомощия вицепремиерът е извършвал проверка, но така или иначе тези документи са изпратени, постъпили са в прокуратурата и за нас възниква веднага задължение да ги анализираме, да ги сравним дали разполагаме вече с тях и да направим допълнителен правен анализ\", каза още Румяна Арнаудова.   Боил Банов коментира както удължаването на срока на проверката, ката и аферата \"Ало, Банов\". Вече се чувствам спокоен по отношение на сигнала на Елена Йончева, нормално е първоначално да реагирам нервно, каза той на пресконференция, свикана заради одитния доклад на Сметната палата за опазването на паметниците на културата. „Нормално е в началото да реагирам нервно, тъй като бях засегнат несправедливо. След като мине проверката, ще направя необходимите действия, които законът ми позволява“, продължи министър Банов. „Интересите на БСП изключително не ме интересуват“, заяви още той.    ", "date": "2019.03.07", "title": "Прокуратурата: Проверката по случая \"Ало, Банов съм\" се удължава! Т. Дончев е пратил още документи"}
{"url": "http://epicenter.bg/article/Geshev--Razbitata-grupa-v-Orlandovtsi-e-ot-klana-Golyovtsite--Dvama-politsai-sa-v-prestsapnata-grupa/176934/3/0", "text": "В квартал Орландовци е задържана група, занимаваща се с широко спектърна престъпна дейност - от дребни битови кражби, разпространение на наркотици и проиводство на стоки без бандерол. Това стана ясно на брифинг на прокуратурата във връзка със спецакцията в Орландовци, съобщи  Novini.bg .   Те са действали само в София.   Сред задържаните са двама служители на министерство на вътрешните рабори. Те са част от тази престъпна група, тяхната дейност се изразява в осигуряване на чадър при извършването на конкретни престъпления, заяви зам.-главният прокурор Иван Гешев.   Двамата полицаи са извършвали реалната физическа охрана при извършване на правонарушенията.   Към моента са задържани над 15 човека. Част от тях са лица, принадлежащи към клана на Гольовците. 90 % от лицата - уточни Иван Гешев.   По думите му реално колко лица ще бъдат привлечени като обвиняеми ще стане ясно утре ситринта, както и какви ще им бъдат мерките.   Прокурата се надява да събере доказателства.   Групата се е занимавала с кражби на релси, чупене на паметници, доста сериозни грабежи, разпространение на наркотици, с всичко от което могат да се изкарат пари. Има оперативни данни кой е шеф на тази група, но това може да се каже категорично след привличането на обвиняемите, стана ясно от прокуратурата.    „Става въпрос за досъдебно производство, наблюдавано от Специализираната прокуратура. Делото е за организирана престъпна група, занимаваща се с широкоспектърна престъпна дейност – от дребни битови кражби до сериозни грабежи, разпространение на наркотици и производство на акцизни стоки без бандерол и разпространяването им“, каза заместникът на главния прокурор, предаде агенция „Фокус“.   Той посочи, че СДВР работи по случая от 6-7 месеца.   „В операцията се включи и „Вътрешна сигурност“ към МВР, защото има данни, че двама служители на Второ РПУ, които са взовдни командири, са част от тази престъпна група, като тяхната дейност се изразява в осигуряване на чадър при извършване на конкретни престъпления. Имам предвид не толкова документално укриване на случаите, колкото реалната физическа охрана при извършване на престъпленията“, посочи той и обясни, че към тях за момента няма повдигнати обвинения.   Зам.-главният прокурор съобщи, че към момента са задържани над 15 души. „Това са лица, принадлежащи към т.нар. клана Гольовците. Над 90% от задържаните са от този известен български род“, посочи Гешев и уточни, че към момента няма привлечени към наказателна отговорност лица.   Утре ще стане ясно на колко от задържаните лица в кв. „Орландовци“ ще бъдат повдигнати обвинения, каза още той.   „Към момента няма привлечени към наказателна отговорност лица. Действията са от няколко часа. Колко лица ще бъдат привлечени като обвиняеми ще стане ясно утре сутринта. До тогава ще се работи сериозно от колегите от СДВР, разследващи полицаи, следователи от Специализираната прокуратура и наблюдаващи прокурори за събиране на конкретни доказателства“, уточни той. По думите му в утрешния ден ще могат да се съобщят и конкретни престъпления, които е извършвала групата.   „В утрешния ден ще можем да обявим и вторични престъпления, различни от организираната престъпна група. Надяваме се днес да успеем да съберем доказателства за тях, защото някои са доста интересни. Групата се е занимавала от кражби на релси, чупене на паметници в гробищния парк в София с цел хората да си платят и да бъдат възстановени, до доста сериозни грабежи, престъпления към личността и т.н.“, заяви Гешев.   Той посочи, че по оперативни данни се знае кой е ръководител на групата, но предстои това да бъде доказано. „Не мога да кажа дали участниците са от малцинствена група, нас ни интересува оперативната дейност“, заяви зам. главният прокурор. Той уточни, че са претърсени десетки адреси, като предстои претърсване и на още.  ", "date": "2019.03.07", "title": "Гешев: Разбитата група в Орландовци е от клана Гольовците. В нея са и двама полицаи "}
{"url": "http://epicenter.bg/article/Yavor-Baharov-arestuvan-i-osaden-sled-div-ekshan-s-bivsha-lyubov--boy-s-chuzhdenets-i-politsiya/176936/3/0", "text": "Актьорът Явор Бахаров беше арестуван навръх националния празник 3 март за побой, съобщава \"Телеграф\", като се позовава и на информация от МВР.  През нощта в неделя гонил и скубал бивше гадже по ул. \"Фритьоф Нансен\". Налетял и на случаен минувач, който тръгнал да спасява жената. Патрулка задържала актьора, докато се разправя с минувача. Бахаров оказал яростна съпротива и прекарал 72 часа в ареста, а след това е осъден по бързата процедурата.  Екшънът се разиграл около 2 часа след полунощ в неделя. Младо момче с немски паспорт и инициали П.П. минало случайно по булеварда и като видяло агресията над девойката, се замесило решително да я спасява. Това довбесило брата на Захари Бахаров и той започнал да млати младежа.  Полицаи видели боя и спрели, за да разтърват двамата. В този момент момичето избягало и самоличността ѝ не е установена в хода на разследването. Когато униформените поискали личната карта на Бахаров, той се хвърлил с юмруци и върху тях. След като бил озаптен, го откарали в ареста на 1 РПУ. Обискът показал, че не носел лична карта. Не бил тестван и за алкохол и наркотици.  Актьорът беше докаран вчера под конвой в Софийския районен съд. Той беше осъден по бързата процедура по Указа за борба с дребното хулиганство. Магистратите му дадоха 9 месеца пробация, а той през цялото време се извинявал за постъпката си.  33-годишният актьор не за първи път има сблъсък с правосъдието. През 2011 година беше арестуван за притежание на наркотици.", "date": "2019.03.07", "title": "Явор Бахаров арестуван и осъден след див екшън с бивша любов, бой с чужденец и полиция"}
{"url": "http://epicenter.bg/article/6-godishno-dete-e-v-kritichno-sastoyanie--sled-kato-be-blasnato-ot-vazrasten-shofyor-v-Asenovgradsko/176946/3/0", "text": "Дете на 6 години е в тежко състояние, след като бе блъснато от кола.  Инцидентът е станал вчера около 17:20 часа в село Тополово, община Асеновград. 72-годишен шофьор е ударил с автомобила си момченцето, съобщава.  Впоследствие детето е настанено в болница с опасност за живота.  Водачът на лекия автомобил \"Сеат\" е тестван за употреба на алкохол и наркотици, като резултатите са отрицателни. Причините и обстоятелствата около катастрофата се изясняват, съобщават от пресцентъра на ОД на МВР- Пловдив. Образувано е досъдебно производство.", "date": "2019.03.07", "title": "6-годишно дете е в критично състояние, след като бе блъснато от възрастен шофьор в Асеновградско"}
{"url": "http://epicenter.bg/article/KPKONPI-otne-imoti-za-nad-1-mln--lv--v-Sofiya-i-Pernik-ot-osaden-v-Germaniya-narkotrafikant/176948/3/0", "text": "Комисията за противодействие на корупцията и за отнемане на незаконно придобитото имущество (КПКОНПИ) отне собственост на стойност 1 118 295 лв. от Александър Александров. Това стана с влязло в сила определение на Върховния касационен съд, с което не се допуска касационно обжалване на решенията на Софийския градски съд и Софийския апелативен съд по искове на Комисията.  От Александров, бившата му съпруга и сина му се отнема триетажна вила с двор в покрайнините на София, два незастроени имота на територията на столицата и два на територията на Пернишка област, лек автомобил, товарен автомобил, два влекача и четири полуремаркета, налични суми по банкови сметки и от продажба на собственост, съобщават от КПКОНПИ.  Процедурата срещу Александър Александров е стартирала след получаването на присъда от Мюнхенския окръжен съд за участието му в организирана престъпна група за внос и търговия с наркотици в големи размери.", "date": "2019.03.07", "title": "КПКОНПИ отне имоти за над 1 млн. лв. в София и Перник от осъден в Германия наркотрафикант"}
{"url": "http://epicenter.bg/article/Osadiha-Yavor-Baharov-na-probatsiya/176958/3/0", "text": "Актьорът  в нощта срещу 4 март в центъра на София, потвърдиха от МВР и Районния съд за Нова.тв   Причината - Бахаров нападнал бившата си приятелка и настоящето й гадже и се сдърпал с тях. Момичето повикало полиция, а актьорът се държал непристойно и с органите на реда.   Задържан е за 72 часа в Националното следствие.   В сряда е осъден на 9 месеца и е освободен. Ще трябва да се среща два пъти месечно с пробационен инспектор и да се подписва в пробационна служба. До присъда се стига след съдебно споразумение и признаване на вина от страна на Бахаров.   Актьорът има и друга пробационна присъда отпреди 4-5 години отново за непристойно поведение и хулиганство.", "date": "2019.03.07", "title": "Осъдиха Явор Бахаров на пробация"}
{"url": "http://epicenter.bg/article/Arabadzhievi-sa-zadarzhani-v-Ispaniya/176961/3/0", "text": "Ветко и Маринела Арабаджиеви са задържани в Испания, съобщи Нова телевизия като се позова на свои източници.   Двамата бяха обявени за издирване чрез Интерпол, след като изчезнаха.   Хотелиерите са издирвани от септември. За тях има и издадена и европейска заповед за арест. Съпрузите са обвинени в участие в престъпна група и укриване на данъци.   Двамата са били задържани в имението на Георги Семерджиев - Жоро Шопа, който също е арестуван, съобщава БЛИЦ, позовавайки се на свои източници в МВР. Срещу фамилия Арабаджиеви са повдигнати задочни обвинения за данъчни престъпления в особено големи размери. Очаква се те да бъдат екстрадирани в България. БЛИЦ научи, че испанската полиция получила сигнал за местонахождението на семейството, което близо половин година успяваше да се укрива в Европа.  По време на задържането им Маринела и Ветко са били толкова шокирани, че не са успели да окажат съпротива. БЛИЦ разкрива още, че Жоро Шопа ще бъде екстрадиран в Швейцария, където го издирват за разпит за финансови злоупотреби. През 2014 година срещу Семерджиев бе извършено покушение, след като килър изстреля 4 куршума по него пред столичния хотел \"Хемус\", но само един попадна в целта.   Засега българските власти не потвърждават официално информацията за задържането на Арабаджиеви. До момента в МВР няма официално потвърждение от испанските служби за ареста, твърди националното радио. Били са изпратени официални запитвания до властите в Мадрид. В началото на септември зам.-главният прокурор Иван Гешев съобщи, че Над 10 милиона лева в брой са намерени при претърсванията на хотели и имоти на Арабаджиеви. обиски на офиси в хотел „Маринела” в София и „Марица” – в Пловдив. Излизат пари от куфари, кутии, сейфове, касетки в банки, стана ясно от думите му след обиски в Маринела в София и Марица в Пловдив.  От няколко месеца в ареста е техният син Вълчо, който е привлечен към наказателна отговорност за данъчни престъпления и пране на пари.  ", "date": "2019.03.07", "title": "Арабаджиеви са задържани в Испания"}
{"url": "http://epicenter.bg/article/Yavor-Baharov-kategorichen--Ne-e-imalo-nasilie-nad-zhena-ili-politsay/176970/3/0", "text": "Актьорът Явор Бахаров проговори след ареста си от нощта след националния празник 3 март. Той обяви, че медиините информации за скандала, след който се стигнало до задържането му са силно преувеличени. Разкри, че препирнята всъщност не била с бивше гадже, каквато бе информацията от тази сутрин, а с настоящата му приятелка Рая Пеева, като я отбелязва в публикацията си във Фейсбук.    Към коментара си той публикува и снимка, на която се целува с приятелката си Рая Пеева.    , съобщи по-рано днес директорът на СДВРИ старши комисар Георги Хаджиев.   Източник: Канал 3", "date": "2019.03.07", "title": "Явор Бахаров категоричен: Не е имало насилие над жена или полицай"}
{"url": "http://epicenter.bg/article/Prokuraturata-potvardi--Arabadzhievi-sa-zadarzhani-v-apartament-na-Zhoro-Shopa/176973/3/0", "text": "Тази сутрин в 8.45 часа е установено, че Ветко и Маринела Арабаджиеви се намират в жилище в Кабрера де Мар в близост до Барселона, Испания, заяви пред медиите говорителят на главния прокурор Румяна Арнаудова. Така прокуратурата потвърди новината за задържането на Арабаджиеви. Жилището е използвано от български гражданин на името на Георги Семерджиев - Жоро Шопа, който също е издирван.   ”В рамките на разследването е получена информация, че се укриват в жилище на българския гражданин Георги Семерджиев, където след заповед е направено претърсване. Чрез бюрото Сирене, МВР и международно издирване, прокуратурата бе уведомена, че са предприети действия”, разкри говорителят на главния прокурор.  ”Тази сутрин два екипа от испанските власти са влезли в имота на българския гражданин с искане за задържане на Георги Семерджиев от страна на швейцарските власти и второто за претърсване. Установени са на място лицата, издирвани с европейска заповед за арест. Към този момент продължават действията по претърсване”, разкри Румяна Арнаудова. \"Испанските власти веднага са предприели действия по осъществяване на исканите от нас действия за задържане на Арабаджиеви. Два екипа на испанските власти са предприели действията за влизане в имота на две основания - едното е искането на швейцарските власти за задържането на Семерджиев, а вторият екип е бил за Арабаджиеви\", съобщи Румяна Арнаудова.  Тя поясни, че все още текат претърсвания в имота на Семерджиев и към момента повече информация не може да съобщи.   Предстои българската прокуратура да представи на испански заповедта за арест, ако се разреши предаването на територията на България ще бъдат задържани за 48 часа и ще поиска най-тежката мярка.  \"Най-краткия срок, в който могат да бъдат върнати в България, предполагам, че ще се случи за не повече от половин месец“, каза още Арнаудова.    Георги Семерджиев - Жоро Шопа ще бъде екстрадиран в Швейцария, където го издирват за няколко престъпления. През 2014 година срещу него бе извършено покушение. Килър изстреля 4 куршума по него пред столичния хотел \"Хемус\", но само един попадна в целта.   Арабаджиеви бяха обявени за издирване с червена бюлетина на Интерпол още в началото на септември миналата година, като задочно са обвинени в данъчни престъпления в особено големи размери и пране на пари. В края на август 2018 г. бе извършена специализирана акция в офисите на хотел \"Маринела\" в София и хотел \"Марица\" в Пловдив, собственост на Ветко Арабаджиев. 10 души, сред които и синът му Вълчо, бяха задържани. От 10-те бяха привлечени 6 лица под наказателна отговорност. Сред тях бе и синът на Арабаджиев, който е с обвинение пране на пари. При претърсване на адреси, хотели и домове бяха намерени над 10 милиона в брой, като по-голямата част от тях в евро.    ", "date": "2019.03.07", "title": "Прокуратурата потвърди: Арабаджиеви са задържани в апартамент на Жоро Шопа в Испания"}
{"url": "http://epicenter.bg/article/Razkriha-podzemna-oranzheriya-za-marihuana-v-Sofiya--do-koyato-se-stiga-po-40-metrov-tunel--Video-/176988/3/0", "text": "Уникална подземна оранжерия за марихуана разкриха полицаи в София.  В имот на 63-годишна столичанка и синовете й имало изкопан 40-метров тунел с широчина 45 на 45 сантиметра. През него се стигало до тайно помещение, в което е оборудвана оранжерия за марихуана.  Намерени са 324 стръка от наркотичното растение, чували с тор, сушилня, везни, модерно осветление и климатична инсталация. За да има ток в тайника са направени връзки с електропреносната система, както и с водопровода, от който са поливани растенията.  Операцията в двора на жената е от сряда. Оказало се, че наркобароните са синовете й, които прокопали тунела и изградили тайното помещение на нарколабораторията. Те са на 35 и на 38 г. Освободени са с мярка парична гаранция до приключване на разследването.   Източник: Канал 3  ", "date": "2019.03.07", "title": "Разкриха подземна оранжерия за марихуана в София, до която се стига по 40-метров тунел (Видео)"}
{"url": "http://epicenter.bg/article/Dzheyhan-Ibryamov--Pozitsiyata-na-BSP-za-dalgovete-na-myuftiystvoto-e-chist-populizam/176980/2/0", "text": "Явно колегите от БСП извън парламента се занимават само със сделки, с много тайни неща. Това каза в предаването \"Плюс-минус\" по Нова телевизия депутатът от ДПС Джейхан Ибрямов по повод твърдението на лидера на БСП Корнелия Нинова, че има сделка ДПС - ГЕРБ. Вчера Нинова заяви, че движението е подкрепило отхвърлянето на ветото на президента Румен Радев върху промените в Изборния кодекс в замяна на опрощаване на задълженията на мюфтийството към държавата.  \"Факт е, че на Консултативния съвет за национална сигурност имаше абсолютен консенсус да се приведе законът по вероизведанията в чистия му вид. БСП и г-жа Нинова са запознати с това нещо. Ако искаме да няма външни влияния върху вероизповеданията, този закон трябва да бъде приведен в чистия му вид\", заяви в ефира на Нова Ибрямов.  \"Това са дългове на вероизповеданията, които са се натрупали във времето заради съдебни претенции за имоти. Решението на КСНС е в правилната посока и ако БСП са имали някакви притеснения, трябваше да ги изразят тогава. Затова позицията им е чист популизъм. Ако говорим за лобиране, тук лобирането е за всички вероизповедания, те да се чувстват сигурни\", посочи депутатът от ДПС.  \"Досега имаше практика голяма част от финансирането на вероизповеднията да идва от дарения от външни организации, а не от държавата. Това не е чисто опрощаване. Държавата ти дава възможност да получаваш субсидиите и на базата на субсидиите тези дългове да бъдат изплатени\", уточни Джейхан Ибрямов.  По повод коментарите, че мюсюлманите в България може да се радикализират, ако не бъде приета промяната в закона за вероизповеданията, Ибрямов посочи, че не би си позволил да използва крайния термин радикализация, но все пак заяви, че: \"Радикализиране може да има, ако държавата не внесе този спокоен момент и мюсюлманското вероизповедание не си получава финансирането от държавата\".  ", "date": "2019.03.07", "title": "Джейхан Ибрямов: Позицията на БСП за дълговете на мюфтийството е чист популизъм"}
{"url": "http://epicenter.bg/article/Ananiev--Predstoi-analizirane-na-vaznagrazhdeniyata-na-raboteshtite-v-darzhavnite-i-obshtinskite-bolnitsi/176983/2/0", "text": "Предстои анализиране на възнагражденията на всички работещи в държавните и общински лечебни заведения. Това каза министърът на здравеопазването Кирил Ананиев по време на заседанието на парламентарната здравна комисия, предаде БТА.   Ананиев увери, че този анализ ще бъде готов най-късно до 20 дни, като целта е да се види разликата във възнагражденията на работещите в тези лечебни заведения, достига ли се и до какво ниво заложеното в колективния трудов договор минимално възнаграждение.   След като се прецизират тези данни, те ще бъдат предоставени и на правителството, каза още Ананиев, но не се ангажира дали ще бъдат отпуснати още средства, освен дадените допълнително миналия месец 30 милиона лева.   Увеличението на възнагражденията, което се предвижда, няма да бъде еднакво за всички, допълни Ананиев и обясни, че са подготвени подход и критерии, според които се цели ниските доходи да достигнат 950 лева, най-вече за медицинските сестри. ", "date": "2019.03.07", "title": "Ананиев: Ще анализират възнагражденията на работещите в държавните и общинските болници"}
{"url": "http://epicenter.bg/article/Petkova--Kompaniy-ot-Sauditska-Arabiya--Italiya--Avstriya--Ungariya-iskat-da-stroyat--quot-Turski-potok-quot-/176986/2/0", "text": "Три консорциума, в които има фирми от Саудитска Арабия, Италия, Австрия, Унгария искат да строят българския участък на газопровода \"Турски поток\". Това заяви в предаването \"Лице в лице\" по БТВ министърът на енергетиката Теменужка Петкова. По повод на информациите, че строител ще бъде руска фирма, тя каза, че още не е ясно дали тези компании ще използват подизпълнители. Комисия ще направи преглед на съответните заявки, категорична е министърът на енергетиката.   \"В единия консорциум участва австрийска компания и италианска компания, във втория участват две унгарски компании и в третия компанията от Саудитска Арабия\", поясни Теменужка Петкова.  \"Не е ясно дали кандидатите за изграждането на проекта ”Турски поток” ще ползват подизпълнители. Това ще можем да го знаем в рамките на следващата работна седмица. Предстои да разберем\" - така министър Теменужка Петкова отговори на въпрос дали ще има руски компании в строителството на тръбата.   Тази инфраструктура е изцяло българска, тя ще се финансира от \"Булгартрансгаз\", посочи още Петкова. Строителството на газопровода ще струва 2,2 млрд. лв. Освен това трябва да се построят и компресорни станции и така общата цена нараства до 2,7 млрд. лв. „За наша радост постъпиха три оферти от три консорциума за изграждането на \"Турски поток\" на българска територия. Те са много добре познати в международното бизнес пространство. Обществената поръчка е проведена максимално публично и прозрачно“, каза в началото на предаването министърът на енергетиката Теменужка Петкова.  Комисия ще прави проверка на офертите, поясни министър Петкова. Ценовите оферти също ще бъдат оповестени публично, увери министър Петкова.   „ 484 км. ще бъде изградена от компресорна станция „Провадия” до българо-сръбската граница. В Сърбия вече са започнали строителните дейности. Когато се реализират подобни проекти се прави пазарен тест дали има полза от подобен проект, има и много ясна финансова обосновка“, заяви Теменужка Петкова. На въпрос дали имаме гаранция, че ЕС ще разреши този проект и няма ли да стане като с „Южен поток“, Петкова заяви: „Всички ние сме извлекли своите поуки от „Южен поток“. Най-голямата гаранция, че един проект ще се случи е да спазваме европейското законодателство. Когато сме спазили всички правила няма основание да не се реализира този проект.“   По думите ѝ с реализацията на „Турски поток“ транзитът, който България извършваше към Турция вече няма да го има. От 1 януари 2020 г. Русия вече директно ще доставя тези количества газ на югоизточната ни съседка.   „ Ние се лишаваме от транзита на 14 милиарда кубика газ. Тук възниква въпросът какво избира България - дали да запази своето стратегическо място на пазара на газ или да се превърнем в един консуматор. Ние трябва да търсим начини за производство на електроенергия, които са беземисионни“, каза още енергийният министър.  \"От 1 януари 2020г. ще се лишим от 110 млн. долара на година ще изгуби България след като спре да транзитира газ от Русия към Турция. Затова за нас е важно дали ще запазим ключовото си място на газовата карта на Европа или ще стане поредният консуматор\", посочи Теменужка Петкова.   Към настоящия момент ЕС иска да се върви към производство на електрическа енергия без вредни емисии. По думите на министъра в момента разполагаме с качествено оборудване за изграждане на АЕЦ \"Белене\", което отговаря на всички европейски изисквания.   Тя коментира, че ще се борим за запазване на въглищните ни централи, тъй като те гарантират енергийна сигурност на страната ни и допълни, че се инвестира в съоръжения за намаляване на вредните емисии.        ", "date": "2019.03.07", "title": "Петкова: Компании от Саудитска Арабия, Италия, Австрия, Унгария искат да строят \"Турски поток\""}
{"url": "http://epicenter.bg/article/Prof--Ivo-Hristov--/176987/2/0", "text": "Това заяви социологът и депутат от \"БСП за България\" проф. Иво Христов в предаването \"Лице в лице\" по БТВ.    През следващите няколко месеца ще бъде изключително интересно какво ще се случва в България.  , заяви Христов.   Миналия месец   Американската гледна точка към тези проекти е кристална – руснаците изнасят суровина, европейците им плащат, а с тези пари руснаците се въоръжават срещу САЩ. Русия казва точно обратното - Европа има нужда от нас.  , коментира Иво Христов.  Отделянето на Турция от западния геополитически блок е нещото, което напоследък се случва всеки ден.   Задвижва се една ос Бълагрия - Македония - Албания, която ще бъде много важна за българската външна политика. Отпадането на Турция от геополитическия пъзел придава прекалено голямо значение за българската територия, което може да ни донесе проблеми, опасява се депутатът от БСП.   Той коментира и излизането на Русия от договора за спиране използването на ракети със среден и малък обсег. Като погледна  Ситуацията е геополитическа, а политическият ни елит е провинциален, кокошкарски. Борисов играе върху много тънък лед, който на моменти вече се пука, каза още Иво Христов.   Борисов се опитва да прави това, което е правил Борис III, но идва време разделно, подчерта той, припомняйки прочутата фраза на монарха \"Винаги с Германия, никога против Русия\". Анализаторът посочи, че премиерът стъпва по тънък лед.     Според проф. Христов се надценяваме, когато говорим за България като мост между Изтока и Запада. \"Ако искат НАТО и Русия да се срещнат, ще се срещнат и под нас, и зад нас. Ако обаче изберат нашата територия, това ще е показателно\", изтъква проф. Иво Христов.   Българската територия е място за сблъсък между стратегическите интереси на САЩ и Русия, посочи проф. Христов, анализирайки визитите на генералния секретар на НАТО Йенс Столтенберг и руския премиер Дмитрий Медведев. Както и перспективте пред енергийните проекти \"Турски поток през България\" и АЕЦ \"Белене\". Той припомни, че държавният секртар на САЩ Майк Помпео е бил категоричен неотдавна - никакви руски проекти в Европа.   Руско-германската връзка е кошмарът на всеки англо-саксонски политик, обърна внимание проф. Иво Христов.  ", "date": "2019.03.07", "title": "Иво Христов: Идва време разделно. Руските ракети като нищо може да бъдат насочени срещу България"}
{"url": "http://epicenter.bg/article/Dimitar-Gardev--Makron-preminava-v-ataka--ima-seriozno-zhelanie-za-reforma-na-ES/176989/2/0", "text": "„Това за първи път се прави - някой лидер да се обръща директно към  избирателите. Естествено, че това е в контекста на бъдещите европейски избори и че има едно желание на френския президент да формира една алтернативна европейска народна партия“. Това каза пред БНР анализаторът Димитър Гърдев в коментар на идеите на френския президент Еманюел Макрон за нов европейски ренесанс.  Според Гърдев много от заявленията на Макрон са популистки, като например за единната социална ставка или минимална работна. „Странно е как ще бъде определена за целия ЕС.  В седемте точки на Макрон обаче има неща, които трябва да видим как България ще бъде проектирана спрямо тях“, посочи анализаторът.   „Едно от предложенията на Макрон е да се свика конференция до края на годината, където да бъде реформиран договора за Европейския съюз. Френският президент преминава в някаква атака, но не може да форсира докрай, защото не са минали европейските избори. Желанието да се реформира ЕС обаче е много сериозно“, посочи Гърдев.  Според анализатора друг момент от авторската статия на Макрон, събудила оживена дискусия, е забраната политически сили да се финансират от други държави. „Искам да припомня един факт – от няколко месеца в Европа емисарства Стив Банън. Тук виждаме безпокойството на френския президент за заплахите от Изток, но и от Запад“, подчерта Гърдев.   „Много важно според мен е и предложението за нов договор за отбрана, който да формулира ангажиментите на държавите вътре в ЕС, но и в НАТО“, посочи той. Анализаторът припомни за съюза, който беше подписан преди месец между Франция и Германия, в който има и военен компонент за взаимна защита, за  размяна дори на дипломатически служители в ООН и в НАТО. Макрон поддържа тази идея, категоричен бе Гърдев.  „Германия и Франция са тръгнали да правят обединение. Те са тръгнали да правят нещо, което представлява европейска федерация. И ако договорът за сигурността в Европа бъде рязко изменен, нищо не им пречи да направят един нов договор. Как изглежда един ЕС без тези двете държави?! Затова България трябва да има позиция по всички точки от изказаните идеи на Еманюел Макрон“, смята Димитър Гърдев.  Реформата на Европейския съюз ще е рамката, в която ще бъде насочен следващият европейски дебат.  Гръдев посочи, че много от точките на Макрон са добри за България: „Например тази за защита на европейския гражданин. Защитата в контекста на европейската  сигурност също е много важна за нас. Ние се намираме в съседства с един доста трудно предвидим партньор в НАТО, какъвто е Турция“. ", "date": "2019.03.07", "title": "Димитър Гърдев: Макрон преминава в атака, има сериозно желание за реформа на ЕС"}
{"url": "http://epicenter.bg/article/Monsenyor-Hristo-Proykov--Poseshtenieto-na-papa-Frantsisk-e-istorichesko-sabitie/176992/2/0", "text": "„Светият отец папа Франциск идва на посещение в България на 5 и 6 май, и наистина е историческо събитие в един човешки живот двама папи да дойдат в България.“  Това заяви монсеньор Христо Пройков - апостолически екзарх и председател на Епископската конференция на Католическата църква в България.  Епископ Пройков отбеляза, че Светият отец идва на посещение в България, за да се срещне с българите, да посети българската държава и да сподели своята обич към нашия народ.  \"За Католическата църква в България е голяма чест да посрещне папа Франциск, но скоро имах разговор с него и той каза, че иска да види, да срещне, да поздрави българите в България, да им даде своя благослов и да отправи послание за мир и благоденствие, но не само към нашия народ, а и към всички народи по света\", каза Христо Пройков. Той изрази надежда, че идването на папа Франциск в България ще се превърне в празник, в събитие, и на този празник ще изпъкне вярата и любовта. Посещението на папата у нас ще е и повод България да се окаже в центъра на световните медии, отбеляза епископ Пройков.  Той съобщи, че мотото на папа Франциск, с което той идва в България, е от енцикликата на Анджело Ронкали, който през миналия век, в продължение на десет години, е апостолически легат в България, а през 1958 г. става папа Йоан XXIII. Затова посещението на папа Франциск е под мотото \"Мир на Земята\", каза епископ Христо Пройков и добави, че папата е поканен от държавните власти на България. Епископската конференция на Католическата църква в България още след избирането на папа Франциск отправи много покани за негово посещение в България, припомни епископ Пройков.  Програмата на папа Франциск в България е доста наситена и богата, и ще е в два пълни дни - на 5 и 6 май, но още е в работен вариант, каза Франческа Скорца - главен координатор на Апостолическото пътуване при посолството на Ватикана в София.  Папа Франциск ще пристигне на 5 май в 10.00 часа на Летище \"София\", където ще има среща с премиера Бойко Борисов. Ще има и официална церемония по посрещането и на площада пред президентството, каза Ива Михайлова - говорител на Епископската конференция на Католическата църква в България. Тя допълни, че папа Франциск ще се срещне на \"четири очи\" с президента Румен Радев, но първата публична проява на Светия отец ще е среща с представителите на властите, на гражданското общество и на дипломатите - на площада пред президентството. След това папата ще има среща с патриарх Неофит в Синодалната палата, след което Светият отец ще разгледа катедралата \"Св. Александър Невски\" и пред иконостаса на Светите Кирил и Методий ще отправи своята лична молитва към Бога - в тишината, каза Михайлова. По думите й важна част от програмата ще е традиционната молитва \"Царица небесна\", която папата ще произнесе на площада \"Св. Александър Невски\".  На същия ден - 5 май, в 17.00 часа, ще има тържествена официална литургия, която ще бъде отслужена от Светия отец на площада \"Княз Александър Батенберг\", каза епископ Пройков. Той добави, че се очакват много вярващи, но не само католици.  На 6 май сутринта папа Франциск ще посети бежански център в София, след което ще отпътува за Раковски, защото това е градът, в който е концентрирана голяма част от католиците в България, информира монсеньор Пройков. Той уточни, че в църквата \"Пресвето сърце Исусово\" в кв. \"Генерал Николаево\", в Раковски, папата ще отслужи Света литургия и ще даде първо причастие на деца на 8-9 години. Ще има и среща на папата с католическата общност в кв. \"Секирово\", в Раковски. В 17.15 часа на 6 май - отново в София, на площад \"Независимост\", папа Франциск ще участва в събитие за мир, на което ще присъстват представители на вероизповеданията у нас. На това събитие от София папа Франциск ще отправи послание за мир, което ще е за целия свят. На 7 май сутринта папата ще отпътува от България за Северна Македония.  Генералният директор на БТА Максим Минчев, който водеше пресконференцията, припомни, че през май 2002 г. е бил ръководител на Международния пресцентър на визитата у нас на папа Йоан Павел Втори. Тогава в България дойдоха 1054 журналисти, които бяха акредитирани за отразяване на посещението. \"Това беше знаменателно посещение, тъй като четири дни Негово светейшество беше в България, а сега, 17 години по-късно, имаме честта отново да посрещнем главата на Римокатолическата църква\", каза Минчев. Той отбеляза, че годишно папа Франциск прави от три до четири пътувания и е избрал за едно от тях България и това е голяма чест за нас. \"Убеден съм, че тази визита на папа Франциск в България ще е не само знакова, но ще има и траен отпечатък върху цялостната ни политика и на мястото ни в съвременния свят\", заяви генералният директор на БТА.   ", "date": "2019.03.07", "title": "Монсеньор Христо Пройков: Посещението на папа Франциск е историческо събитие"}
{"url": "http://epicenter.bg/article/Karayancheva-stana-pocheten-chlen-na-Alumni-mrezhata-ot-uspeli-profesionalisti--zavarshili-TU-/176993/2/0", "text": " Цвета Караянчева беше обявена за почетен член на Алумни мрежата от успели професионалисти, получили висшето си образование в Техническия университет – София. Това стана на празнична среща на дами, завършили университета, по повод Международния ден на жената.  За мен е изключителна привилегия да бъда част от академичния клуб на жените, завършили Техническия университет и почетен член на неговата Алумни – мрежа, отбеляза Цвета Караянчева в приветствието си към присъстващите. В годините на моето следване, а навярно и сега, жените-инженери бяха малцинство, но това не е разколебало дамите да кандидатстват и учат в този уникален университет, подчерта тя. Моят избор бе напълно съзнателен, защото вярвам най-вече, че да си инженер не е въпрос на диплома, а на мислене, заяви Цвета Караянчева.  Председателят на парламента посочи, че обучението в Техническия университет ѝ е дало знания и самочувствие и е изковало характера ѝ, направило я е борбена. Именно тук научаваме как да се борим в един мъжки свят и затова за жените-инженери вече не е проблем да бъдат равни с мъжете, подчерта тя и благодари на мъжете, че те признават качествата на дамите-инженери.  В навечерието на Международния празник на жената председателят на Народното събрание пожела на всички дами да бъдат здрави, целеустремени, обичани и да имат самочувствието, че са завършили едно от най-престижните висши учебни заведения в България.", "date": "2019.03.07", "title": "Караянчева стана почетен член на Алумни мрежата от успели професионалисти, завършили ТУ "}
{"url": "http://epicenter.bg/article/--------------------------/176995/2/0", "text": "    Ето какво написа дипломатът:   Днес връчих копията от акредитивните ми писма като посланик на Република България в Кралство Саудитска Арабия на негово превъзходителство министъра на външните работи Ибрахим Ал Асаф.   По време на срещата обсъдихме двустранните отношения и необходимостта от силно активизиране на икономическите отношения.     Министърът потвърди готовността на кралството чрез Публичния Инвестиционен фонд да увеличи инве      ", "date": "2019.03.07", "title": "Димитър Абаджиев връчи акредитивните си писма като посланик на България в Саудитска Арабия "}
{"url": "http://epicenter.bg/article/Gotvyat-novo-otlagane-na-elektronnite-dokumenti-za-samolichnost-/176996/2/0", "text": "Държавата се готви да отложи отново въвеждането на електронните документи за самоличност, предаде БНР. Пред форума за електронното управление вицепремиерът Томислав Дончев каза, че държавата ще запази съществуващите системи за електронна идентификация.  Въвеждането на електронните документи беше отложено за пореден път с промени в закона миналата година и сега срокът е 1 януари 2020 г.  Вицепремиерът Томислав Дончев изрази увереност, че МВР ще се справи с поставения по-дълъг срок, но направи уговорката, че дори МВР да успее, подмяната на документите няма да стане изведнъж. Поради тази причина е нужно до въвеждането на новите електронни документи да бъдат „мобилизирани всички досега съществуващи системи за електронна идентификация“.  Още миналата година МВР обещаха, че ще направи всичко възможно, за да спази дадената му допълнителна година срок за новите документи.  Няма данни какво е направено досега. Законодателните инициативи за електронните услуги изпреварват значително технологичната готовност на администрациите за прилагането им, отчетоха пък от Сдружението на общините.  Софтуерните лицензи и липсата на желание за електронизация остават проблем. От Агенцията за електронно управление пък смятат, че тази година може да бъде изградена облачната инфраструктура, върху която да бъдат разположени съществуващите в момента и новите информационни системи на централните и общински администрации.  ", "date": "2019.03.07", "title": "Готвят ново отлагане на електронните документи за самоличност "}
{"url": "http://epicenter.bg/article/Neno-Dimov---Deloyt--shte-konsultira-Balgariya-po-kontsesiyata-na-ski-zonata-v-Bansko/176999/2/0", "text": "Международната консултантска компания „Делойт“ ще консултира България по концесията на ски зоната в Банско. Това каза в предаването „Още от деня“ по БНТ министърът на околната среда и водите Нено Димов.  „В рамките на един месец „Делойт“ ще даде становище и ще направи препоръки в съответствие с препоръките на главния прокурор за привеждане на концесията в съответствие с най-новите изисквания за концесиите“, обяви той. Министърът съобщи, че договорът с \"Делойт\", една от четирите най-големи консултантски компании в света, вече е сключен, по препоръка на Съвета по концесиите.  Правителството възложи на министъра да преговаря с концесионера на ски-зоната в Банско \"Юлен\". След като анализът е готов, Димов ще се обърне отново към Координационния съвет по концесиите, за да се намери решение.  Министър Димов призова общините да са по-активни в кандидатстването за средства по европейски програми и даде за пример с 7 български общини, чийто проект за комплексни мерки за подобряване качеството на въздуха, получи одобрение от Програма LIFE, която ще даде 10 млн. евро по проект за замяна на горивните инсталации с по-екологични. Общата стойност на проекта е 17 млн. евро.  „Призовавам общините да са по-активни. Това е пътят, по който могат да се привлекат допълнителни средства“, коментира Нено Димов. Той обяви, че 9 български града вече отговарят на европейските стандарти за замърсяване с фини прахови частици, а 3 повече от година.  „България предлага Европейският съюз да създаде фонд, чрез който да подпомага електрифициране на транспорта в Източна Европа, за да помогне усилията на страните за подобряване качеството на въздух“, заяви министърът.  Нено Димов коментира и двете нови наказателни процедури, открити днес от Европейската комисия: „Министерството на околната среда вече е намерило решение за събиране на данни за състоянието на морските води“.  ", "date": "2019.03.07", "title": "Нено Димов: „Делойт“ ще консултира България по концесията на ски зоната в Банско"}
