{"url": "http://epicenter.bg/article/Reneta-Indzhova--Horata-nyama-da-imat-energiya-za-protest-tazi-zima/164720/2/0", "text": "„На хората няма да им стигне енергията да излязат на протест тази зима, защото това практически е един механизъм за биологическо унищожаване на хората. Не хората от улицата ще съборят тази власт. Тя е миксирана така, че да бъде свалена от външни сили”. Това заяви Ренета Инджова в предаването „120 минути” по БТВ. Така тя коментира очакваното повишение на цените на газа и парното през предстоящия отоплителен сезон. „Може да ни накарат като ползваме топлинна енергия, предварително да я платим или да ни сложат чипове на радиаторите”, каза още Ренета Инджова. По думите й ще е трудно населението на всеки три месеца да понася повишение на цените.    ", "date": "2018.09.30", "title": "Ренета Инджова: Хората няма да имат енергия за протест тази зима"}
{"url": "http://epicenter.bg/article/Zhalt-kod-za-silen-vyatar-i-obilni-valezhi-e-obyaven-za-11-oblasti-v-stranata/164688/2/0", "text": "Жълт код за силен вятър и обилни валежи е обявен за 11 области в страната. Това сочи справка в сайта на Националния институт по метеорология и хидрология (НИМХ), цитирана от \"Фокус\".   Жълт код за обилни валежи е обявен в областите Пазарджик, Пловдив, Стара Загора и Сливен. В южните райони на тези области очакваните количества дъжд са до 25 л/кв.м.   . Очакваните количества дъжд там са между 20 и 35 л/кв. м., а в отделни райони от тези области количествата дъжд ще достигнат и до 50 л/кв. м. Ще има и временни усилвания на вятъра като в Бургас-море поривите ще достигат до 18-20 м/с, а вълнението на морето до 3-4 бала, за което е в сила жълт код за силно вълнение.   . В крайбрежните части на тези области ще духа силен североизточен вятър със скорост 14-19 м/с. Поривите на вятъра в морето ще достигат до 18-20 м/с. В сила е и предупреждение за силно вълнение на морето, което ще достигне 3-4 бала.   Под влияние на преминаващ южно от България средиземноморски циклон, днес ще преобладава облачно време. В югоизточната половина от страната ще има валежи от дъжд, значителни в централните и източните части на Южна България. Атмосферното налягане ще се повиши и ще е малко по-високо от средното за месеца. Ще духа слаб до умерен, в Източна България – временно силен вятър от изток-североизток.   . Такава е прогнозата на Националния институт по метеорология и хидрдология (НИМХ) при БАН, съобщи за „Фокус“ дежурният синоптик Евгения Егова. По Черноморието ще бъде предимно облачно, ветровито и с валежи от дъжд, значителни - по южното крайбрежие. Ще духа умерен, временно силен вятър от изток-североизток. Максималните температури ще са 16°-18°. Вълнението на морето ще бъде 3-4 бала. Температурата на морската вода е 21 -23°. В планините няма да е подходящо за туризъм. Ще бъде облачно, дъждовно и ветровито. Значителни ще са валежите в Родопите, Странджа и Сакар. Ще духа силен и бурен вятър от източната четвърт. Максималната температура на височина 1200 метра ще е около 11°, на 2000 метра – около 5°.  ", "date": "2018.09.30", "title": "Жълт код за силен вятър и обилни валежи е обявен за 11 области в страната"}
{"url": "http://epicenter.bg/article/Boyko-Penkov/164696/2/0", "text": "С новите промени в здравеопазването се цели промяна в начините на финансиране на болниците и промяна в отговорността на пациентите. Това каза заместник-министърът на здравеопазването Бойко Пенков в интервю за предаването „Неделя 150“ по БНР. „Предложени са два модела за реформа в здравеопазването, които на пръв поглед са адски различни. Но ако погледнем в еволюционно отношение, ако се приеме вариант, в който влизат застрахователи и надграждат осигурителния модел като основни играчи с достъп до публични средства, а после постепенно се премине към пълна демонополизация, това означава че по този начин се гарантира много плавен и спокоен преход с възможности за натрупване на капацитет и в самите застрахователи с гарантиране на устойчивост в системата. Така че постепенните промени, гарантирани през правилно законодателство и устойчиви финансово, според мен биха дали по-добър резултат“, каза още Пенков и посочи, че това е едно добро начало, което би довело до пълна демонополизация на здравното осигуряване. „Има един постулат, че реформа с пари се прави. Гладна реформа няма. Трябва да има акумулирани средства, преостойностяване на сегашните нива на заплащане, защото това не е цена, а е стойност, която е възможна, а не реална. От тази гледна точка, постигайки едно справедливо финансиране, ще имаме и промяна във финансирането на болниците, което ще става по по-справедлив начин. Тези, които дават добро качество, които работят, които инвестират в обучение на кадри и в технологии, да получават повече за своя труд. Без това нещо няма как да се случи“, обясни Пенков и посочи, че всичко това иска пари.   „Защото ето сега, например колегите от „Пирогов“ дават здравето си всеки божи ден, а получават същите пари, каквито биха получили например във вече несъществуващата болница в Оряхово, а това не е нормално. Това искаме да стане с новия модел, в който гарантираме финансов ресурс в сектора и промяна в начините на финансиране на болниците и на извънболничния сектор“, обясни зам.-министърът.  Пенков обясни, че с новия модел се променя също и отговорността на пациентите. „Например в някоя болница, близо до София, й се обаждат, че ще дойдат на проверка от НЗОК и половината град си взима торбичката и тича да ляга по леглата, защото е записан, че е хоспитализиран. При положение, че трябва да дам 70 или 100 лв. от джоба си, дали ще се съглася така да ме водят на хартия? Няма как да стане. Трябва да разберем, че това са нашите пари и те трябва да отидат там, където ние като пациенти ще получим най-добрата грижа“, каза още той.  ", "date": "2018.09.30", "title": "Бойко Пенков: Гладна реформа няма. Трябва да има акумулирани средства"}
{"url": "http://epicenter.bg/article/Prof--Anna-Krasteva--Ogromen-e-zalogat-na-referenduma-v-Makedoniya/164697/2/0", "text": "Огромен е залогът на референдума в Македония. Виждаме голяма мобилизация на глобалната общност. Това каза преподавателят по политически науки Анна Кръстева в интервю за предаването „Неделя 150“ по БНР.   Кръстева очерта няколко парадокса в кампанията за референдума: „В Македония съществува голяма поляризация на мненията. Разделението, не просто на обществото, а разделението между хората вътре в семейството е такова, че е по-голямо от това 2001 година преди Охридското споразумение. По-лесно се мисли с парадокси, отколкото с тенденции. Парадоксите са където и да погледнем.  Имаше въздействащо послание на лидера на ВМРО-ДПМНЕ, който каза: „В неделя се събудете и послушайте сърцето си“. Много ясно очерта, че полюсите са между сърцето, нажежените до червено идентичности от една страна, и интересът – икономически и политически, който е основният на другата страна. Но, ако погледнем каква е коалицията на това сърце, тя изглежда почти сюрреалистична, защото единият ярък образ са футболните фенове, а другият високодуховен образ е православната църква. Кампанията, която приключи два дни преди това и не беше много видима, последното й събитие беше в православен храм със слово на духовника, което беше политическо, а не религиозно. Разбира се, вътре е президентът, вътре е ВМРО-ДПМНЕ, но това е единият от парадоксите. Другият голям парадокс е колко огромен е залогът иска ли Македония да се интегрира в ЕС или не, когато икономически тя вече е интегрирана. 80% от външно икономическите отношения на Македония са с ЕС. Тя е направила този избор, който е изключително важен, а става въпрос дали политическият избор да подкрепи икономическия, или да остане вгледан в миналото. Третият парадокс е, че виждаме едно прегрупиране на силите в мига, в който в ООН отново се атакува мултилатерализма, тук виждаме Меркел до Макрон до високопоставен представител на Тръмп да са от едната страна. Това превръщане на Скопие в център на външнополитически приоритети играе и в двете кампании. То е предназначено и подпомага силно кампанията на проевропейския отговор на референдума, но се използва със същата сила от противоположния лагер“.   Според нея България заема утопично оптимистична позиция по отношение на интеграцията на Западните Балкани: „Има известна асиметрия. От една страна тази много мека позиция на България – да не се меси. От друга страна е една доста по-ангажирана позиция на Македония, когато конструира своята държавност, как тя вплита България в своя политически наратив. Позицията, която аз бих формулирала, че България трябва да заеме, е на една информирана европеичност. Ние наистина трябва да бъдем не миналото на Македония, а бъдещето, да знаят, че като вървят към Европа, вървят към нас и пътят, който ние очертаваме. И в същото това време, това да не бъде утопичен оптимизъм, който владееше нашето европредседателство, че Западните Балкани са прекрасна кауза. Реално Западните Балкани не са готови. Нашата много мека позиция е утопично оптимистична.“   Тя обясни, че премиерът на Гърция Алексис Ципрас е на път да загуби политическата си кариера, заради една силна проевропейска позиция по отношение на Македония: „Разместване на политическите играчи в Гърция по отношение на европейската тема. „Нова Демокрация“, която винаги е била прозападна, в момента е категорично против споразумението, както и едно огромно мнозинство от гръцките граждани. Така че една политическа алхимия наблюдаваме навсякъде.“   Проф. Кръстева смята, че Русия няма да повлияе на резултата от днешния референдум. Тя изрази съмнение, че ще излязат да гласуват 900 хиляди души, за да бъде запитването легитимно.   Според нея албанците се чувстват засегнати от факта, че споразумението от Преспа по никакъв начин не се ангажира с тяхната диаспора и те няма масово да подкрепят днешния референдум.    ", "date": "2018.09.30", "title": "Проф. Анна Кръстева: Огромен е залогът на референдума в Македония"}
{"url": "http://epicenter.bg/article/Plamen-Georgiev-/164698/2/0", "text": "  . Това стана ясно от коментара на шефа на Антикорупционната комисия Пламен Георгиев пред БиТиВи. Това е пълен абсурд, изтъкна той. Парите винаги остават следа, това са приходи и разходи, каза Георгиев. Той посочи, че случайно проверките срещу Трайко Трайков съвпаднали с лични празници.   „Ние налагаме мерки когато видим, че има несъответствие”, допълни още Георгиев. По повод обвиненията от Трайков, че КПКОНПИ изпълнява политически поръчки, Георгиев коментира, че това категорично не е вярно. „Това е пълен абсурд, няма как. Парите оставят следа. Как да кажеш, че едно лице има приход, когато го няма”, коментира Георгиев.     При него  а комисията трябвало да провери и съпругата му. Данните за брачния статус на Дянков били в друг щат.   „Проверяваме всичко. Въпросът е, че трябва време”, каза Пламен Георгиев по повод проверките на имуществото на Ветко и Маринела Арабаджиеви и на Миню Стайков. „В момента проверките са на много ранен етап. Това е огромен обем информация и след като се анализира всичко, тогава можем да налагаме някакви мерки”, допълни той.   За   Десислава Иванчева, Георгиев бе  . Десет тома са данните от подслушването. Какво правят тези пари в колата на тази жена?, попита той. За Георгиев било удоволствие да работи по толкова лесен случай, защото не Десислава Иванчева била виновна. „Като прокурор бих бил много щастлив да работя по такъв лесен случай, защото доказателствата много ясно показват, че Иванчева е поискала и е взела дар, който не ѝ се полага”, каза Пламен Георгиев. Той уточни, че не може да коментира в детайли, защото тече дело в момента, но доказателствата и специалните разузнавателни средства с в огромен обем   . Но  . Работело се по тях. Няма  , каза още Пламен Георгиев. Това лице е  , поясни той.   „Имахме сигнал срещу Пеевски и извършихме една обстойна проверка, но излезе, че не сме го проверявали”, каза Георгиев. По думите му обемът работа, който КПКОНПИ са свършили, е огромен и никъде не са открити доказателства за незаконна дейност.    и всичко започва от предучилищната възраст. Аз спазвам законите в тази държава, делата могат да показват, коментита Георгиев, честни ли са неговите сини очи.  ", "date": "2018.09.30", "title": "Пламен Георгиев: Дянков ми се обади в 12.30 през нощта. Не изпълняваме политически поръчки!"}
{"url": "http://epicenter.bg/article/Kiril-Dobrev-/164700/2/0", "text": "\"Проведохме над 150 срещи в страната с над 5000 души за \"Визия за България\" . Така даваме възможност на всеки наш член, на всеки български гражданин, да участва като съавтор при създаването на нашето предложение за бъдещето на България. Целта ни е чрез възможно най-много мнения, предложения и критики да се подготви един стойностен и адекватен документ, който да бъде основа на една бъдеща платформа за управление\". Това заяви на заседание на НС на БСП зам.-председателят на партията Кирил Добрев. По думите му целта на проекта е да препозиционира БСП от опозиция към алтернатива на сегашното управление. Той обясни, че през август и септември са проведени срещи с 36 организации, сред които: Съюз \"Произведено в България\", Национален съюз на Трудово-производителните кооперации, ЦКС, Отечествен съюз, Съюз на военноинвалидите, Общобългарски комитет \"Васил Левски\", Конфедерация на обществени организации от сигурността и отбраната, Български съюз на частните предприемачи \"Възраждане\", Българска земеделска партия. Кирил Добрев допълни, че освен срещите с организации, ПГ на \"БСП за България\" е взела решение част от народните представители да излязат от НС и на ротационен принцип да обикалят страната за срещи с хората и обсъждане на проекта на левицата. Той отбеляза, че в област Благоевград в рамките на 2 дни са проведени 14 срещи, в които са се включили над 850 участника и 51 народни представители. \"Освен това бяха проведени срещи с представители на малкия и средния бизнес в Банско, с юридическата гилдия в Благоевград и с читалищни дейци в Гърмен\", каза още той.   Зам.-председателят на левицата обясни, че в област Велико Търново в рамките на два дни 48 народни представители и един представител в ЕП са провели 12 срещи, с над 1000 участника. Той подчерта, че на срещите са присъствали и представители на местната власт и на други политически партии. В област Варна са проведени 21 срещи в рамките на два дни - от тях 6 с браншови организации в града - Морската камара и морския клъстър, Съюза на пенсионерите, Съюз на синдикалистите ветерани, СОСЗР, две срещи с представители на академичните среди и пациентските организации. По думите му в тях са се включили  45 народни представители и над 900 участника. В област Габрово, по думите му, са проведени 5 срещи в един ден, по време на които 23 народни представители се срещнали с близо 500 човека.  Добрев информира и че в Добрич 26 народни представители са се срещнали с над 1000 души в 12 срещи, от които 7 в общински центрове и 4 в най-големите села в областта. Добрев заяви, че в  област Търговище са проведени  15 срещи със 16 народни представители. На тях са присъствали над 540 човека, както и представители на малкия и среден бизнес - земеделски и кооперативни движения. Кирил Добрев подчерта, че освен тези срещи са били проведени и такива на международно равнище - среща с посланиците на страните членки на ЕС, двустранни срещи с посланиците на Полша и Холандия.        ", "date": "2018.09.30", "title": "Кирил Добрев: Проведохме над 150 срещи в страната с над 5000 души до момента"}
{"url": "http://epicenter.bg/article/Delyan-Dobrev/164701/2/0", "text": "Председателят на Комисията по енергетика в Народното събрание и депутат от ГЕРБ Делян Добрев отхвърли твърденията на БСП, че от петък сме свидетели на коренно нова политическа ситуация в парламента, след като ДПС осигури кворум за провеждането на заседанието в замяна на отпадането на предложенията за промени в Закона за устройство на територията. В интервю за предаването „Неделя 150“ по БНР той заяви: „Това дори логически не е вярно, защото няма как да гласуваш отпадане на точката, ако преди това не си се регистрирал, т.е. тези две действия са точно в обратната последователност. Първо е регистрацията, а след това е гласуването на дневния ред, т.е. дебатът по отношение на това коя точка да влезе и коя да отпадне се състоя след регистрацията. Ако погледнете броят на регистриралите се сутринта народни представители, ГЕРБ и Обединените патриоти с колегите от „Воля“ имахме достатъчно гласове и не ни беше необходима регистрацията на ДПС, за да започне работният ден. Просто ДПС видяха, че ще има работен ден и решиха да се регистрират за разлика от БСП. Тези опити да се каже, че работата на парламента зависи от регистрацията на ДПС просто са несериозни“.   Добрев каза още, че ГЕРБ не се притесняват от предстоящия вот на недоверие в сферата на здравеопазването: „Аз мисля, че за първи път има идеи, които се обсъждат за здравна реформа. Тези идеи са до голяма степен разработени, съгласувани и вероятно това дава основание на опозицията за този вот на недоверие, но по-добре да има реформи и вот на недоверие, отколкото да няма реформи.“   Председателят на енергийната комисия в НС коментира и законодателните промени, според които Комисията за енергийно и водно регулиране (КЕВР) ще бъде последната, която ще се произнася по сделките в енергетиката: „КЕВР и първа да се произнася, ако не е съгласна със сделката, тази сделка няма как да стане, т.е. дали ще бъде първа или последна няма особена разлика. Промяната в текста се налагаше, тъй като гласуваният през лятото член, който дава такива правомощия на регулатора, не определяше кога трябва да се произнесе, а ние вече имаме произнасяне от другите регулаторни органи. Единствено уточнихме в текста моментът, в който КЕВР трябва да се произнесе.“ Добрев обясни, че се очаква „Обединени патриоти“ или БСП да разработят и внесат критериите, по които КЕВР трябва да се води, за да одобри или не одобри дадена сделка: „Ние не работим в тази посока, защото това не беше наша инициатива още в самото начало, но в противен случай този текст без критерии дава възможност на регулатора сам да ги определи, което не съм сигурен дали е най-добрият вариант“. България води преговори с „Газпром“ за цените на газа, който се доставя за страната ни, обяви Делян Добрев: „Тази седмица шефа на „Булгаргаз“ бе на такива преговори в Русия, т.е. преговорите са започнали на техническо равнище. Нямам информация за резултати, но не мисля, че ще има някакви конкретни резултати на техническите разговори, защото при тях трябва да се включи министърът на енергетиката и той да води разговора за промяна в договора“. Бившият енергиен министър изрази мнение, че от евентуално обединение на АЕЦ „Козлодуй“ и „Мини Марица-изток“ ще има съществени ползи и значителни намаления на разходите: „Хипотетично от едно такова обединение може да има съществени ползи, защото ще се намалят разходите, бордовете, но погледнато от експертна гледна точка едно такова обединение може да даде възможност на АЕЦ „Козлодуй“ и „Мини Марица-изток“ да предлагат много по-гъвкави продукти. Ако тези две централи търгуват своята електроенергия заедно, те ще могат да постигнат много по-добри резултати, а и могат да се постигнат значителни намаления на разходите“.    ", "date": "2018.09.30", "title": "Делян Добрев: Работата на парламента зависела от ДПС? Това е несериозно!"}
{"url": "http://epicenter.bg/article/Prof--Georgi-Mihaylov--BSP-ima-gotova-kontseptsiya-za-reforma-v-zdraveopazvaneto/164702/2/0", "text": "Левицата има готова концепция за реформа в здравеопазването. Това обяви проф. Георги Михайлов, депутат от „БСП за България“, в интервю за предаването „Неделя 150“ по БНР.   „Тази концепция е заложена в нашата визия, която представя много страни от икономическата и социалната дейност на държавата. Тази концепция е разработена в детайли и когато я синхронизираме с гражданите, а такива разговори водим в цялата страна в момента, ние ще я представим в детайли“, добави той. Георги Михайлов коментира и представените от министър Кирил Ананиев два модела за здравно осигуряване. Според него с тях не само не се предлага решение на проблемите, но и първият модел е напълно нереалистичен.   „Гражданите да започнат да доплащат, при единият от моделите, първо част от т.нар. част от подкритичната линия на финансирането на системата и тези 12 лв. месечно. Нека видим колко български граждани живеят на прага на бедността, под прага на бедността и малко над прага на бедността - това е значителната част от населението. На практика ние нямаме средна класа. Първият модел е напълно нереалистичен“, каза той и добави: „На кой застраховател ще предложите 8%, от които само 4% са от обществения ресурс за здравеопазване, т.е. 4,7 млрд. лв. те ще прехвърлят на застрахователните дружества възможността да застраховат българските граждани. Това означава, че всяко застрахователно дружество ще бъде изправено пред катастрофални финансови проблеми още първата година…“   „От срещата в сряда останахме с впечатление, че става дума за едно предложение за допълнително финансиране на системата и вкарването в нея на нови играчи, каквито са застрахователите, без те да бъдат сезирани… Гръбнакът не се пипа, остават същите търговски дружества, остават същите клинични пътеки – този модел на финансиране и на управление на здравеопазването действително измести пациента далеч от центъра на системата, въведе интереси, които са чисто търговски, корпоративни и няма как да се съгласим с тези благи думи, че започва един дълъг разговор, когато системата буксува, когато системата се задъхва, когато болниците във Враца и в Ловеч губят свои стратегически отделения, когато те са били структурирани по начин, който е порочен, когато редица общински болници, които обслужват над 2,5 млн. души остават в едно много критично положение, когато областните болници подсказаха в редица срещи с ръководството на министерството, че се намират също в много сериозно състояние.“ Според депутата разговорът за оздравяването на системата е твърде закъснял: „Новият бюджет е вече формиран, ние влизаме в нова финансова година само след 3 месеца и ние говорим за нещо, което евентуално може да се случи през 2020 г.“.   Михайлов коментира, че след петъчното заседание на Народното събрание е станало ясно, че ДПС може да диктува кворума на заседанията в замяна на отпадане на предложения за законодателни промени: „Оказа се, че една политическа сила в момента с нейното участие в залата може да диктува кворума на базата на постигнати споразумения за отпадане на определени законопроекти в дневния ред на парламента. Това създава коренно нова ситуация. Трябва да се види много ясно кой има решаваща роля в парламента, кои са скритите сили, които дават възможност за формирането на едни или други мнозинства и от там нататък нека българските граждани да си правят заключенията как работи този парламент, какви са реалните договорености в него.\"    ", "date": "2018.09.30", "title": "Проф. Георги Михайлов: БСП има готова концепция за реформа в здравеопазването"}
{"url": "http://epicenter.bg/article/Rumen-Petkov--ABV--Gotvim-nasha-viziya-za-perspektivite-pred-zdraveopazvaneto/164704/2/0", "text": "АБВ подготвя дебат относно необходимостта от промени в здравеопазването. Това заяви в ефира на „Канал 3“ председателят на ПП „Алтернатива за българско възраждане“ (АБВ) Румен Петков.   Той подчерта, че настоящата система и предложенията на управляващите за промени не поставят в центъра здравето на пациентите, а ги разглеждат като инструмент за придобиване на финансиране. „На нашия Национален съвет на партията обсъдихме много сериозно предложенията за здравни реформи. Ние готвим наша визия за перспективите пред здравеопазването. Дадохме оценка, че това което се предлага не е обърнато към пациента, а е обърнато към финансите. Ние не одобряваме такъв подход и ще организираме срещи с Българския лекарски съюз и пациентските организации, защото решението трябва да бъде такова, че да очертава визия за поне 15 – 20 години напред, а всичко което се правеше до сега беше на парче“, каза той. По думите му намеренията на БСП да иска пореден вот на недоверие на тема „Здравеопазване“ са неадекватни, на фона на още нестартиралата дискусия за реформи в сектора.    ", "date": "2018.09.30", "title": "Румен Петков: АБВ готви своя визия за здравеопазването"}
{"url": "http://epicenter.bg/article/Voynata-po-patishtata--453-sa-zaginalite-ot-1-yanuari-do-29-septemvri/164703/3/0", "text": "От началото на годината при инциденти на пътя са загинали 453 души, а са 6397 ранени. От 1 януари до 29 септември 2018 г. спрямо същия период на 2017г. загиналите са с 25 по-малко (данните са на база съобщения, постъпили до 24 часа от ОДМВР).   През последното денонощие загиналите са трима, а ранените - 17 в общо 19 регистрирани тежки катастрофи в страната, съобщиха от пресцентъра на МВР. В столицата са регистрирани 2 тежки и 50 леки пътни произшествия, при които са ранени двама души.      ", "date": "2018.09.30", "title": "Войната по пътищата: 453 са загиналите от 1 януари до 29 септември"}
{"url": "http://epicenter.bg/article/Korneliya-Ninova-/164705/2/0", "text": "Лидерът на БСП Корнелия Нинова благодари на всички български граждани, които са участвали в обсъждането на предложената от партията \"Визия за България\". Левицата организира истински поход в страната, целта на който е да запознае гражданите с предложената платформа за нов подход в управлението на страната.   \"Благодаря на всички, които са съпричастни с проекта ни “Визия за България”. Досега проведохме над 150 срещи, посветени на Визията, с над 5000 човека\", написа Нинова във Фейсбук. И обясни, че така социалистите дават възможност всеки български гражданин да участва като съавтор при писането на този документ и заедно да се изготви алтернативата пред България.   Нинова написа още: \"До този момент осъществихме срещи с 36 организации, сред които Съюз \"Произведено в България\", Национален съюз на Трудово-производителните кооперации, ЦКС, Отечествен съюз, Съюз на военноинвалидите, Общобългарски комитет \"Васил Левски\", Конфедерция на обществени организации от сигурността и отбраната, Български съюз на частните предприемачи \"Възраждане\", Българска земеделска партия. В област Благоевград, в рамките на само 2 дни, са проведени 14 срещи, в които са се включили над 850 участника и 51 народни представители. В рамките на това посещение бяха проведени срещи с представители на малкия и средния бизнес в Банско, с юридическата гилдия в Благоевград и с читалищни дейци в Гърмен. В област Велико Търново в рамките на два дни 48 народни представители и един наш представител в ЕП са провели 12 срещи, с над 1000 участника. В тях се включиха и представители на местната власт и на други политически партии. В област Варна са проведени 21 срещи в два дни - от тях 6 браншови - Морската камара и морския клъстър, Съюза на пенсионерите, съюз на синдикалистите ветерани, СОСЗР, две срещи с представители на академичните среди и пациентските организации. В тях са се включили 45 народни представители и над 900 участника. В област Габрово са проведени 5 срещи в един ден, по време на които 23 народни представители се срещнаха с близо 500 човека. В Добрич 26 народни представители са се срещнали с над 1000 души в 12 срещи, от които 7 в общински центрове и 4 в най-големите села в областта. В област Търговище са проведени 15 срещи със 16 народни представители. На тях са присъствали над 540 човека, както и представители на малкия и среден бизнес - земеделски и кооперативни движения. През изминалата седмица представихме Визията на международно равнище - среща с посланиците на страните членки на ЕС, двустранни срещи с посланиците на Полша и Холандия. Продължаваме разговора за България и в другите области в страната, както и тематичните срещи с представители на различните професионални съсловия.\"  ", "date": "2018.09.30", "title": "Корнелия Нинова отчете във фейсбук срещите на БСП за \"Визия за България\": 5000 граждани ни чуха!"}
{"url": "http://epicenter.bg/article/-Nova-Makedoniya--Tayna-diplomatsiya-za-Balkanite-kipi-v-Nyu-York/164694/11/0", "text": "Балканите са в калкулациите на тайната дипломация в Ню Йорк, пише македонският вестник “Нова Македония“, цитиран от \"Фокус\". Информацията, че представители на петте постоянни членки на Съвета за сигурност на ООН са преговаряли неофициално в един нюйоркски хотел за решаване на няколко актуални световни политически точки, сред които и Балканите, предизвикаха вниманието на анализаторите в региона. Британската телевизия Sky News в интервю с британския външен министър Джеръми Хънт предава изявление, в което се отбелязва, че на среща с ръководителя на руската дипломация Сергей Лавров той е разговарял за инцидента в Солсбъри. Хънт казал, че Москва има голямо влияние в света и подчертал, че те (руснаците) трябва да разберат, че с такова поведение няма да има място за държавата им в международната област. Веднага след това руската информационна агенция \"Спутник\" в свой собствен текст на тази тема опровергава изявлението на Хънт и същевременно подчертава, че ставало дума за среща между двамата министри в САЩ и че тя не е била на официално и държавнически ниво, а ставало дума за частен разговор. Белградското списание \"Сърбия данас\" в своя анализ на събитието информира, че неофициалната среща е протекла на ниво министри на външните работи, а на една маса са седнали генералният секретар на ООН Антонио Гутериш, министрите на външните работи на САЩ Майк Помпео, на Русия Сергей Лавров, на Великобритания, Джеръми Хънт, френския министър Жан-Ив Льо Дриан и Ван И, първият дипломат в Китай. Списанието отбелязва, че сред дискутираните теми били ситуацията в Сирия, свързана с инцидента с руския самолет, политическите сътресения, свързани с иранската ядрена програма и ситуацията на Балканите. В своя рубрика на тази тема журналиста Мирче Адамчевски пише, че за тази среща имало малко информация, и ако не било интервюто на Джеръми Хънт нямало да знаем, че той е имал среща със Сергей Лавров с \"открит обмен на мнения\". \"Случайно или не известно време преди тези новини и опровержението от руска страна бе съобщено в социалната мрежа „Туитър“, че на срещата с Гутериш са били обсъдени въпросите за неразпространението и контрола върху въоръженията, ситуацията в Сирия, в Йемен, Либия и на Балканите. Въпреки че за Сирия, Йемен и Либия наистина има нужда да се говори с оглед на въоръжените действия в тези държави, изненадващо е поставянето на дневен ред на Балканите\", пише Адамчевски. Той пита какво се случва на Балканите, че първите дипломати на великите сили са седнали да го обсъждат. Адамчевски в статията си заявява, че не е известно кой е поставил Балканите в дневния ред на тази среща. Журналистът в своя преглед изброява няколко възможни теми за балканската дискусия, които, според него, се вземат предвид - ситуацията в Македония, изборите в Босна и Херцеговина, насрочени на 7 октомври, а също така отношенията между Сърбия и Косово. Адамчевски прогнозира, че вероятно нещата са отишли до точката, от която няма връщане и изисква вземане на решения, трудни, но които ще донесат мир, или точка, което може да означава съществуване на замразен конфликт още дълги години. „Каквото и да беше казано в Ню Йорк, това показва, че нещата на Балканите са все още интересни и несигурни. Разговорите на външните министри на суперсилите на една маса не са напразни. Но за кого все още трябва да разберем - пише той.    ", "date": "2018.09.30", "title": "“Нова Македония“: Тайна дипломация за Балканите кипи в Ню Йорк"}
{"url": "http://epicenter.bg/article/Gen--Zapryanov--Otvaryat-ofertata-za-noviya-iztrebitel-utre/164709/11/0", "text": "Отварят офертата за новия изтребител утре. Това заявява зам.-министърът на отбраната ген. Атанас Запрянов в интервю пред БТВ.   Единствената опасност би била, това, което ни се предлага, да не можем да си го позволим, обявява той пред медията, по повод отварянето на офертите за нов изтребител. Ген. Запрянов делегацията на МО, която посети за консултации по предоставянето на предстоящите оферти САЩ и Швеция. В проекта за инвестиционен разход, одобрен от Народното събрание, се предвижда за проекта за модернизация на ВВС с нов тип боен самолет, да бъдат отделени 1,8 млрд. лева с ДДС за 8–9 самолета. Като примерна схема е предложено машините да се изплащат разсрочено в следващите 9 години. Първите изтребители с наземното оборудване, въоръжение и обучение, трябва да са доставени до 3 години от подписване на договора. На исканията за информация са предоставени 15 отговора за нови и употребявани самолети от 7 държави. Предстои в понеделник да разберем колко от тях ще отговорят с оферти и ще изпратят документи до 12 часа на обед.       - Ако съдим по досегашните контакти с поканените държави и предвид моите посещения в САЩ и Швеция, може да кажем, че всички държави много сериозно са се отнесли към нашите искания за предложения и работят. Твърдо може да кажем в понеделник в 12 часа, когато изтича срокът за предоставяне на офертите, ще имаме оферти от много от тези държави, почти от всички. Очаквам от всички, най-добре. Имам твърдо уверение от държавния секретар по отбраната на Швеция,  че те са завършили подготовката на техните документи в хода на моето посещение. Консултацията, която извършихме, показа, че те се интересуват повече от правните и процедурните аспекти, отколкото от военно-техническите, така че имаме уверение от Швеция, че тяхна делегация ще връчи предложение по нашето искане. Искам да благодаря на екипа на МО и ВВС. Оценката за качеството на нашето искане за предложение е много висока според тях. Това е толкова добре и качествено разработен документ, че за тях много малко въпроси са останали да бъдат питани допълнително. Това е обнадеждаващо, че държавите ще подадат качествени оферти.   - Това пътуване и пътуването до Америка целеше консултации – подпомагане  на нашите партньори да подготвят качествени оферти, да разберат нашите изисквания. Качествените изисквания са улеснили и американската, и шведската страна, и надявам се останалите държави. Подобряване на офертите може да има чак, когато завърши оценката на междуведомствената комисия. Тогава може да има доуточняване на други въпроси и част от тях може да си подобрят офертите. Сега на този етап говорим за документи, които те ще връчат. Ние не знаем тяхното съдържание. Тепърва ще оценяваме техните предложения, но не можем да говорим за подобряване.   - Искам да отбележа и да се разбере съществената особеност, която и шведската, и американската страна, подчертаха. Ние имаме отношения между правителствата, компаниите не са част от преговорния процес. Ние преговаряме правителство – правителство. Договорите са правителство – правителство. Ние не се намираме в процедура на поканени компании по закона за обществените поръчки, за да могат те да искат прилагане на всички порцедури на търговски преговори, така че компаниите ще участват, но по покана на правителството и чрез правителствата ще ни предоставят или нова техника или ще участват в ъпгрейда на предложенията. Не може да има негативна реакция – напротив, има позитивни сигнали за това,  че сме били отворени в периода на офертите, че сме били готови да консултираме по въпрос или чрез посещение.     - Много сериозно се надявам, че този път ще имаме резултат. Ето Швеция заяви, че тя ще ни предостави оферта. Това е показател, че имайки много оферти, ние ще можем да направим информиран анализ и да се спрем на решение, което може да даде способности на ВВС и да можем да си позволим и ресурси и да ги осигурим. Според мен моментът е исторически, защото ние не можем да си позволим да отлагаме повече модернизацията на ВВС, нито на СВ, нито на ВМС и аз се надявам искрено ние в МО да имаме качествени оферти. Единствената опасност би била това, което ни се предлага, ние да не можем да си го позволим, но аз очаквам, че всички са се съобразили с изискванията и че ще имаме оферти, които да ни позволят да започнем преговори.   - Поради тази причина, след като се направи пълен анализ на всички оценки, ще можем да водим допълнителни разговори по офертите с отделните държавите, за да получим от тях окончателно предложение – как те мислят да участват с тези оферти, ще подобряват ли предложенията. Но аз не очаквам всички оферти да не съответстват на основните изисквания. Аз очаквам повечето оферти да отговорят на основните изисквания, даже бих се радвал да сме затруднени, всички оферти да съответстват на основните изисквания и да избираме между равностойни оферти коя е най-добрата.   - Аз говоря за основоното изискване да ги доставят до 2024 г., както схемата на плащане, така и времето, би могла да се договаря. Тя не влияе на окончателната способност. Би било неприемливо за нас, ако някой не може да достави 8 самолета до 2024. Тогава това би било пречка.   - Единственото неизвестно, понеже споменахте отсрочка, ако някоя от държавите се възползва от обявената в искането за предложение  възможност за удължаване на срока, ако не се е справила с подготовката на документацията – тогава ние трябва да се произнесем и да обявим окончателен срок и след този окончателен срок, трябва отново да отворим офертите. Ние ще трябва да спрем отварянето на офертите – аз  не искам да изпадаме в тази хипотеза. Надявам се утре в 12 часа всички поканени държави или да предоставят оферта, или тези, които са сметнали, че не покриват условията, да не предоставят. Но ние имаме процедура заложена  в искането за предложение.   - Аз имам твърдо уверение, че тези, които сме посетили, както и други, че ще предоставят оферти, все пак имаме 6 държави. САЩ – нови или стари F–16 и F–18, от Швеция – стари или нови „Грипен”. Мога да кажа, че Швеция с голяма вероятност ще участва само с предложение за нов самолет. Имаме Италия „Eurofighter”, Франция –„Rafale” и втора ръка F–16, попитали сме Португаля и Израел. Три месеца през лятото администрацията на тези министерства е работила за нас. Работата е много обемна и редица специалисти работят продължително във времето на отпуските. Затова искаме да отдадем уважение на всички, които ни предоставят оферта и ние искаме прозрачно, компетентно да анализираме тези оферти и да вземем информирано решение.      - Трябва да има логика, и ако ги разглеждаме в контекста на изискванията, и те отговарят, няма как да класираме. Трябва да има оценка кои оферти покриват основните изисквания и кои не покриват. Кои оферти биха се подобрили и чак накрая комисиите да вземат решение коя оферта от няколкото, покриващи изискванията, е най-добра.    ", "date": "2018.09.30", "title": "Ген. Атанас Запрянов: Отварят офертата за новия изтребител утре"}
{"url": "http://epicenter.bg/article/Dvayset-i-chetirima-dushi-postradaha-pri-sblasatsi-v-tsentara-na-Barselona/164691/7/0", "text": "Двайсет и четирима души пострадаха и шестима  бяха арестувани при сблъсъци в центъра на Барселона, съобщи БНР. 3000 души, предимно полицаи, пристигнаха от цяла Испания, за да изразят подкрепата си за местната полиция в действията й срещу каталунските сепаратисти. 6000 привърженици на независимостта на региона се включиха в контрадемонстрация и на няколко пъти се стигна до сблъсъци с полицията. Повод за поредните вълнения е  годишнината от обявения от Мадрид за незаконен референдум за отделяне на Каталуния. Той се проведе на 1 октомври миналата година и твърдата намеса на полицията доведе до противоречиви реакции в Испания и в чужбина. Последва обявяване на независимост, а после месеци наред Каталуния се управляваше от Мадрид. Изборите, обаче, пак бяха спечелени от сепаратистките партии. Впоследствие в Мадрид се смени правителството и премиерът Педро Санчес декларира готовност за диалог с каталунските власти, които обаче продължават да искат самоопределение на областта. Около годишнината от референдума напрежението отново се повиши.    ", "date": "2018.09.30", "title": "Двайсет и четирима души пострадаха при сблъсъци в центъра на Барселона"}
{"url": "http://epicenter.bg/article/Rezultatat-ot-referenduma-v-Skopie-veshtae-predsrochni-izbori-v-Gartsiya-/164692/7/0", "text": "Резултатът от референдума в Скопие се очаква да доведе до извънредни парламентарни избори в Гърция. Опозицията отказва да подкрепи споразумението Заев-Ципрас при гласуване в парламента, съобщава Катя Пеева - кор. на БНР в Гърция. Премиерът Ципрас изрази увереност, че ще получи подкрепа в гръцкия парламент за европейското бъдеще на Скопие. Всички опозиционни партии вече съобщиха, че няма да гласуват  за ратифициране на споразумението Заев -Ципрас. От основната опозиционна сила, консерваторите от \"Нова Демокрация\", са категорични, че няма да ратифицират договора дори и в следващия парламент. Левите партии също застанаха на позиция \"нито един глас в подкрепа на Ципрас\". Споразумението за Северна Македония доведе до сътресения в управляващата коалиция. Лидерът на националистите, министърът на отбраната Панос Каменос заяви, че ще се оттегли от правителството, защото партията е против договора със Скопие. В интервю той каза, че \"македонците са българи, славяни\". Кореспондентите на гръцките медии от Скопие съобщават, че днес приключва 27 годишния спор за името на Македония. В първите си репортажи телевизионните медии излъчиха анкети, които показват, че настроението на избирателите в съседната държава е в полза на договора за Северна Македония. Днес  преди приключването на изборния ден в Македония се подготвят масови демонстрации в Гърция с познатия призив \"Македония е Гърция\".", "date": "2018.09.30", "title": "Резултатът от референдума в Скопие вещае предсрочни избори в Гърция."}
{"url": "http://epicenter.bg/article/Broyat-na-zaginalite-v-Indoneziya-dostigna-832-dushi/164695/7/0", "text": "Най-малко 832 са жертвите на мощното земетресение и последвалото го цунами на индонезийския остров Сулавеси в петък вечерта, съобщава Би Би Си. Към момента почти всички загинали са от Палу, най-тежко пострадалия от стихията град с население от 350 000 души. 11 от жертвите са от съседния град Донггала, съобщиха местните власти. Два дни след мощното земетресение спасителите продължават да издирват оцелели под срутените сгради и тоновете кал, донесени от водата. Работата се затруднява заради разрушената инфраструктура, липсата на електричество и комуникации на острова.    ", "date": "2018.09.30", "title": "Броят на загиналите в Индонезия достигна 832 души"}
{"url": "http://epicenter.bg/article/Zoran-Zaev-glasuva-sas-sina-si-Dushko-v-Strumitsa/164699/7/0", "text": "Македонският премиер Зоран Заев бе сред първите тази сутрин, който гласува в родния си град Струмица, на референдума, който трябва да открие пътя за евроатлантическата интеграция на страната. С него в секцията бе и синът му Душко, като баща и син заедно пуснаха бюлетината в урната, съобщи \"Канал 3\". Зоран и съпругата му Зорица Заева имат две деца - Душко и Александра.   Допитването в Македония има консултативен характер. Договорът от Преспа не предвижда задължително провеждане на референдум.  След като пусна бюлетината Заев отново изрази оптимизъм. Той ръководеше кампанията за европейска Македония и за започването на преговори за членство в ЕС и НАТО. Имащите право на глас са 1 806 336 души. 1 725 913 от тях живеят в страната, а 76 060 в чужбина. Те ще пускат бюлетините си в 3 478 избирателни секции в 80 общини. Държавната избирателна комисия е длъжна 24 часа след официалното приключване на вота да обяви официалните резултати. Те трябва да бъдат публикувани в Държавен вестник най-късно 15 дни от деня на гласуването. За нарушителите при вота - гласуване за повече от един избирател или гласуване за друго лице, глобата между 750 и 2250 евро. Рекорден брой местни и чуждестранни наблюдател присъстват в избирателните секции днес. Официалната цифра на акредитираните местни наблюдатели е 11 907, на чуждестранните наблюдатели е 493, а международните организации изпращат 194 преводачи.   Освен от вътрешни, референдумът ще бъде следен и от чуждестранни журналисти. Референдумът в неделя ще наблюдават 197 члена на мисията на ОССЕ / СДИЧП, а с тях ще присъстват и 129 преводачи. Официално акредитираните чуждестранни журналисти са около 200.  До 9:00 часа местно време (10:00 часа българско време), според данните на 71 на сто от избирателните секции, процентът на гласували е 2.45 процента, заяви по време на първата пресконференция за деня Люпка Гугучевска, говорител на Държавната избирателна комисия. В ДИК досега са подадени три жалби за нарушение на личното избирателно право и трите са били определени за неоснователни.    ", "date": "2018.09.30", "title": "Зоран Заев гласува със сина си Душко в Струмица"}
{"url": "http://epicenter.bg/article/Tereza-Mey-iska-podkrepa-ot-konservativnata-partiya-za-Brekzit/164707/7/0", "text": "Британският премиер Тереза Мей призова своята Консервативна партия да се обедини зад нея, за да стане възможно правителството да сключи добро споразумение за напускане на ЕС, съобщи БНР. В изявление за Би Би Си на първия ден от годишната конференция на партията в Бирмингам, тя настоя, че \"планът от Чекърс\" е единственият правилен път да се върви напред. Бившият британския министър за Брекзит Дейвид Дейвис прогнозира, че вероятността правителството да постигне споразумение по въпроса за излизането от ЕС е 80-90 процента.  Управляващата във Великобритания консервативна партия се събира днес на конгрес в Бирмингам на фона на безизходицата в преговорите с ЕС и вътрешнопартийните спорове за Брекзит. Миналата седмица се проведе годишната конференция на лейбъристите, които обявиха, че са готови и за нови общи избори. Министър-председателката Тереза Мей е под силен натиск. На срещата си в Залцбург европейските лидери отхвърлиха категорично предложенията ѝ за Брекзит, известни като \"план от Чекърс\". А бившият външен министър Борис Джонсън е по-критичен към премиера от когато и да било. В серия медийни публикации Джонсън, който би искал да наследи Мей, остро критикува Брекзит-плановете на премиера. „Хем напускаме ЕС, хем оставаме под негово влияние - как е възможно това?, пита риторично Джонсън. Тереза Мей твърди, че планът й, който предвижда тесни търговски връзки с ЕС, е \"единственото сериозно и надеждно предложение\". Британският премиер е изправен не само срещу привържениците на твърд Брекзит, а и срещу съпартийци, които искат оставането на Обединеното кралство в ЕС. Сред тях е бившият премиер Джон Мейджър, който настоява за втори референдум.    ", "date": "2018.09.30", "title": "Тереза Мей иска подкрепа от консервативната партия за Брекзит"}
{"url": "http://epicenter.bg/article/Leh-Valensa-otpraznuva-75-iya-si-rozhden-den/164708/7/0", "text": "Полският герой от борбата за демокрация и нобелов лауреат за мир Лех Валенса отпразнува вчера в Гданск 75-ия си рожден ден в присъствието на председателя на Европейския съвет Доналд Туск, който му връчи писмо от 27 европейски лидери, предаде Франс прес. \"Вие направихте най-хубавото нещо за всички поляци. Без кръвопролитие. Солидарността и свободата спечелиха\", заяви Туск, цитиран от местен вестник. Писмото, което той предаде на бившия профсъюзен лидер, е подписано от всички страни членки на ЕС, без Полша. Подписът на полския премиер Матеуш Моравецки липсва, уточнява в \"Туитър\" говорител на Валенса. Около 500 души - политици, синдикалисти, актьори и приятели на Валенса изпяха песента \"Сто години\" по време на концерт в операта в Гданск в чест на основателя на синдиката \"Солидарност\", станал президент през 1990 г.   \"Мисля, че никога не съм бил заобиколен от толкова народ, толкова прочути хора\", заяви Валенса с вълнение пред полската агенция ПАП. Той получи като подарък прочутия полски фиат от 70-те и увери, че ще го използва. На площад в Гданск бе открита инсталация с неговия лик, направена от хиляди панделки в цветовете на националния флаг, бяло и червено.    ", "date": "2018.09.30", "title": "Лех Валенса отпразнува 75-ия си рожден ден"}
{"url": "http://epicenter.bg/article/Trima-dushi-sa-obyaveni-za-izcheznali-v-Gartsiya/164710/7/0", "text": "Трима души са обявени за изчезнали в Гърция, която през последните дни се намира под влиянието на мощен циклон, донесъл със себе си бурни ветрове и проливни дъждове. Гръцката телевизия съобщи, че млад мъж и двойка на средна възраст са изчезнали на о. Евбея и е започнало издирването им, съобщи БТА, цитирана от БНР.  Корабите днес останаха закотвени на главните пристанища в Гърция, а движението на много места в цялата страна е затруднено заради наводнени пътища.    ", "date": "2018.09.30", "title": "Трима души са обявени за изчезнали в Гърция"}
{"url": "http://epicenter.bg/article/Slaba-aktivnost-na-referenduma-v-Makedoniya/164712/7/0", "text": "Гражданите на югозападната ни съседка гласуват на референдум за промяна на името на страната на Република Северна Македония - компромисен вариант, който управляващите в Скопие и Атина постигнаха през месец юни като ключова стъпка за прекратяване на дългогодишния спор, възпрепятстващ евроатлантическата интеграция на страната. Това съобщи агенция \"Фокус\". Въпросът, на който отговарят македонците на днешното гласуване, е \"Подкрепяте ли членството в ЕС и НАТО с приемане на договора между Република Македония и Република Гърция?“. За да бъдат легитимни резултатите от референдума и коалиционното правителство на министър-председателя Зоран Заев да получи обществена подкрепа в намеренията си страната да получи международно признание под името Република Северна Македония, е необходимо да бъде постигната избирателна активност от над 59%. По данни на Държавната избирателна комисия (ДИК) в избирателните списъци са регистрирани 1 806 366 гласоподаватели. Това означава, че референдумът ще бъде валиден, само в случай че правото си на глас упражнят 903 168 гласоподаватели, но и при условие, че повече от половината от тях гласуват „за“ евроатлантическата ориентация на Македония, т.е. одобрят Преспанския договор и промяната на името на страната им. Въпреки интензивната кампания \"за\" промяна на името, която управляващите в Скопие проведоха през последните седмици, очакванията им за категорична подкрепа на договора с Гърция от страна на македонците засега изглежда не се оправдават.  До 10:00 часа местно време (11 часа българско време) избирателната активност на референдума бе едва 5,2% - или поне по данни на гражданската организация МОСТ, която наблюдава хода на гласуването.  Час по-късно ситуацията не бе много по-различна: ДИК съобщи, че правото си на глас са упражнили 8.03% от гласоподавателите в Македония. Най-висока активност бе регистрирана в скопската община Център, където до 11:00 часа местно време (12:00 българско време) гласувалите бяха 13,31% от имащите право на глас. Най-ниска избирателна активност бе регистрирана в Могила – 3.16%, и в Пласница, където гласувалите бяха 3.30 на сто. В обедните часове на деня ДИК представи актуализирани данни, съгласно които до 13:00 часа местно време (14:00 часа българско време) правото си на глас са упражнили 261 473 души, или скромните 16% от регистрираните в избирателните списъци. Пояснено бе, че резултатите са изнесени на база обработените данни от 90,24% от избирателните секции в Македония. На фона на официалните данни медиите в югозападната ни съседка не пропуснаха да припомнят, че на последните местни избори в страната по това време на деня правото си на глас вече бяха упражнили 27 на сто от македонците. От ДИК побързаха да успокоят страстите, като подчертаха, че на референдум избирателната активност винаги е по-ниска, в сравнение с тази на избори, било то парламентарни или местни. Все пак бяха изразени очаквания, че в оставащите часове до края на изборния ден (19:00 часа местно време), избирателната активност ще се повиши. По всичко изглежда обаче, че в Македония бойкотът взима превес над подкрепата за евроатлантическата интеграция на страната. \"За\" нея сякаш се обявиха категорично общините с преобладаващо албанско население. Преди броени дни държавният глава на Македония Георги Иванов изнесе емоционална реч от трибуната на 73-то Общо събрание на ООН в Ню Йорк, в която призова открито към бойкот на референдума. Иванов припомни на гражданите на югозападната ни съседка, че гласуването на референдума е право, а не задължение. „В тези няколко часа преди влизането в сила на забраната за агитация, искам да изпратя послание до моите съграждани - гласуването на референдум е Ваше право, а не задължение. Никой не може да бъде подведен под отговорност за гласуването, т.е. за отказа си да гласува за референдума\", припомни Иванов. Той добави, че всеки гражданин има право самостоятелно да реши дали да излезе да гласува или да бойкотира вота.  Иванов сподели, че e решил да не гласува на 30 септември и изрази надеждите си, че гражданите на Македония ще вземат – съгласно думите му – „мъдро решение“. Председателят на опозиционната ВМРО-ДПМНЕ Християн Мицковски също няма да гласува на референдума за името. От партията му съобщиха, че според лидера им въпросът, на който македонците са призовани да отговорят, е \"многостранен и манипулативен\".  За пореден път опозицията подчерта, че е срещу промяна на името на Македония и срещу договора с Гърция, който описва като \"капитулация\".  По своето значение за бъдещето на страната настоящият референдум се съпоставя с референдума за независимостта, проведен на 8 септември 1991 г., когато македонските граждани също трябваше да отговарят на сложносъставен въпрос, а именно „Подкрепяте ли независимостта на Македония с право да встъпи в бъдещ съюз на югославските държави?“. Гласуването на историческия за страната референдум се следи от близо 500 международни наблюдатели, акредитирани от ОССЕ, Световния македонски конгрес, ЦИК на Турция, както и от чуждите посолства в Скопие. Броят на местните наблюдатели надхвърля 12 000 души, като освен смятаните за традиционни агенции и организации, свои представители са регистрирали неправителствените организации „Македонска платформа против бедността“, Движението за социални права „Ленка“, Сдружението за граждански политики и инициативи, Националният ромски център и др. Референдумът се следи от около 100 чужди журналисти, представляващи 25 медии.  ", "date": "2018.09.30", "title": "Слаба активност на референдума в Македония"}
{"url": "http://epicenter.bg/article/Merkel-pod-silen-natisk-v-partiyata-da-se-ottegli/164713/7/0", "text": "Ангела Меркел е под натиск да се оттегли от ръководния пост на партията си, пише неделното издание на британския вестник Daily Express, цитиран от \"Фокус\". Ангела Меркел предизвика недоволство, след като обеща да се кандидатира за президент на партията си Християндемократически съюз (ХДС). Германският канцлер, който сега кара третия си мандат, бе призован да се оттегли от ролята си в партията на фона на спада на одобрението. Александър Мич, старши фигура в консервативното крило на ХДС, каза, че Меркел трябва да се откаже поста си в името на партията и страната си. Той каза: \"Би било по-добре в интерес на ХДС и Германия, ако тя проправи пътя за така необходимото обновяване на ръководството \"Ангела Меркел трябва да понесе последиците от допуснатите от нея грешки, особено в политиката за предоставяне на убежище, и произтичащите от това слаби показатели в анкетите. \"Това би дало възможност за повторно интегриране на консервативното и про-бизнес крило на партията.\" Но Ралф Бринкхаус, ръководителят на групата на ХДС и Християнсоциалния съюз (ХСС) в германския парламент, подкрепи Меркел. Той каза: \"Предполагам, че тя ще се състезава и аз ще подкрепя това, защото ръководителят на правителството също се нуждае от подкрепата на партията.\" Бринкхаус замени Фолкер Каудер, дългогодишен съюзник на Ангела Меркел по-рано тази седмица след гласуването на партията. Социалдемократическият политик Томас Оперман заяви, че ходът е \"въстание срещу Меркел\". Александър Граф Ламбсдорф, от свободната демократическа партия на Германия, заяви, че това е \"началото на края на голямата коалиция\". Даниел Гентър, премиерът на северната провинция Шлезвиг Холщайн, добави: \"Гласуването показва желание за подновяване.\"    ", "date": "2018.09.30", "title": "Меркел под силен натиск в партията да се оттегли"}
{"url": "http://epicenter.bg/article/Sled-sedmitsa-bezizhoditsa-Malta-nay-nakraya-prie-58-migranti-i-kuche--zakasali-v-moreto/164716/7/0", "text": "Общо 58 мигранти, спасени в Средиземно море от хуманитарния кораб „Акуариус”, слязоха на брега в Малта след като прекараха почти цяла седмица в морето, опасявайки се че властите ще конфискуват плавателния съд. Мигрантите, основно либийци се качиха на два автобуса в столицата Валета, след като бяха прехвърлени от „Акуариус” на кораб на малтийската брегова охрана в международни води. Панама, под чийто флаг плаваше хуманитарният кораб, оттегли подкрепата си преди седмица, което означава, че „Акуариус” е без регистрация в момента, и ако влезе в пристанище няма да може да го напусне. Така плавателният съд ще последва съдбата на няколко други хуманитарни кораба, конфискувани от малтийские власти, които се опитват да пресекат по законен начин практиката на спасяване на мигранти в морето. Междувременно 58-те мигранти – включително 18 деца и 17 жени, ще бъдат изпратени в няколко европейски държави. Франция ще приеме 18 от тях, Германия и Испания - по 15 души всяка, а Португалия – 10 души. Бедстващите в морето хора, бяха спасени заедно с домашното куче Бела, край бреговете на Либия миналия понеделник. Животното в момента е под карантина и е под грижите на ветеринари. Корабът „Акуариус”, който се използва съвместно от хуманитарната организация „Ес О Ес Медитеране” и „Лекари без граници”, към момента е единственият граждански плавателен съд, който все още се опитва да спасява мигранти, предприели опасното пътуване от Северна Африка към Европа. Въпреки че плава без обозначителен флаг, корабът вероятно ще се опита да се прибере в родното си пристанище в Марсилия, Южна Франция.      ", "date": "2018.09.30", "title": "След седмица безизходица Малта най-накрая прие 58 мигранти и куче, закъсали в морето"}
{"url": "http://epicenter.bg/article/Brekzit-struva-na-Velikobritaniya-500-mln--liri-sedmichno/164718/7/0", "text": "Решението на Великобритания да напусне ЕС струва на правителството по 500 милиона британски лири (650 милиона долара) седмично, като за момента така се заличават средства, които биха биха били спестени от неплащане на вноската в съюза, сочи публикувано днес проучване, цитирано от Ройтерс. Икономическите последици от Брекзита са обект на напрегнати спорове във Великобритания, като поддръжниците и противниците на излизането от ЕС използват положителните и отрицателните данни, които се появяват, за да подкрепят тезите си, отбелязва агенцията. Центърът за европейска реформа - изследователска група, съсредоточена върху ЕС - съобщи, че британската икономика е с 2,5 процента по-малка, отколкото ако британците не бяха решили да излязат от блока на референдума през юни 2016 година. Заключенията на центъра са базирани на последиците за икономиката до края на юни 2018 година. Държавните финанси са ощетени с 26 милиарда британски лири годишно, което е равно на 500 милиона британски лири седмично. Центърът, който се самоопределя като проевропейски, но с критично отношение, посочи, че създал модел за това как би могла да се представи британската икономика, ако през 2016 година бе спечелила кампанията за оставане на страната в евросъюза. Групата уточни, че анализът й се основава на 22 развити икономики с характеристики, близки до британската. За първото полугодие на тази годината британската икономика отчита най-слаб растеж от второто полугодие на 2011 година, като компаниите намаляват инвестициите, което подсказва, че са предпазливи в навечерието на Брекзита.   Само шест месеца преди напускането, което трябва да стане на 29 март догодина, британският премиер Тереза Мей предупреди, че преговорите са в задънена улица и че ЕС трябва да представи нови предложения за споразумението по \"развода\". Много ръководители на компании и инвеститори се опасяват, че политиката може да провали споразумението и петата по големина икономика в света да излезе от ЕС без договор. Според тях това ще уплаши финансовите пазари и ще наруши основни търговски артерии.      ", "date": "2018.09.30", "title": "Брекзит струва на Великобритания 500 млн. лири седмично"}
{"url": "http://epicenter.bg/article/Izbiratelnata-aktivnost-na-referenduma-v-Makedoniya-e-28-83--do-17-00-chasa/164719/7/0", "text": "Държавната избирателна комисия (ДИК) на Македония съобщи, че до 17:00 часа (18:00 часа българско време) на референдума за договора с Гърция са гласували 28,83% от имащите право на глас, предаде репортер на Агенция „Фокус“. Общо, гласувалите са 455 хиляди души. В 15:00 часа бяха гласували 22,56%, или 334 хиляди избиратели.   Всичко 36,56%, или 985 лица, са гласували в неделя на референдума за името в чужбина, където на 33 места право на глас имат 2694 души, съобщи Държавната избирателна комисия на Македония, предава порталът „А1 Он“. Заради часовата разлика все още не са отворени още шест секции в Канада, САЩ и Лондон. Според данните на ДИК, избирателната активност в затворите е 64,49%.  ", "date": "2018.09.30", "title": "Референдумът в Македония пред провал! Избирателната активност е едва 28,83% до 17:00 ч"}
{"url": "http://epicenter.bg/article/Tezhka-katastrofa-v-Italiya-sas-zaginali-i-raneni-balgari/164721/7/0", "text": "Тежка катастрофа в Италия със загинали и ранени българи, съобщи БТВ. Инцидентът е станал близо до град Козенца. Жестоката катастрофа е станала в ранните часове днес. Два автомобила са се сблъскали челно и са били напълно смачкани от удара. В едната кола са пътували петима българи, в другата четирима италианци. Загиналите са двама български граждани, а други трима са ранени. Жертвите са извадени с помощта на дошлите на място пожарникарски екипи. Ранените от двата автомобила са откарани в болницата. Самоличността на загиналите все още не е установена, тъй като са пътували без документи за самоличност. Говори се, че единият от тях е 25-годишен баща на 4 деца.    ", "date": "2018.09.30", "title": "Двама българи са загинали, а трима - ранени при тежка катастрофа в Италия"}
{"url": "http://epicenter.bg/article/Merkel-s-priziv-kam-Tramp-zaradi-OON/164722/7/0", "text": "Германският канцлер Ангела Меркел призова днес американския президент Доналд Тръмп да не се поддава на изкушението да унищожи многостранния подход и по-специално ООН, предаде АФП. \"Организацията на обединените нации бе основана върху руините на Втората световна война и очевидно далеч не е съвършена. Но да бъде унищожено нещо, без да бъде създадено нещо ново, е изключително опасно и това може да унищожи сегашния ред, който гарантира мира, по-бързо, отколкото си мислим\", каза Меркел на предизборна среща на Християнсоциалния съюз, традиционния баварски партньор на нейните християндемократи, преди регионалните избори в южната германска провинция на 14 октомври. Германският канцлер подчерта, че многостранният подход е пътят, който трябва да бъде следван. \"Сегашният американски президент казва, че мултилатерализмът не е отговорът на проблемите, и за разлика от мен смята, че има само ситуации с един печеливш \", отбеляза Меркел. Тя предупреди, че това поставя под въпрос функционирането на многостранните системи, на ООН. Във вторник в речта си на годишната сесия на Общото събрание на ООН Тръмп възхвали \"суверенитета\" и разкритикува \"идеологията на глобализацията\", припомня БТА.    ", "date": "2018.09.30", "title": "Меркел с призив към Тръмп заради ООН"}
{"url": "http://epicenter.bg/article/Zoran-Zaev--Az-shte-prodalzha-da-rakovodya-Republika-Makedoniya-i-tya-shte-stane-chlen-na-NATO-i-ES-/164723/7/0", "text": "Очаквам депутати от ВМРО-ДПМНЕ да уважат волята на мнозинството граждани, които са гласували днес Това заяви македонският министър-председател Зоран Заев в специално изявление след провелия се днес референдум за името на страната, съобщава БГНЕС.   Той подчерта, че днес се е провел мирен и демократичен референдум. „Гражданите гласуваха свободно и достойно. Всеки гражданин гласува по собствено желание. Волята на гражданите е неприкосновена и трябва да бъде уважавана от всички. Днес е успех за демокрацията и европейска Македония. Успехът е общ на всички граждани и нашата страна, независимо от бойкота организиран от ВМРО-ДПМНЕ“, заяви Заев. Премиерът на Македония очаква, че голямото мнозинство от гражданите са гласували за европейска и евроатлантическа Македония.   Според него сега волята на гражданите от този консултативен референдум трябва да бъде реализирана от политиците.   Заев обеща да насърчи процесите за евроатлантическата интеграция на Македония. Македонският премиер обеща да даде пресконференция след около два часа, на която да отговори на всички журналистически въпроси и да даде най-новите данни за броя на гласувалите.   В Република Македония днес се провежда референдум, на който гражданите трябва да отговорят на въпроса дали одобряват започването на преговори за членство в НАТО и ЕС чрез приемането на Договора с Гърция, който бе подписан на 17 юни в Преспа.   Допитването има консултативен характер. Договорът от Преспа не предвижда задължително провеждане на референдум.    Междувременно пред сградата на македонския парламент са започнали да се събират привържениците на движението „Бойкотирам“, които се готвят да празнуват, съобщава \"Фокус\", позовавайки се на местна медия.    На булеварда пред народното събрание вече е издигната ораторска трибуна, заради което е блокиран транспорта, а може да се забележи и засилено полицейско присъствие, отбелязва още изданието.     Изборният ден в страната приключи в 19:00 часа местно време.  По последните данни на Държавната избирателна комисия,    Най-висока избирателна активност към 18:30 е регистрирана в община Сарай, където от правото си на глас са се възползвали 65,59% от избирателите. В Аеродром явката е 37,8%, в Арачиново – 49%, Битоля – 32%, Дойран и Карпош по 42% и Липково 54,08%.", "date": "2018.09.30", "title": "Зоран Заев: Аз ще продължа да ръководя Република Македония и тя ще стане член на НАТО и ЕС!"}
{"url": "http://epicenter.bg/article/Edvaa-519-435-grazhdani-sa-uprazhnili-pravoto-si-na-glas-na-referenduma-v-Makedoniya-/164724/7/0", "text": "Референдумът в Македония се провали! Избирателните секции в Република Македония, където гражданите можеха да се произнесат по въпроса \"Подкрепяте ли членство в НАТО и ЕС чрез приемането на договора между Република Македония и Гърция?\" бяха затворени в 19 часа /20 часа българско време/, предаде агенция МИА.    След затварянето на секциите могат да гласуват само лицата, които в този момент са чакали реда си в секциите.    П     За да бъде валиден референдумът, т    ", "date": "2018.09.30", "title": "Референдумът в Македония се провали! Едва 519 435 граждани са гласували от необходимите 903 000!"}
{"url": "http://epicenter.bg/article/Nagradiha-Vezhdi-Rashidov-s-ikona-za-zaslugite-mu-za-Zhelyaznata-tsarkva-v-Istanbul/164706/2/0", "text": "\"Председателят на парламентарната Комисия по културата и медиите Вежди Рашидов бе награден днес с юбилеен плакет и икона на Свети Стефан на тържеството по случай 120- годишнината на българската желязна църква \"Свети Стефан\" в Истанбул\", обявиха от пресцентъра на ГЕРБ.   Рашидов присъства на тържествената служба в препълнения храм, отслужена от Старозагорския митрополит Киприан. Председателят на българското църковно настоятелство в Истанбул Васил Лязе е връчил наградата на Вежди Рашидов с думите: \"Нашето признание към Вас е голямо, защото и в двата си мандата като министър на културата, и сега като председател на комисията в парламента имате изключителна заслуга Желязната църква да бъде реставрирана в невиждан блясък, екзархийските имоти да бъдат върнати на България, а Метохът да стане музей\". Вежди Рашидов пък е посочил, че \"българската държава в лицето на правителството на Бойко Борисов е положило в последните години много усилия, за да се превърне Желязната църква отново в архитектурната перла край Златния рог.\" Изтъкнал е и голямата роля на турската държава за реставрирането на храма. \"С ръкопляскания в храма бе посрещнато поздравлението на премиера Бойко Борисов, прочетено от Емил Велинов - директор на дирекцията по вероизповеданията към Министерския съвет. От името на Цвета Караянчева, председател на Народното събрание, Вежди Рашидов връчи почетния плакет на парламента на Васил Лязе за дейността му като пазител на българската духовност\", се казва още в прессъобщението. По-късно в двора на Желязната църква Вежди Рашидов, посланик Надежда Нейнски, Васил Лязе и генералният консул Ангел Ангелов откриха бюст - паметник на дарителя на храма Стефан Богориди.    ", "date": "2018.09.30", "title": "Наградиха Вежди Рашидов с икона за заслугите му за Желязната църква в Истанбул"}
{"url": "http://epicenter.bg/article/DSB-podkrepya-priziva-na-Radev-za-natsionalno-edinenie--no-s-pet-usloviya/164711/2/0", "text": "ДСБ подкрепя призива на президента Румен Радев за национално единение, но с пет условия. Това става ясно от публикация на фейсбук страницата на дясната партия, ръководена от Атанас Атанасов. В социалната мрежа са публикувани петте условия. Едно от тях е да призове БСП, партията която го издигна, да престане да чества 9 септември.   ​Друго - да събере екип от български историци и чуждестранни експерти по история на Източна Европа, които да подготвят цялостен доклад за историята на политическото насилие в бизкото ни минало. \"Този доклад трябва да изследва периода от преврата срещу княз Александър Батенберг, организиран от руските тайни служби и българските им агенти през 1886г. до края на т.нар. “Възродителен процес” и прогонването на стотици хиляди български граждани от домовете им през 1989 г.\", категорични са десните.                  ", "date": "2018.09.30", "title": "ДСБ подкрепя призива на Радев за национално единение, но с пет условия"}
{"url": "http://epicenter.bg/article/Prezidentat-Radev-pozdravi-spisanie--quot-Plamak-quot--/164714/2/0", "text": "Президентът Румен Радев поздрави списание \"Пламък\" за неговата 95-а годишнина. На 28 септември т.г. в залата на клуба на архитектите се състоя юбилейна литературна вечер, посветена на 95-та годишнина от създаването на ГеоМилевото списание „Пламък”. Преди юбилейното слово на главния редактор Георги Константинов  и последвалото литературно четене с участие на млади автори-сътрудници на списанието, членът на редколегията Николай Дойнов, писател и председател на Съюза на народните читалища, прочете следното поздравление от президента на Република България Румен Радев:                 Поздравление по случай юбилея поднесе и председателят на Съюза на българските писатели Боян Ангелов. Той подчерта важността на събитието и отбеляза, че списание „Пламък”, което е авторитетна трибуна на българските писатели от всички поколения, ще има пълната подкрепа на СБП в идващите години. Снежана Тодорова, председател на Съюза на българските журналисти подари на списание „Пламък”почетния знак на СБЖ. Списанието получи поздравления по случай 95-годишния си юбилей и от други творчески съюзи и обществени организации. Литературната вечер завърши с литературно четене, в което взеха участие млади автори-сътрудници на спиiанието и писатели от редакционния екип на „Пламък”. Събитието беше посетено от многобройна публика, сред която бяха и много писатели: Петър Анастасов, проф. Банко Банков, Николай Стоянов, Паруш Парушев, Светла Георгиева, Ирина Велева, Пламен Киров, д-р Тотко Найденов, Владимир Попов, Никола Иванов, Анелия Сенгалевич, Нико Стоянов, Венцеслав Пейков и др.    ", "date": "2018.09.30", "title": "Румен Радев поздрави списание \"Пламък\" за неговата 95-годишнина"}
{"url": "http://epicenter.bg/article/Oktomvri-idva-s-oranzhev-kod-v-5-oblasti-na-stranata-i-zhalt---v-oshte-13/164715/2/0", "text": "Оранжев код е обявен за утре (1 октомври) в 5 области в страната заради обилни валежи. Предупреждението важи за областите Кърджали, Хасково, Ямбол, Бургас и Варна. В тези райони се очакват значителни валежи - 25-40 л/кв.м, на места до 50-60 л/кв.м, съобщават от Националния институт по метеорология и хидрология. Жълт код, отново заради валежи, е обявен и в още 13 области: Смолян, Пазарджик, Пловдив, Стара Загора, Сливен, Габрово, Велико Търново, Русе, Търговище, Разград, Шумен, Силистра и Добрич. Там се очакват обема на валежите да е 15-35 л/кв.м. Жълт код важи и за морето край Бургаска област, като вълнението ще е 3-4 бала.    ", "date": "2018.09.30", "title": "Октомври идва с оранжев код в 5 области на страната и жълт - в още 13"}
