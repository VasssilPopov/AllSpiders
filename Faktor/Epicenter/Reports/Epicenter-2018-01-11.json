{"url": "http://epicenter.bg/article/Vpechatlyavasht-start-na-Balgarskoto-evropredsedatelstvo--Evropa-se-pokloni-na-Balgariya/144908/2/0", "text": "  Българските и европейските лидери произнесоха емоционални речи, с които започна официалната церемония в Народния театър \"Иван Вазов\" по откриването на Българското председателство на Съвета на ЕС.   Особено се открои изключителното слово на   който го произнесе изцяло на български език и в което имаше и забавни, и много трогателни моменти. Залата буквално се взривяваше от бурните аплодисменти, с които прекъсваше словото на Туск.  , заяви Туск пред аплодиращата го зала на Народния театър в София.   Първа гостите приветства министърът, отговарящ за българското председателство -  . С гордост и самочувствие поемаме отговорността на председател на Съвета на ЕС. Ние, българите, вярваме в доброто и сме готови да работим за него. България има много какво да даде на Европа - от традициите до технологиите. Историята ни е научила да бъдем толерантни, гостоприемни и диалогични. Така вярваме, че ще просперира ЕС, а не ако се делим на малки и големи, бедни и богати, Изток и Запад. Вярваме в посланието на българското председателство - \"Съединението прави силата\".   Втори взе думата президентът . Европа е твърде голяма, за да бъде монолитна, но и твърде малка, за да бъде разделяна. Много сме дали и много можем да дадем на нашето европейско семейство. Поемаме ЕС в труден момент. За да пребъде Европа, ни трябва ново самочувствие и надмогване на егоизма. Вярвам, че през следващите 6 месеца всички вие, нашите гости, ще се чувствате у дома си. Европа не е само икономическо пространство, а територия на свободата, вкоренена дълбоко в историята, културата и хуманизма. Добре дошли!\"   Реч произнесе и председателят на НС   Пред нас е нелеката отговорност да работим за консенсусни решения в ЕС. Ще обменим добри практики между всички национални парламенти в ЕС и ЕП. Българското парламентарно измерение ще следва мотото за единство и солидарност. Ще насърчим междупарламентарното сътрудничество. Искрено вярвам в успеха на първото българско председателство\".   Пръв от чуждестранните гости се изказа председателят на ЕП  . Действително заедно трябва да направим ЕС по-ефективен, по-демократичен, по-гъвкъв за нашите граждани. Миналият ноември останах впечатлен от българските студенти. Те искат повече заетост, работни места и за да създадем това, следва да привлечем повече инвестиции, технологии, туризъм. Българските студенти ни помолиха и да разрешим кризата с миграцията. Българското председателство е начин да се премине към конкретни действия. Искам да благодаря на българските институции за защитата на общата граница на ЕС и за чудесното сътрудничество на българската полиция и армия с европейските им колеги. Друг момент е отношението на ЕС и Западните Балкани. ЕП е готов да помогне на вашето председателство по всички възможни начини. Наистина, \"Съединението прави силата\"\".   Безспорно най-впечатляваща беше речта  Той започна да рецитира стихотворението на Иван Вазов \"Отечество любезно\" и буквално взриви залата:       Реч произнесе и председателят на ЕК Жан-Клод Юнкер, който също започна с поздрав на български език.   В Люксебмург чух за пръв път българската песен, която сега плава из Космоса. Не знаем дали някой из Космоса слуша тези гласове, но те заслужават да бъдат там. България е страна, към която изпитвам особена слабост, много обичам шопската салата и луканката. Вашето председателство съвпада с ключов момент.   Вашето място е в Европа, вашето място е в еврото, Комисията е на страната на България. \"Съединението прави силата\", желая ви всичко най-хубаво\".   Последен произнесе кратка реч , който подчерта, че е изключително трогнат от жеста на Доналд Туск.      \"Мисля, че  Ние, като българи, трябва да оценим, че председателят на Съвета е положил труд да покаже уважение към всички нас, че толкова усилия сме положили.  , посочи премиерът.   Имах среща с Доналд Туск и с европейските медии и тревогата у всички е голяма.  10 милиарда по-малко евро в европейския бюджет има за кохезионния фонд, в Крим нещата не се решават, нашите големи съседи също...дори държави като Словения и Хърватия. Член 7 за Полша...важен е спорът между комисията и Полша. Западните Балкани, надеждата на народите на Западните Балкани, земеделската политика, киберсигурността, европейската отбрана, миграционния поток и справянето с миграционната криза, която продължава да разделя и то жестоко съюза.   да ни е успешно председателството, добре дошли на всички\".  ", "date": "2018.01.11", "title": "Впечатляващ старт на Българското европредседателство! Европа се поклони на България"}
{"url": "http://epicenter.bg/article/Iznenada--BSP-sama-vnasya-vota-na-nedoverie/144842/2/0", "text": "  ДПС ще го подкрепи в зала.  Това научи Епицентър.бг след среща на лидерите на БСП Корнелия Нинова и на ДПС Мустафа Карадайъ. Вие внесете вота, ние ще ви подкрепим, е била позицията на Мустафа Карадайъ.    БСП ще внесе вот на недоверие към кабинета \"Борисов-3\" на 17 януари  без ДПС, обяви в кулоарите на парламента Корнелия Нинова.Очакваме подкрепа на ДПС в залата.   Готови сме с мотивите за вота на недоверие. Това каза пред журналисти лидерът на БСП Корнелия Нинова във връзка с вота на недоверие.   „През декември пред вас поехме ангажимент на 10 януари да предложим своите мотиви за вота на недоверие на колегите от ДПС и обща работна група до 17-ти да ги усъвършенства и да ги внесе. 10-ти януари беше вчера. Готови сме с мотивите за вота на недоверие. Вчера ги разгледахме на Изпълнително бюро, разгледахме ги на парламентарна група“, каза лидерът на БСП. Нинова обяви, че БСП е взела решение да внесе вота на недоверие сама.   „Току-що проведохме разговори с ДПС, информирахме колегите за своите аргументи, разговарях с Мустафа Карадайъ и те ще вземат своето решение. Ние ще го внесем сами и темата остава провала в борбата с корупцията\", заяви Нинова и допълни, че конкретната политика, заради която ще бъде внесен вотът ще стане ясна на 17 януари.  \"Дали ДПС ще ни подкрепят в дебатите с гласуването е тяхно политическо решение. Мотивите да направим това е, че ние имаме принципни различия след изказването на почетния председател на ДПС Ахмед Доган, което беше потвърдено от депутати колеги от ДПС, основно в две неща. Първото е тяхното мнение, че няма готова опозиционна сила, която да поеме управлението. Второто е призивът и към вас медиите и към нас, да се пази стабилността и сигурността на страната. Съгласна съм по принцип, че България има нужда от сигурност и стабилност, но за нас основният генератор на несигурност е правителството на Бойко Борисов. Събитията от последната седмици го доказват. Не смятаме, че има стабилност, в която и да е система“, подчерта Нинова.", "date": "2018.01.11", "title": " БСП сама внася вота на недоверие. ДПС ще го подкрепи в зала"}
{"url": "http://epicenter.bg/article/Tsetska-Tsacheva-raportuva-pred-Evroparlamenta--Balgariya-shte-ratifitsira-Istanbulskata-konventsiya-/144854/2/0", "text": "  Министрите на правосъдието Цецка Цачева и на вътрешните работи Валентин Радев представиха днес приоритетите на България като председател на Съвета на ЕС пред евродепутатите от комисията по граждански права, правосъдие и вътрешен ред.   Програмата ни е интензивна, предизвикателствата не са малко, отбеляза Цачева. Наясно сме с отговорността, която носим и вярваме, че можем да допринесем за намирането на решения, допълни Радев.   Евродепутатите зададоха множество въпроси, сред които бяха темите за промените в регламента от Дъблин, приемането на Истанбулската конвенция, разселването на мигрантите, защитата на малцинствата, подхода по предложението на Европейската комисия срещу Полша.   Поставени бяха и въпроси за борбата с подправянето на километропоказателите на автомобилите, както и за корупцията сред българските граничари, митничари и полицаи. В последвалите отговори министър Радев посочи, че Дъблинският регламент е приоритет за българското председателство. Каквото зависи от председателството, ще бъде направено. Ще работим за общ подход за разселването, добави той. Информацията е най-голямото богатство в борбата с тероризма и престъпността, заяви министърът.   Радев предложи на евродепутатите по въпроса с корупцията по границите да потърсят мнението и впечатленията на европейските представители, изпратени на браздата у нас. Министърът на вътрешните работи определи подправянето на километражите като част от организираната престъпност. Може би не е най-важният проблем, но съществува, коментира той.   Министър Цачева заяви, че гражданите на ЕС очакват европейската прокуратура да заработи възможно най-бързо, защото ще действа срещу прането на пари - основен проблем в борбата с тероризма и организираната престъпност. Тя добави, че     Цачева изрази очакването    По въпроса с Полша тя настоя да бъде изслушано обяснението на Варшава.   Пред журналисти по-късно министър Цачева изрази удовлетворение от изслушването. Не усетих негативно отношение, всички искаме конкретни решения в интерес на гражданите на ЕС, добави тя.   Изненада ме, че имаше много конкретни въпроси, коментира министър Радев. Евродепутатите много добре са видели и разбрали нашите приоритети - те са общи за ЕС. Според мен всички бяха добронамерени, добави той.", "date": "2018.01.11", "title": "Цецка Цачева рапортува пред Европарламента: България ще ратифицира Истанбулската конвенция!"}
{"url": "http://epicenter.bg/article/Strasburg-osadi-Balgariya-zaradi-OMO--Ilinden-Pirin-/144872/2/0", "text": "Заради жалба от македонистката организация ОМО „илинден”-Пирин Съдът по правата на човека в Страсбург осъди България да заплати 33 000 евро, съобщава кореспондентът на БНР от Брюксел. Европейските магистрати решиха, че е нарушено правото на събиране и сдружаване спрямо организацията.  Над 13 000 евро е компенсацията за неразрешени шествия през 2006 и 2007 година.  Отделно по две жалби на нейни членове за отказ на съда да регистрира ОМО \"Илинден\", България ще трябва да плати още 20 000 евро.  Обединена македонска организация: Илинден - Партия за икономическо развитие и интеграция на населението защитава правата, езика и националността самоопределящите се като македонци по националност у нас. През 2009 година българският съд отказа да я регистрира като политическа партия в България с мотива, че документите й не отговарят на изискванията.  Именно заради това решението на съда в Страсбург е поредното срещу страната ни. През 2011 година тя беше осъдена да плати 9000 евро.", "date": "2018.01.11", "title": "Страсбург осъди България заради ОМО „Илинден”-Пирин "}
{"url": "http://epicenter.bg/article/Prezidentat-se-sreshtna-s-komiteta-za-chestvane-na-140-godini-ot-Rusko-turskata-osvoboditelna-voyna-/144874/2/0", "text": "Благодаря на всички вас за усилията, които полагате за реализацията на амбициозния план с прояви, посветени на тази тържествена годишнина“.   Това заяви държавният глава Румен Радев, който се срещна днес на „Дондуков“ 2 с членовете на Националния инициативен комитет за честване на 140-годишнината от Руско-турската освободителна война 1877-1878 г. и възстановяването на българската държавност, съобщиха от прессекретариата на държавния глава. Според президента сред българската общественост има големи очаквания и енергия, свързани с отбелязването на кръглата годишнина. „Надявам се, че заложените прояви ще оправдаят това очакване“, добави още Румен Радев. Сред предвидените в програмата изяви има исторически изследвания, конференции, семинари, проекти, редица изложби и концерти. По време на срещата членовете на Националния комитет направиха обобщение на свършеното до момента, както и на предстоящите прояви в следващите месеци. В хода на разговора гостите споделиха с държавния глава затрудненията, които срещат, и обсъдиха варианти за решения. По-рано днес президентът Румен Радев се срещна с извънредния и пълномощен посланик на Русия у нас Анатолий Макаров. По време на разговора двамата направиха преглед на двустранните отношения и предстоящите събития по отбелязването на 140-годишнината от Руско-турската освободителна война.", "date": "2018.01.11", "title": "Президентът се срещна с комитета за честване на 140 години от Руско-турската освободителна война "}
{"url": "http://epicenter.bg/article/Borisov-i-kabinetat-se-sreshtnaha-s-predstaviteli-na-56-chuzhdi-medii--Snimki--/144875/2/0", "text": "С членовете на правителството се срещнахме днес с представители на 56 международни агенции и медии от Европейския съюз по повод приоритетите на Българското председателство на Съвета на ЕС. Това сподели в профила си във Фейсбук премиерът Бойко Борисов.  \"Въпросите, които те поставиха по време на срещата бяха свързани с българските позиции по въпросите на миграционната криза в Европа, разширяването на Шенгенското пространство и еврозоната, сътрудничеството на ЕС със страните от Западните Балкани, диалога с Турция, санкциите срещу Русия и активирането на чл. 7 от ДЕС срещу Полша\", уточнява Борисов.  \"Журналистите се интересуваха също от мнението ни за последиците от Брекзит, включително върху бъдещия бюджет на ЕС и на кохезионната политика, както и за сътрудничеството в областта на сигурността. Коментирахме също борбата с корупцията и престъпността, както и ролята на Механизма за сътрудничество и оценка\", написа още премиерът.  ", "date": "2018.01.11", "title": "Борисов и министрите се срещнаха с представители на 56 чужди медии (Снимки) "}
{"url": "http://epicenter.bg/article/Borisov--Nikoy-ot-nas-ne-e-obeshtal-da-vdiga-politseyski-zaplati--no-tezi-momcheta-sa-vazhni-za-darzhavata/144881/2/0", "text": "Правителството ще отдели 100 млн. за заплати за служителите в МВР, но срещу резултати. Това подчерта министър-председателят Бойко Борисов днес по време на срещата си с представители на седемте синдикални организации към МВР, на която присъства професионалното и политическото ръководство на ведомството. Това съобщиха от правителствената информационна служба.  Премиерът уточни, че сумата е за периода от 1 януари до 31 декември 2018 г. и допълни, че при добра събираемост през настоящата година, има възможност за увеличаване на полицейските заплати с 10% от 2019 година.  „Изборите като дойдат, политическите партии правят програми и излизат с обещания и приоритети. Нашите приоритети са били образованието, инфраструктурата, здравеопазването, никой от нас не е обещал да вдига полицейски заплати, в същото време светът става лош и още по-лош ще става“, заяви Борисов и допълни, че обществото очаква резултати и повишаване на доверието в МВР.  „В края на краищата тези момчета са ни важни за държавата, те самите трябва да са мотивирани, да разбират това, което прави един полицай, се гледа под лупа от обществото“, каза още министър-председателят.  Той поясни и че няма нищо против протеста на служителите от МВР, като апелира средствата, които сега допълнително ще се предоставят за заплати на служителите, да не се разглеждат като стимул за прекратяването му.  ", "date": "2018.01.11", "title": "Борисов: Правителството ще отдели 100 млн. за заплати за служителите в МВР, но срещу резултати!"}
{"url": "http://epicenter.bg/article/Tsyal-blok-5-godini-polzva-bezplatno-parno-i-topla-voda/144887/2/0", "text": "Цял жилищен блок 5 години ползва парно и топла вода, без да плаща. Случаят е от Перник, а от местната „Топлофикация” са хванали измамата едва сега. „Разбрахме при извършване на инвентаризация на нашите абонати”, заяви Любомир Спасов, директор на „Топлофикация Перник\".   По думите му в дружеството е намерена документация, според която в края на 2011 г. строителна фирма е поискала разрешение да се източи мрежата за присъединяване на блока. Оттам нататък няма никакво движение на нови документи – нито сключени договори, нито откриването на партиди, нито съобщение, че блокът е присъединен.   При инвентаризацията тази година обаче от „Топлофикация” решават да проверят каква е ситуацията с този блок към днешна дата. „Оказа се, че не пускат наши хора в абонатната станция на блока, за да направят проверка. С термокамера отвън установихме, че в блока има отопление”, заяви Спасов.   От „Топлофикация” са изкопали дупка, за да прекъснат тръбите към блока. В момента все пак се опитват да сключат сделка с живеещите в сградата, за да им станат абонати.", "date": "2018.01.11", "title": "Цял блок 5 години ползва безплатно парно и топла вода (видео)"}
{"url": "http://epicenter.bg/article/Sadat-opravda-sina-na-Tsenko-Chokov-za-poboy--zhertvata-iznenadvashto-se-otkaza-ot-pokazaniyata-si/144828/3/0", "text": "  Районният съд във Враца оправда сина на бившия кмет на Галиче Ценко Чоков - Мартин, който бе обвинен за побой по хулигански и расистки подбуди.   Магистратите постановиха, че няма достатъчно доказателства за извършено престъпно деяние от Мартин Чоков, съобщиха врачанските \"Конкурент\" и \"Зов Нюз\", цитирани от    Отменена бе и паричната гаранция в размер на 200 лева на подсъдимия.   В обвинителния акт беше записано, че на 12 януари 2016 г. Мартин Чоков е нападнал и нанесъл лека телесна повреда на 19-годишния Радослав Илиев. По време на делото обаче жертвата изненадващо се отказа от показанията си.   На заседанието вчера съдия Красимир Георгиев разпита двама свидетели, след което оповести решението си. Мотивите за него ще бъдат оповестени по-късно.   Решението може да бъде обжалвано пред Окръжния съд.   Ценко и Мартин Чокови са в ареста от края на май 2016 г., когато бяха задържани при полицейска спецоперация. Срещу Ценко Чоков са повдигнати 5 обвинения - като ръководител на организирана престъпна група, за лихварство, отвличане, побой с нанасяне на телесни повреди, палежи.   На Мартин Чоков също са повдигнати обвинения за участие в престъпната група, лихварство, отвличане и побой. Освен това, той е привлечен и за принуда, както и за заплаха със смърт.   Обвинения за участие в групата са повдигнати на Иван Тодораков, Димитър Каменов, Иван П. Тодораков, Касъм Касъмов и Васил Филиповски. Част от тях са привлечени като участници в конкретни престъпления на групата.  ", "date": "2018.01.11", "title": "Съдът оправда сина на Ценко Чоков за побой, жертвата изненадващо се отказа от показанията си"}
{"url": "http://epicenter.bg/article/Tsentarat-na-Sofiya-i-yuzhnite-rayoni---bez-nebostargachi--Zakrivat-gledkata-kam-Vitosha-/144867/4/0", "text": "   височината на сградите в различните части на столицата, съобщи „Фокус“. Измененията бяха приети почти единодушно от народните представители - с 109 гласа „за“, 2 „против“ и 11 „въздържал се“.   Промените предвиждат в центъра на София и в южните й райони да няма небостъргачи, за да не развалят гледката към Витоша. За централна градска част ограничението за височината на сградите е до 50 метра. В рамките на Околовръстния път височината трябва да е до 75 метра; извън Околовръстния път - 15 метра; в останалата част на града - 125 метра. Според промените урегулираните като озеленени площи за широко обществено ползване в междублоковите пространства терени няма да могат да променят предназначението си, защото стават част от зелената система на Столичната община.", "date": "2018.01.11", "title": "Центърът на София и южните райони - без небостъргачи. Закриват гледката към Витоша!"}
{"url": "http://epicenter.bg/article/Akad--Georgi-Markov--Predsedatelstvoto-shte-pokazhe--che-sme-dostoyni-balgari-/144804/11/0", "text": "  Председателството на Европейския съюз е шанс България да се покаже като една европейска държава с древна история и цивилизация. След влизането ни в ЕС през 2007 г. съвсем логично беше България да стане и ротационен председател на Съвета на ЕС. Това е едно събитие, което не се е случвало досега в страната ни. В София ще се съберат представители на други 27 европейски държави. Като историк не съм очаквал някога, че можем да бъдем домакини на събитие от такъв ранг.   Понякога заради някой дребен инцидент имиджът на България много бързо може да бъде развален. Надявам се, че през следващите шест месеца ние да успеем да го поправим и подобрим. Европейците трябва да разберат, че България заслужено е приета в тяхното семейство.     Задължително е да сме и реалисти и да не храним прекалено големи надежди свързани с европредседателството. Също така не трябва да даваме и прекалено големи надежди на Западните Балкани и министър-председателят Бойко Борисов да не се увлича. Те са приоритет, но не трябва да ги събираме в един пакет, защото Западните Балкани са понятие възникнало в края на миналия век. Държавите в този регион са много различни. Трябва да си даваме ясно сметка, че те не могат да заместят икономиката на Великобритания, която ще напусне Евросъюза заради Брекзит. В никакъв случай не трябва безусловно да се приемат в ЕС страните от Западните Балкани.   Това важи с особена сила за Сърбия, имайки предвид тяхното пренебрежително отношение към нас и факта, че продължават да не спазват правата на нашите сънародници от Западните покрайнини.     Трябва да внимаваме и по отношение на Турция. Настроенията в Австрия, Германия, Холандия и други държави са твърдо против нейното приемане в ЕС. Ако премиерът Борисов играе ролята на посредник, при това неупълномощен от всички посредник, има опасност тези държави да ни покажат червен картон за еврозоната и Шенген.   За съжаление онази кемалистка и светска Турция вече не съществува. Освен ислямизма там през последните години сила набира и неосманизмът. Да държим отворени очите си за тези предизвикателства. Свидетели бяхме на поредното при откриването на реставрираната Желязна църква „Свети Стефан“ в Истанбул на 7 януари, броени дни преди официалния старт на нашето европредседателство. Тогава президентът Реджеп Ердоган не пропусна да говори за османското минало, представяйки го като епоха на религиозна толерантност, чийто символ е храмът на цариградските българи. При днешното състояние на отношенията между Турция и Запада (САЩ и ЕС), ние нямаме авторитета и силата да играем ролята на един „честен посредник“, както казва Ото фон Бисмарк на Берлинския конгрес.    Ако не равноправност, поне равнопоставеност Очаквам, че нашето председателство ще се започни с нещо полезно. Хубаво би било да не се разширява кризата във взаимоотношенията между държавите-членки. Да се намери равновесието между бившите социалистически страни и Запада, защото ние все още оставаме разделени на Източна и Западна Европа. Създава се погрешното впечатление, че едва ли не, само ние източноевропейците се възползваме от членството, а забравяме, че богатият Запад се възползва от нашата работна ръка, нашите мозъци, нашия пазар и суровини.     ", "date": "2018.01.11", "title": "Акад. Георги Марков: Председателството ще покаже, че сме достойни европейци!"}
{"url": "http://epicenter.bg/article/Britanski-vestnik--Balgariya-otlaga-reformite--za-da-nablegne-na-predsedatelstvoto-/144826/11/33", "text": "Британският вестник \"Файненшъл таймс\" публикува днес редица статии за България на политически и икономически теми. \"България отлага реформите, за да наблегне на председателството на ЕС\", гласи едно от заглавията по повод поемането на ротационното председателство на Съвета на ЕС от София за първата половина на тази година.  Между отделните партии в управляващата коалиция, както и между правителството и опозиционните социалисти цари своего рода негласно примирие. Никой не иска да клати лодката и да злепоставя страната, докато тя е заела централно място на европейската сцена, пише авторът Тони Барбър.  Според цитирани от вестника експерти през следващите шест месеца ще се избягва всичко, което би предизвикало недоволство или би довело до улични протести. Това спокойствие е от полза за премиера Бойко Борисов, който многократно е подчертавал, че най-важна за него е стабилността на държавата. Този социален мир обаче има своята цена.  Партньорите на България в ЕС например биха искали да видят повече напредък в съдебната реформа, борбата с корупцията и модернизацията на полицията, здравеопазването и образованието, пише \"Файненшъл таймс\".  В статията се отбелязва също, че дългосрочното благоденствие зависи от по-енергичен подход към реформите и се споменават данните на Световната банка, че доходът на глава от населението е 47 процента от средния за ЕС, което прави България най-бедната страна в съюза, и че производителността ще трябва да расте с поне 4 процента годишно през следващите 25 години, за да достигне средните стойности в ЕС.  В друга статия със заглавие \"България иска да използва председателството на ЕС за интеграция на Западните Балкани\" пише, че българското правителство иска председателството му да бъде запомнено на първо място със застъпването за страните от Западните Балкани, които искат да влязат в ЕС.  Правителството също иска напредък в амбициите на България да се присъедини към еврозоната и Шенгенското пространство за свободно движение, макар и да разбира, че тези цели са отделни от председателството на ЕС, пише Тони Барбър.  За сметка на това политическите лидери във Франция и Германия, подкрепяни от Брюксел, през тези шест месеца ще се съсредоточат върху изграждането на рамка за по-тясна интеграция между 19-те страни членки на еврозоната. Очаква се това да включва идеи за осъществяването на банковия съюз на ЕС и превръщането на Европейския стабилизационен механизъм в Европейски валутен съюз.  Макар и България да има очевиден интерес от изхода на тези разисквания, гласът й няма да тежи много, защото в момента тя е извън еврозоната и банковия съюз, отбелязва вестникът.  Опасенията на България, че ще бъде маргинализирана, обаче биха нараснали, ако нейни съседки като Сърбия и Македония никога не се присъединят към ЕС и ако западните сили, Русия, Китай, Турция и други страни усилят вече интензивното си съперничество за политическо, дипломатическо и икономическо влияние на Балканите, смята Тони Барбър.  В статия със заглавие \"Увеличаването на туристите помага за процъфтяването на фестивалите в България\" се отбелязва, че след терористичните нападения в Турция, Египет и Тунис, както и в Белгия и Франция, туроператорите са решили да пренасочат част от туристическите си потоци към страни, смятани за по-безопасни, каквато е България.  Обръща се внимание, че през 2016 г. над 9,3 милиона души са кацнали и отлетели от България (сред които около 2 милиона български емигранти), включително благодарение на евтините самолетни билети, каквито според правителството са ползвали над половината гостували в България чужденци. Това е увеличение от 23 процента - най-високото в ЕС по данни на Евростат, а туризмът формира 13 процента от БВП на България за 2016 г., отбелязва вестникът.   ", "date": "2018.01.11", "title": "Британски вестник: България отлага реформите, за да наблегне на председателството "}
{"url": "http://epicenter.bg/article/Grisho-izliza-sreshtu-kvalifikant-na-starta-na-Australian-Open-/144844/8/0", "text": "Григор Димитров ще започне пътя си на Откритото първенство на Австралия срещу двама квалификанти, съответно в първия и втория кръг, ако се справи на старта, съобщава Gong.bg. Това определи тегленият в Мелбърн жребий за основната схема.  Маркос Багдатис или Андрей Рубльов най-вероятно ще се изправят срещу българина по-нататък в третия кръг, ако всичко върви наред за българина.  Българинът попадна в една половина на схемата с Роджър Федерер, като двубой между двамата е възможен най-рано на полуфиналите. 128 тенисисти се включиха в основната схема. От тях 32 бяха поставени при жребия.  Наградният фонд на Откритото първенство на Австралия е 55 милиона долара, като на победителя се полагат 4 милиона долара.  ", "date": "2018.01.11", "title": "Гришо излиза срещу квалификант на старта на Australian Open "}
{"url": "http://epicenter.bg/article/Mis-Balgariya-2017-Tamara-Georgieva-operira-nosa-si--Snimki-/144827/10/99", "text": "Мис България 2017 Тамара Георгиева все пак се реши на пластика и оперира така обсъждания си нос, пише „Галерия“.   Блондинката, чиито обонятелен орган дълго време бе Тема №1 в светските среди, се е подложила на ринопластика едва преди няколко седмици.   Макар в интервю Тамара да бе категорична, че няма да пипа носа си, явно негативната вълна срещу нея все пак й е повлияла.   Тези дни пък стана ясно, че от централата на „Мис Свят“ в Лондон отправили неформално запитване относно подгласничката на Тамара – Йовита Георгиева.   Оттам също не одобрявали вида на Мис България и предпочитали втората по красота. Вероятно Тамара е решила да жертва носа си в името на конкурса „Мис Свят“ и затова е склонила за операция.   Източник: Новини.бг", "date": "2018.01.11", "title": "Мис България 2017 Тамара Георгиева оперира носа си (Снимки)"}
{"url": "http://epicenter.bg/article/Fritata-s-cheri-domati-i-bosilek-/144869/9/25", "text": "НЕОБХОДИМИ ПРОДУКТИ  7 бр. яйца  250 г чери домати  1 връзка босилек  1 скилидка чесън  1 бр. люта чушка 1 бр. зелена чушка 1 бр. червена чушка 5 с.л. зехтин  бял пипер сол НАЧИН НА ПРИГОТВЯНЕ  Доматите се разрязват на малки парченца. В тиган се сипват 3 с.л. зехтин. Сотира се скилидката чесън с лютата чушка. Изваждат се от мазнината и се добавят доматите за 5 минути. Посоляват се.   В купа се разбиват яйцата с пипера и малко сол. Добавят се доматите и няколко стръка едро нарязан босилек, заедно с чушките. Сместа се изсипва в тиган, загрят с 1 с.л. зехтин. След като стегне, се обръща върху голяма чиния и се връща в тигана. Оставя се на огъня за още 4-5 минути.   Фритатата се гарнира с листа босилек.", "date": "2018.01.11", "title": "Фритата с чери домати и босилек "}
{"url": "http://epicenter.bg/article/Izumitelnite-dashteri-na-politicheski-lideri-zasenchvat-profesionalni-modeli--Snimki-/144832/10/100", "text": "Изумително красиви  . Тези дами нямат нужда от много грим и фамозни рокли или от славата на бащите си, за да привлекат като с магнит вниманието към себе си.  Лора Каримова е  . Самата тя е изключително желан гост на светски събития и винаги изглежда безупречно на червения килим.   Красавицата е активна в Instagram, където има над 430 000 последователи. Лейла Алиева е . Освен с чара си, тя е известна с мащабната си благотворителна дейност.   Тя е заместник-председател на фондация „Гайдар Алиев“, която подкрепя активно реставрирането на исторически обекти във всички точки на света, включително и в България. Освен това оглавява редица младежки организации и е сред най-активните природозащитници в страната си. Барбата Берлускони е  . Тя се занимава с бизнес и често може да бъде видяна на червения килим по светски събития. Омъжена е и има двама сина. Говори се, че е в близки приятелски отношения с дъщерите на руския президент Владимир Путин. Разбира се, няма как да не включим Иванка Тръмп в списъка с най-красивите дъщери на политически лидери. Тя е популярна като „Тайното оръжие“ на американския президент Доналд Тръмп. Със своето непринудено поведение и изискан стил  .   Източник: дарик", "date": "2018.01.11", "title": "Изумителните дъщери на политически лидери засенчват професионални модели (Снимки)"}
{"url": "http://epicenter.bg/article/Lilyana-Pavlova--Saglasna-sam--che-ima-koruptsiya--no-koruptsiyata-e-po-skoro-edno-useshtane/144808/2/0", "text": "България е демократична и отворена държава. Няма какво да крием. Нека всички протестират. Няма лошо. Всеки има право да изрази мнението си. Щом са решили, че днес е правилния момент и го правот законово - няма проблем. Дали сега е момента да протестираме по вътрешни проблеми при старта на европредседателството? Нека да покажем всичко, което можем. Това е малко като да се оплачеш на арменския поп. Политическа стабилност е факт.  Eврочиновниците няма изобщо да се трогнат от протестите, защото те не се интересували от това.   Това каза в сутрешния блок на БТВ министърът на българското европредседателство Лиляна Павлова. \"На мен ми се струва, че не е сега момента за тези протести, но така са преценили хората. Това европредседателство не е на правителството, на премиера или лично мое. То е на всички българи.   Ясни са опитите за дискридетирането на правителството. Това обаче не трябва да се прави самоцелно, за да се натрупа краткотраен политически рейтинг. Преди по-малко от година имахме избори и бе създадено правителство, което работи. Това показват цифрите. Опитите за дискредитиране на правителството слагат едно петно върху България.   Всеки ден слушаме за корупцията. Трябва да спрем. Корупция има навсякъде, във всички държави. Съгласна съм, че има корупция, но корупцията е по-скоро едно усещане. Опозицията има право да иска вот на недоверие, за да покаже, че е силна и твърда. Този вот, според мен обаче, няма да мине\", прогнозира Павлова.   \"Изключително неприятни са последните криминални инциденти. Не трябва да прикачваме последното убийство в София към европредседателството. Вярвам на органите и трябва да ги оставим да си свършат работата. Те ще кажат каква е истината. Трябва да бъдем спокойни. Не трябва да внасяме страх. Всички български граждани трябва да бъдат спокойни. Органите на реда си вършат работата. Не трябва да всяваме паника. Не трябва да живеем в страх.   Трябва да живеем уверено. Не искам да коментирам темата за терористини атаки. Видяхме, че в далеч по-големи и развити държави може да се случи подобно нещо. Вчера бях на летището, когато бе подаден сигнал за бомба. Вече не се учудвам. Явно хората, които имат интерес от тези неща, стават все по-креативни. Най-важното е, че получаваме подкрепа от всички европейски лидери. България трябва да бъде обединител по време на това председателство\", заключи Павлова.", "date": "2018.01.11", "title": "Лиляна Павлова: Съгласна съм, че има корупция, но корупцията е по-скоро едно усещане! "}
{"url": "http://epicenter.bg/article/Karayancheva/144817/2/48", "text": "Народното събрание откри зимната си сесия с в деня на откриването на българското председателство на Европейския съюз.   „В деня, в който България официално поема Председателството на Съвета на ЕС нека си дадем сметка, че ние сме националният отбор на България и нашите действия и послания, които излъчваме ще формират нагласите на европейския елит“, каза в приветствието си председателят на парламента Цвета Караянчева.    \"Трябва да бъдем единни. Да загърбим вродения си нихилизъм и агресивно отрицание. Солисти търсят в операта. Крайно време да се държим като добре сработен оркестър. Нека бъдем по-смирени и работим за гражданите \", каза Караянчева „Нека си пожелаем конструктивизъм, чувство за общност, повече резултати и по-малко проповеди от парламентарната трибуна“, заяви тя.   „Да погледнем на европредседателството не като фон за ляв или десен популизъм, а като повод за сближаване, не за противопоставяне. Да загърбим вродения си нихилизъм, агресивно отрицание, солисти търсят в операта - българският парламент е крайно време да се държи като добре сработен оркестър“, посочи Цвета Караянчева.   „В първия парламентарен ден от новия политически сезон Ви поздравявам с настъпването на новата 2018 година. Пожелавам Ви здраве, разбирателство, консенсус, доверие и повече продуктивни дебати и сближаване на позициите по ключовите за страната ни въпроси“, коментира председателят на парламента и пожела на депутатите новата 2018 година да бъде доброплодна и благопреуспяваща\", каза още тя. Управляващото мнозинство отхвърли искането на опозицията да бъде изслушан премиерът Бойко Борисов за криминогенната обстановка в страната в началото на годината.    ", "date": "2018.01.11", "title": "Караянчева: Солисти търсят в операта, време е да се държим като добре сработен оркестър"}
{"url": "http://epicenter.bg/article/Borisov-se-sreshta-s-protestirashtite-politsai/144820/2/0", "text": "Премиерът Борисов е обещал 100 млн. лв. за повишаване на полицейските заплати. Това стана ясно след срещата на премиера и синдикатите, като изрично е подчертал, че не прави сделка с тях. Протестните действия за днес не се отменят, но ще се помисли дали да бъдат прекратени идните дни.    Зам.-министър Красимир Ципов заяви, че тези пари не се отпускат, за да бъдат спрени протестните действия, а защото това е наболял проблем, който трябва да бъде решен. Той уточни, че предстоят срещи тази и друтата седмица, за да се види как ще бъдат разпредели тези средства, както и да се уточни с колко е възможно да бъдат увеличени възнагражденията за униформените за 2019 година.    Синдикатите в МВР бяха твърдо решени да отстояват исканията си пред премиера Бойко Борисов на срещата в Министерски съвет.   Валентин Попов заяви, че служителите на МВР искат по-високи заплати, защото увеличението е малко - между 30 и 55 лева. Освен това настояват за промяна на Закона за МВР и изготвянето на нов такъв.   Попов обясни и как точно ще протекат днешните протести. \"Ще има две групи, които ще пресрещнат образно казано гостите по пътя им от летището към центъра. После ще има протест и в близост до Народния театър \"Иван Вазов\" по време на официалното откриване на Българското председателство на Съвета на ЕС\", обясни Валентин Попов  ", "date": "2018.01.11", "title": "Борисов се срещна с протестиращите полицаи - обеща 100 млн. лева за заплатите им"}
{"url": "http://epicenter.bg/article/Mustafa-Karadaya-/144829/2/0", "text": "Не си представяме, че може да бъде постигнато трайно стабилизиране на Балканския регион без включването на Турция, най-голямата в икономическо отношение страна в региона, в общоевропейските процеси, колкото и трудно да изглежда това към този момент.   Това заяви лидерът на ДПС Мустафа Карадайъ в словото си от парламентарната трибуна за новата сесия на Народното събрание. „Няма да спрем да предупреждаваме, че включването на националисти във властта официализира езика на омразата по най-опасната ос- етнорелигиозната“, бе категоричен той.   Лидерът на ДПС обаче подчерта, че по време на председателството \"България може да представи българския етнически модел като модел за мирно развитие, устойчива демокрация и просперитет\". \"Българският етнически модел, чийто идеолог и създател е нашият почетен председател д-р Ахмед Доган, е моделът, който не само създаде условията, но и успешно реализира мирния преход от тоталитаризъм към демокрация\", подчерта Мустафа Карадайъ. И продължи, че в ДПС смятат, че стабилността на Балканите е в пряка зависимост от скоростта на протичане на процесите на присъединяване на страните от Западните Балкани, а също и продължаване и засилване на диалога ЕС - Турция.   „Европейските политици не гледат с добро око на замитането на проблемите „под килима“, коментира Мустафа Карадайъ. „За да няма спекулации, заявяваме, че преформатирането на управлението не означава задължително влизане на ДПС в управлението“, изтъкна председателят на ПГ на ДПС. „Визията ни за развитие на страната е, че България се нуждае от програма за ускорено развитие, включваща дълбоки реформи на най-важните сфери“, обясни той. „Няма да участваме в процес „стани да седна“, коментира Мустафа Карадайъ.   „Против сме управлението със националистите и защото ерозират институциите и поставят под въпрос сигурността на страната“, каза още той.   В началото на словото си той открои, че без съмнение, политическото събитие на началото на годината е поемането на председателството. \"Ние от ДПС съзнаваме колко е важно да изпълним със съдържание тази роля. Да покажем на нашите европейски партньори гостоприемство, организационен и управленски потенциал и активна роля при решаване на европейските проблеми. И още - диалогичност и умение да задаваме на посока, воля за необходимите реформи в ЕС и решение за това\", каза Карадайъ. Лидерът на ДПС обаче изтъкна, че заедно с това трябва да настояваме в дневния ред на Общността да влязат и важните за страната ни теми - членството в Шенген и присъединяването към еврозоната, както и присъединяването на страните от Западните Балкани към ЕС.  ", "date": "2018.01.11", "title": "Мустафа Карадайъ: Не може да има трайно стабилизиране на Балканите без включването на Турция"}
{"url": "http://epicenter.bg/article/Zapochva-ryazko-padane-na-temperaturite-/144830/2/0", "text": "Студ, дъжд и сняг в цялата страна в следващите дни. Рязкото падане на температурите ще започне още в петък, съобщава NOVA.  Студът ще продължи и през следващите дни. В края на седмицата температурите през целия ден ще са отрицателни, а на места няма да превишат минус 5 градуса.  В петък и събота се очакват и първите за 2018-а снеговалежи. По-значително ще вали в Северна България и планините, и в някои райони ще натрупа до 10-15 см нов сняг.  За завръщането на зимата у нас е виновен средиземноморски циклон, който се образува над Испания преди няколко дни и причини огромни проблеми в Алпите.  Там 13 хиляди туристи остават блокирани в швейцарската част заради силната снежна буря. Част от гостите на курорта Зермат бяха евакирани с хеликоптери, след като снегът откъсна района от света.  Хората, които са пожелали да напуснат, са били откарани в съседен курорт на 5 километра, а от там извозени с автобуси. Опасенията, че могат да паднат лавини, принуди властите да затворят ски пистите, лифтовете, пътеките и да спрат влаковете.  Добрата новина е, че страната ни ще остане в периферията на този циклон и тук не се очакват такива екстремни явления.  ", "date": "2018.01.11", "title": "Започва рязко падане на температурите "}
{"url": "http://epicenter.bg/article/Bez-snimki-na-poklonenieto-na-Petar-Hristov-/144837/2/0", "text": "Близките на убития бизнесмен Петър Христов помолиха присъстващите на поклонението да не използват видео и фотокамери. Поклонението пред тленните останки на 49-годишния бизнесмен ще се състои в петък, 12 януари от 12 часа в Двореца на културата и спорта \"Васил Левски\" във Велико Търново,    От уважение към паметта на починалия и съпричастност към скръбта на семейството, молбата на близките е присъстващите на поклонението е да не използват видео и фотокамери. Убитият има 29-годишна дъщеря Михаел и 16-годишен син Петър. От миналата година има и внук, който също носи неговото име.  Опелото ще е в Преображенския манастир в тесен семеен кръг, след което тялото на Петър Христов ще бъде кремирано, а урната ще бъде положена в гробищния парк във Велико Търново.  49-годишният Петър Христов бе прострелян в понеделник сутринта пред офиса си на ул. \"Ралевица\" в София. Бизнесменът бе откаран във ВМА, но въпреки 30-минутните реанимационни действия почина.  По непотвърдени данни, Христов е пронизан от пет куршума - три в гърдите, един в главата и един в шията. По него е стреляно с чешки картечен пистолет \"Скорпион\", който се използва често от наемните убийци при мокри поръчки.  Разследващите обявиха, че проучват всички възможни версии за убийството на Петър Христов - от лични мотиви до нарушени бизнес интереси. Няма информация той да е получавал заплахи за живота си и се е движел без охрана.  ", "date": "2018.01.11", "title": "Без снимки на поклонението на Петър Христов "}
{"url": "http://epicenter.bg/article/ChSI-zaporira-smetkite-na-samotna-bremenna-mayka-s-tri-detsa--koyato-otselyava-s-200-lv--na-mesets--Video-/144838/2/0", "text": "  Ивелина Митева е на 31, самотна майка с три малки деца – на 11, шест и четири години, и четвърто, което ще се роди след месец. Наскоро тя е напусната от съпруга си. Това поставя оцеляването на семейството на още по-голямо изпитание, макар той да помага доколкото може, разказва жената, в репортаж на БиТиВи.   „Баща им има тумор. Откриха му преди две години тумор и му трябва спокойствие. Отиде да живее при сестра си. В нищо не го обвинявам, няма за какво. Той достатъчно страда в момента с неговата болест“, казва Ивелина.   Целият ѝ месечен доход е по-малко от 200 лева, с които трябва по някакъв начин да свързва двата края.   „Много е трудно. Те даже не стигат. Като платя вода и т.н. И токът ми идва много високо. Даже понякога не успявам да го платя. Спирали са го, оставяла съм без електричество. Стояли сме на студено, на тъмно с децата“, признава Ивелина.   Половината от средствата, с които тя разполага месечно, отиват за наем на приземния етаж, в който живее при ужасни условия с децата си.   „Така живеем – със заеми, които, естествено, не ми е възможно да връщам, но се старая поне отчасти да връщам, за да може пак да ми дават. За да изкарваме месеца. По този начин се гледаме“, споделя самотната майка.   Въпреки всички трудности, Ивелина се опитва да гледа по възможно най-добрия начин трите си деца. Големият ѝ син е отличник в училище, а едната ѝ дъщеричка ходи на детска градина.   „От доста неща са лишени децата, наистина, признавам си. Но въпреки всичко нямам намерение да ги оставя. Гледам си ги и ще продължавам да си ги гледам, въпреки трудностите. Ето, да са ми живи и здрави, стигнахме дотук, въпреки условията, в които живеем“, казва тя.   Наскоро обаче самотната майка получава нов удар. Разбира, че е осъдена да плати 3200 лева за кредит от 500 лв., който е изтеглила преди няколко години. Частен съдебен изпълнител запорира сметките ѝ.   „Надявам се да ми влезе в положението и да разбере, че нямам възможност да ги плащам тия пари. Да ми даде някаква отсрочка или някаква по-малка вноска, която да мога да си позволява да плащам“, казва Ивелина.   „Мисля, че с подкрепата на институции и на българското общество можем да помогнем на тази майка да си гледа нормално децата“, казва Димитрина Иванова от сдружение „Нов живот“.   Това е и единственото, което иска Ивелина – достоен живот за децата си.      ", "date": "2018.01.11", "title": "ЧСИ запорира сметките на самотна бременна майка с три деца, която оцелява с 200 лв. на месец (Видео)"}
{"url": "http://epicenter.bg/article/Stanishev-predsedatelstva-komisiyata-v-Evroparlamenta--koyato-izslushva-Tsacheva-i-Radev/144839/2/0", "text": "Президентът на ПЕС и евродепутат Сергей Станишев председателства комисията в Европейския парламент, която изслуша българските министри на правосъдието и вътрешните работи – Цецка Цачева и Валентин Радев, за приоритетите на ведомствата им пред шестте месеца, в които България ще председателства Съвета на ЕС. Става дума за комисията по граждански права, правосъдие и вътрешни работи, на която Станишев е заместник-председател. Изслушването е стандартна процедура в началото на всяко председателство, като първите министри, които застанаха пред европейските депутати, са министър Цачева и министърът на вътрешните работи Валентин Радев.   Цецка Цачева и Валентин Радев бяха поставени на истински блиц парламентарен контрол от страна на евродепутатите. Основните теми, които бяха застъпени във въпросите бяха за миграцията, общоевропейската сигурност, но и правата на ромското малцинство. Депутатите питаха за Истанбулската конвенция.   Защитата на правата на всички граждани са темела на нашето правосъдие, изтъкна в един от отговорите си Цачева. Според българския министър на правосъдието Истанбулската конвенция ще бъде ратифицирана след дебат в българския парламент. Цачева изрази желание това да стане скоро.   Тя бе запитана и за становище по правосъдната реформа в Полша. България, както и останалите държави членки следи процесите там, увери Цачева. Нашата позиция ще бъде стриктното прилагане на чл. 7 така, както той детайлно е разписан в Договора за ЕС, каза тя. Според нея обаче трябва да се даде възможност на Полша да даде отговор на въпросите, повдигнати от Европейската комисия. Когато говорим за предизвикателствата към българското председателство, имаме предвид и това предизвикателство, изтъкна тя.        ", "date": "2018.01.11", "title": "Станишев председателства комисията в Европарламента, която изслушва Цачева и Радев"}
{"url": "http://epicenter.bg/article/Yordan-Tsonev--DPS-shte-podkrepi-vota-na-nedoverie-kam-pravitelstvoto-sas-svoi-motivi-i-argumenti-/144845/2/0", "text": "Ще подкрепим вота, ще гласуваме „против“ правителството, обаче с нашите мотиви и аргументи. Това обяви в кулоарите на парламента зам.-председателят на ПГ на ДПС Йордан Цонев по повод заявката на ПГ на \"БСП за България\", че ще внесе вот на недоверие без ДПС.  „Имаме решение за вота на недоверие и то много отдавна, взето на нашия най-висш форум между две конференции - на Националния съвет. Решението ни не е за един вот, а за вотове, и добре обосновано“, заяви той.  „Между Коледа и Нова година не бяхме потърсени, след Нова година също. Днес разбрахме, че БСП вчера на свой форум са взели решението да внесат вота сами. Днес Корнелия Нинова уведоми Мустафа Карадайъ за това решение. Вие преценете какво е това действие“, коментира Йордан Цонев.   \"Изкушавам се да кажа, че това действие доказва правотата на думите на Ахмед Доган. Защото ако нямаш коалиционна култура в опозиция, не може да имаш такава и в управление. Думите му са снимка на политическата ситуация в страната. Те не предизвикват тази ситуация, а са констатация каква е тя“, заяви той. В отговор на въпрос дали ДПС се разграничава от мотивите на БСП за вот на недоверие Йордан Цонев коментира: „Още не сме видели мотивите им“.  „Нямаме достатъчно депутати да внесем самостоятелно вота на недоверие. Във всички вотове на недоверие, които ще бъдат внесени, съобразно решението ни, ако не вземем друго, ще гласуваме срещу кабинета с наши мотиви и обосновка“, каза още зам.-председателят на ПГ на ДПС.   За да бъде успешен вотът на недоверие, са нужни 121 гласа. Депутатите на БСП и ДПС са 105.", "date": "2018.01.11", "title": "Йордан Цонев: ДПС ще подкрепи вота на недоверие към правителството със свои мотиви "}
{"url": "http://epicenter.bg/article/Otnovo-signal-za-bomba-na-letishte-Sofiya/144848/2/0", "text": "  Сигнал за взривно устройство е подаден в 12.10 ч. днес за летище София, предаде репортер на БГНЕС.   Във връзка със злоумишлено обаждане, получено днес в 12.10 часа, на Летище „София“ веднага са предприети действия и е започнала стандартна проверка, уточняват от МВР.   БГНЕС припомня, че вчера двата терминала на летище София бяха евакуирани заради фалшиви сигнали за бомби. Час преди сигналите министър Лиляна Павлова представи близо до терминал 2 електромобилите, с които ще се придвижват делегациите за събитията на Българското председателство на Съвета на ЕС      ", "date": "2018.01.11", "title": "Отново сигнал за бомба на летище София"}
{"url": "http://epicenter.bg/article/Filiz-Hyusmenova-s-initsiativa-za-uchenitsi-po-povod-balgarkoto-predsedatelstvo-na-ES--snimki-/144852/2/48", "text": "Преди официалното откриване на Председателството на България на Съвета на Европейския съюз в София, ученици в село Драгановец, община Търговище бяха запознати с уникалното събитие.   Евродепутатът Филиз Хюсменова организира тяхното информиране за историята на Евросъюза и настоящото председателство на страната ни. Нейната идея е учениците да имат знания за Европа и да станат съпричастни на актуалните събития, независимо, че живеят в малки населени места.   Координаторът на Европейския информационен център на Хюсменова в Търговище - Емине Юсеинова - представи пред ученици от училище „Свети Свети Кирил и Методий” презентация, с която достъпно и интересно за децата обясни създаването на Съюза, неговите символи и цели, както и работата на институцията Европейски парламент.   Малчуганите проявиха голям интерес към подарените им книжки с полезна дидактична и образователна информация за Европейския съюз.", "date": "2018.01.11", "title": "Филиз Хюсменова с инициатива за ученици по повод българкото председателство на ЕС (снимки)"}
{"url": "http://epicenter.bg/article/Erdogan-iska-lichna-sreshta-s-Merkel/144805/7/0", "text": "Турският президент Реджеп Ердоган иска лична среща с германския канцлер Ангела Меркел, за да поправят обтегнатите отношения на страните си. Това заяви турският външен министър Мевлют Чавушоглу, цитиран от ДПА, на среща с германски журналисти късно снощи. По думите на министъра Ердоган би искал да покани Меркел в Турция, след като приключат преговорите за сформиране на ново германско правителство, или евентуално самият той да пътува до Германия.   Германо-турските отношения пострадаха тежко след опита за преврат срещу Ердоган през 2016 година. Турският лидер обвини Германия, че приютява поддръжници на живеещия в САЩ мюсюлмански проповедник Фетхуллах Гюлен, който според него стои зад пуча. Оттогава Турция арестува редица германски граждани по обвинения, свързани с тероризъм. Напоследък обаче Анкара клони към нормализиране на отношенията и германският външен министър Зигмар Габриел покани Чавушоглу в родния си град Гослар миналия уикенд.   Ердоган няколко пъти е разговарял по телефона с Меркел и германския президент Франк-Валтер Щайнмайер, посочи дипломатът. Най-острите търкания между двете страни са свързани със задържането на германския журналист Дениз Юджел, който от близо единайсет месеца е в турски затвор, без да са му предявени обвинения.  ", "date": "2018.01.11", "title": "Ердоган иска лична среща с Меркел"}
{"url": "http://epicenter.bg/article/V-Berlin-zapochva-posledniyat-krag-ot-predvaritelnite-sondazhi-za-nova-golyama-koalitsiya/144814/7/0", "text": "  В четвъртък, 11 януари, работните групи на Съюза (ХДС/ХСС) и Германската социалдемократическа партия (ГСДП) приключват предварителните сондажи за нова голяма коалиция в Берлин, припомня националният ежедневник Die Frankfurter Allgemeine Zeitung, цитирани от „Фокус“.   Очаква се в късните часове на деня да бъде обявено дали има шансове за съставяне на федерално правителство – втори опит за канцлера Ангела Меркел, след като през ноември усилията за формиране на „ямайска“ коалиция претърпяха пълно фиаско.   Предстои договарянето на централните въпроси като данъци и финанси, както и основни решения относно миграцията, пазара на труда, здравеопазването, пенсиите и политиката към Европа.       Три месеца и половина след провеждането на изборите за Бундестаг, в неделя, 7 януари, Съюзът (ХДС/ХСС) и Германската социалдемократическа партия (ГСДП) започнаха предварителни сондажи, които ще покажат дали има шансове за съставяне на федерално правителство – втори опит за канцлера Ангела Меркел, след като през ноември усилията за формиране на „ямайска“ коалиция претърпяха пълно фиаско. Първият от общо шестте кръга на разговорите се проведе в централата на германските социалдемократи в Берлин. В рамките на вече започналата седмица преговорите ще продължат в седалищата на Християндемократическия съюз (ХДС) на Ангела Меркел и на Християнсоциалния съюз (ХСС) на Хорст Зеехофер. Предварителните сондажи трябва да приключат до петък, 12 януари, когато ще бъде направено официално изявление от партиите. Дотогава те трябва да преценят трезво дали е целесъобразно да започнат коалиционни преговори. Работните екипи на Съюза (ХДС/ХСС) и ГСДП постигнаха съгласие за налагане на забрана за даване на интервюта за медии през следващите дни, в които са в ход предварителните преговори за съставяне на нова голяма коалиция в Берлин. Представителите на партиите демонстрираха единодушие по въпроса, като аргументираха решението си с желанието да предотвратят медийното влияние на изхода от предварителните преговори.  ", "date": "2018.01.11", "title": "В Берлин започва последният кръг от предварителните сондажи за нова голяма коалиция"}
{"url": "http://epicenter.bg/article/Kradtsi-s-bradvi-ograbiha-magazin-s-bizhuta-v-parizhkiya-hotel-Rits/144816/7/0", "text": "  Крадци, въоръжени с брадви, отмъкнаха бижута за милиони от магазин в прочутия парижки хотел Риц (Ritz), предадоха световните агенции, цитирани от    Петимата крадци нахлули в луксозния хотел в късния следобед вчера и използвали брадви, за да счупят стъклените витрини с бижута в главното фоайе. Откраднатите скъпоценности се оценяват на 4,5 милиона евро (5,38 млн. долара).   Трима от тях са задържани, останалите двама все още се издирват, съобщи министърът на вътрешните работи Жерар Колон в Туитър, предаде ДПА.   Хотел Риц в Париж е открит през 1898 г. и е първият във френската столица, който предлага електричество на всички етажи и бани в стаите.   Някога дом на модната икона Коко Шанел и писателя Марсел Пруст, хотелът е любимо място за по питие на американския писател Ърнест Хемингуей. Разположен близо до площад \"Вандом\" в центъра на Париж, хотелът е обкръжен от луксозни и бижутерийни магазини в район, който през последните години бе арена на зрелищни обири.   Всички бутици са оборудвани с модерни системи за сигурност и са със засилена охрана, а подстъпите към площада и магазините се наблюдават с камери. Въпреки това обирите продължават, особено в периоди около големи празници. Престъпниците не се смущават дори от факта, че на същия площад, до Риц, е сградата на френското министерство на правосъдието с многобройната си охрана.  ", "date": "2018.01.11", "title": "Крадци с брадви ограбиха магазин с бижута в парижкия хотел Риц"}
{"url": "http://epicenter.bg/article/Asandzh-poluchi-ekvadorsko-grazhdanstvo/144822/7/0", "text": "  Създателят на \"Уикилийкс\" Джулиан Асандж е получил еквадорски паспорт, предадоха световните информационни агенции, цитирани от    Оказва се, че паспортът с номер 1729926483 е бил издаден на 21 декември.   Така беглецът ще може да напусне еквадорското посолство в Лондон без страх, че ще бъде арестуван веднага.   В профила му в \"Туитър\" се появи снимка, която го показва облечен в тениска с цветовете на еквадорския национален флаг.   Това е първото му съобщение от 10 дни. \"Мълчанието\" му в социалните мрежи породи много спекулации, между които и тази, че той е починал.   Припомняме, че създателят на \"Уикилийкс\" се укри в дипломатическото представителство през 2012 г., за да избегне съдебно преследване.   Асанж успя да разгневи президента на Еквадор Ленин Морено с критичните си постинги в Twitter по адрес на негови чуждестранни съюзници.   Еквадор търси посредник, който да помогне при преговорите с Великобритания по предаването на Асанж.   Външният министър Мария Фернанда Еспиноса заяви, че страната й \"разглежда и проучва възможността за посредничество\", за да бъде сложен край на\"неуместния\" петгодишен престой на Асанж в посолството в британската столица.  ", "date": "2018.01.11", "title": "Асандж получи еквадорско гражданство"}
{"url": "http://epicenter.bg/article/Deputatite-zalichiha-dumata--quot-invalid-quot--ot-balgarskoto-zakonodatelstvo-/144853/2/0", "text": "Депутатите заличиха думата \"инвалид\" от българското законодателство на първо четене. Парламентът прие единодушно промените в Закона за държавните такси, внесени от БСП.  Така, според авторите, ще бъде улеснена социалната интеграция на хората с увреждания, а заличаването на термина \"инвалид\" от българското законодателство ще допринесе за преодоляването на стереотипното мислене за хората с увреждания като неспособни, невалидни, негодни.  Крум Зарков, един от вносителите, подчерта, че думата \"инвалид\" трябва да се премахне завинаги от българското законодателство, защото носи негативен заряд. Освен това конституцията борави с термина \"лица с увреждания\". Проблемите на гражданите с увреждания няма да бъдат решени с този закон, но това е стъпка в правилната посока, смята Зарков.  Като аргумент той добави и, че думите имат значение, защото оформят възприятия, а по-късно и определени поведения. Терминът е и пречка за социалната интеграция на тези хора, добави депутатът.  ПГ на ГЕРБ вижда резон в предложението на колегите от левицата, редно е да се уеднакви българското законодателство, подкрепи текстовете Светлана Ангелова, зам.-председател на социалната комисия.  Тя обърна внимание, че между първо и второ четене трябва да се преразгледат и други закони - за жп транспорта, за интеграция на хората с увреждания, например, за да се замени терминът и в тях.   ", "date": "2018.01.11", "title": "Депутатите заличиха думата \"инвалид\" от българското законодателство "}
{"url": "http://epicenter.bg/article/Balgariya-se-prevrashta-v-tsentara-na-Evropa--Tayani--Tusk-i-Yunker-pristigat-v-Sofiya/144803/2/0", "text": "Официалният старт на първото Българско председателство на Съвета на ЕС 2018 ще бъде даден днес, 11 януари, с тържествена церемония в Народния театър.    на която ще бъдат обсъдени предизвикателствата пред Европа по време на Българското председателство на Съвета на ЕС. Във фокуса на срещата ще бъдат българските приоритети, част от програмата на триото Естония - България - Австрия.   Председателят на Европейския съвет пристига в България за откриването на първото Българско председателство на Съвета на ЕС, което ще стане с откриващ концерт в Народния театър.   Освен него,    Очаква се министърът за Българското председателство на Съвета на ЕС Лиляна Павлова да изнесе встъпилена реч.  Веднага след нея официални речи ще изнесат президентът Румен Радев, председателят на Народното събрание Цвета Караянчева, председателят на Европейския парламент Антонио Таяни, председателят на Европейския съвет Доналд Туск, както и председателят на Европейската комисия Жан-Клод Юнкер и премиерът Бойко Борисов.    Преди тържественото откриване в Народния театър официалните гости ще разгледат интерактивна изложба с фотографии и картини на големи български художници. Мултимедийната експозиция ще бъде прожектирана върху разнообразни по размери и форми прожекционни площи.    ", "date": "2018.01.11", "title": "България се превръща в центъра на Европа. Премиерът Борисов посреща Туск, Таяни и Юнкер "}
{"url": "http://epicenter.bg/article/Boyko-Borisov-shte-se-sreshtne-s-predstaviteli-na-politseyskite-sindikati/144806/2/0", "text": "От 08.30 часа в сградата на Министерски съвет, премиерът Бойко Борисов ще се срещне със синдикатите от КНСБ, представляващи интересите на работещите в системата на МВР. Обществената организация ще бъде представена от Венцислав Станков, президент на синдикатът на пожарникарите и спасителите „Огнеборец“ и Христо Христов, председател на Националния синдикат на гражданската администрация в МВР.   По-късно през деня синдикатите в МВР ще протестират на няколко места в столицата. СФСМВР планира две групи от членове да протестират и отправят послания към делегациите, пристигащи за официалното откриване на Българското председателство на Съвета на ЕС. В часовия диапазон 16.30 – 17.00 часа, протестиращите служители в МВР ще „посрещат“ делегациите с винили на кръстовището на бул. „Брюксел“ и бул. „Цариградско шосе“ и на кръстовището на Орлов мост. Протестните действия ще продължат в 18.15 часа в района на Народния театър „Иван Вазов“. Синдикатите настояват за увеличение на заплатите им с 15% със задна дата и изработване на нов закон за МВР.   В сряда бе премахнат протестен билборд на синдикатите в МВР. Съобщението, изписано на английски език гласеше, че българските полицаи получават основна заплата от по 340 евро. То бе поместено на билборда на кръстовището на ул. „Гурко\" и бул. „Евлоги Георгиев\". С него полицаите щяха да посрещнат чуждестранните гости.   На правителственото заседание в сряда премиерът Бойко Борисов изрази възмущението си от премахването на билборда.  ", "date": "2018.01.11", "title": "Преди старта на председателството: Борисов приема протестиращите полицаи"}
{"url": "http://epicenter.bg/article/Deputatite-se-sabirat-sled-vakantsiyata--BSP-nastoyava-Borisov-da-dokladva-za-sigurnostta-na-grazhdanite/144807/2/0", "text": "Депутатите се събират на работа след коледната си ваканция. Те се разпуснаха още на 21 декември.   Започва третата сесия на 44-тото Народно събрание, съобщава \"Фокус\". Съгласно правилника за организацията и дейността на парламента сесията ще бъде открита с химна на Република България и този на Европейския съюз. По традиция всички парламентарно представени сили ще излязат с декларации. В тях те ще начертаят приоритетите си през новия политически сезон.   Седмичната проектопрограма за работа на Народното събрание предвижда в днешния пленарен ден да бъдат разгледани на първо четене промени в Закона за фуражите и на второ промени в Закона за приватизация и следприватизационен контрол. Предстои програмата да бъде утвърдена от депутатите, като от БСП поискаха точка първа в дневния ред да бъде изслушване на премиера Бойко Борисов за сигурността на гражданите. ", "date": "2018.01.11", "title": "Депутатите се събират след ваканцията. БСП настоява Борисов да докладва за сигурността на гражданите"}
{"url": "http://epicenter.bg/article/Rosen-Plevneliev--Polzite-ot-evropredsedatelstvoto-sa-ogromni-za-Balgariya/144809/2/0", "text": "Ползите от европредседателството са огромни за България и вече са видни. Това коментира президентът (2012 -2017 г.) Росен Плевнелиев в предаването \"Здравей, България\" по Нова телевизия. По думите му някои от тях са вече видими - беще подписан дълго отлаганият договор за добросъседство с Македония, беше признато националното ни малцинство в Албания. Важно е да покажем най-доброто от себе си и да се модернизираме. Край на партизанския подход, бе категоричен Плевнелиев, коментирайки днешното официално поемане на Европредседателството от страната ни.   По повод на готвените протести за старта на председателството Росен Плевнелиев заяви, че всяко искане, което е представено по един демократичен начин е приемливо.   Един от протестите е свързан с искането за построяване на втори лифт в Банско - зелените ще демонстрират \"против\", хората от региона - \"за\". Според бившия държавен глава Банско трябва да има втора кабинка.    \"Банско трябва да има втора кабинка. Всички планински региони имат пълното право да развиват планински туризъм. Истинско безобразие е да не се направи нещо такова и да оставим тези региони да не развиват този туризъм. Протестите са символ на ниското доверие на гражданите към институциите, това води до ниско доверие към политиката\", заяви Плевнелиев.   Той отговори на въпроси и свързани с ветото върху антикорупционния закон, което президентът Радев наложи в първия работен ден на новата година. \"Президентът има аргументи да налага вето, с някои съм съгласен, с някои не. Това обаче е шестата промяна в законодателството. Искрено вярвам в честните намерения на управляващи и опозиция. За жалост ние не сме силни в прилагането на законите. Необходима е реформа. Какъвто и закон да се направи, той трябва да бъде прилаган по съответния начин\", каза бившият президент на България.   \"Демокрацията ни не върви така, както искаме. За жалост е вярно, че има олигарси. Но от всеки един от нас зависи държавата ни да не е корумпирана, като не даваме подкупи, зависи от нас да спираме на пешеходна пътека, за да няма жертви на пътя. Още не сме се освободили от робската си психика, че някой трябва да ни го направи, а не сами да си го изградим. Левски ни учеше да освободим сами себе си, не да чакаме някой друг да го стори\", добави Плевнеиев.   \"Голям оптимист съм за председателството ни на ЕС. Правителството ще капитализира усилията на поколения политици на Балканите. Ние сме единствената страна в региона, която е в добри отношения с всички останали и Борисов е символ на това. Ние сме водещи на Балканите, а премиерът си извоюва ролята на този мост между европейските лидери и президента на Турция. Това може да има само положителни последствия\", коментира Плевнелиев.", "date": "2018.01.11", "title": "Росен Плевнелиев: Президентът има аргументи да налага вето, с някои съм съгласен"}
{"url": "http://epicenter.bg/article/Devet-protesta-posreshtnat-evrokomisarite-pri-otkrivaneto-na-evropredsedatelstvototo/144810/2/0", "text": "ойто ще се проведе в 11:00 часа пред Народното събрание, където пак днес депутатите ще заседават за първи път през 2018 г.   . Те планират да затворят новооткритото кръстовище на бул. \"Брюксел\" и бул. \"Цариградско шосе\" и кръстовището на Орлов мост. Това ще стане между 16:30-17:00 часа. След това протестните действия ще продължат в 18:15 часа в района на Народния театър \"Иван Вазов\".  \r\n \r\n \r\n \". Еколози и граждани излизат на протест в защита на Пирин от 18:30 ч. Сбореният пункт е площад \"Патриарх Евтимий\", като шествието ще премине по бул. \"Левски\" и след това по бул. \"Раковски\", за да завърши пред НДК. Техните искания са решението на Министерския съвет за НП \"Пирин\" да бъде отменено.     Той ще започне от 18:00 ч. и ще премине по бул. \"Витоша\" и ул. \"Партиарх Евтимий\".    Около 19 ч. се очаква шествието да достигне крайната си цел – площад „Александър Невски”, където ще има концерт с участието на Елица Тодорова, братя Пищолски и Тита, заедно със Skiller & Atesh, DJ Sprite и брейкденсърите от Pachoville Crew и Sofia City Breakers.   Това съобщиха от пресцентъра на Министерството за Българското председателство на Съвета на ЕС 2018.   Забраняват се престоят и паркирането на пътни превозни средства, с изключение на автомобилите, превозващи участниците в мероприятията, както следва: : - на ул. „Ген. Гурко” между ул. „Г. С. Раковски” и ул. „Кн. Александър І”.      - на ул. „Кн. Александър І” между ул. „Ген. Гурко” и бул. „Цар Освободител”; - на ул. „Аксаков” между ул. „Дякон Игнатий” и ул. „Г.С.Раковски”; - на ул. „Дякон Игнатий” между ул. „Ген. Гурко” и бул. „Цар Освободител”; - на ул. „Кузман Шапкарев” между ул. „Иван Вазов” и ул. „Ген. Гурко”; - на ул. „Славянска” между ул. „Г.С.Раковски” и ул. „Дякон Игнатий”; - на ул. „Г.Бенковски” между бул. „Цар Освободител” и ул. „Иван Вазов”; - на ул. „Иван Вазов” между ул. „Г. С. Раковски” и ул. „Дякон Игнатий”.   - на площад „Кн. Александър І”, срещу Национална художествена галерия; - на пл. „Кн. Александър І” между бул. „Цар Освободител” и ул. „Московска”.   - на ул. „Доспат” между бул. „Витоша” и ул. „Баба Неделя”; . на ул. „Баба Неделя”; - на ул. „Д-р Христо Стамболски”. Забранява се влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва:     : - по ул. „Ген. Гурко” между ул. „Г.С.Раковски” и ул. „Кн. Александър І”; - по ул. „Кн. Александър І” между ул. „Ген. Гурко” и бул. „Цар Освободител”; - по ул. „Аксаков” между ул. „Дякон Игнатий” и ул. „Г. С. Раковски”; - по ул. „Дякон Игнатий” между ул. „Ген. Гурко” и бул. „Цар Освободител”; - по ул. „Кузман Шапкарев” между ул. „Иван Вазов” и ул. „Ген. Гурко”; - по ул. „Славянска” между ул. „Г.С.Раковски” и ул. „Дякон Игнатий”; - по ул. „Г.Бенковски” между бул. „Цар Освободител” и ул. „Иван Вазов”; - по ул. „Иван Вазов” между ул. „Г.С.Раковски” и ул. „Дякон Игнатий”.   - по ул. „Доспат” между бул. „Витоша” и ул. „Баба Неделя”; - по ул. „Баба Неделя”; - по ул. „Д-р Христо Стамболски”.    спирка с код 0395 (бул. \"Черни връх\"), под „Моста на влюбените”, след бул. „Черни връх”, посока бул. „България”.   Столична дирекция на вътрешните работи осигурява охрана на мероприятието, постове за контрол и регулиране на движението на възлови кръстовища за горепосоченото време и места.    Това заяви зам.-директорът на СДВР Антон Златанов на специален брифинг в НДК, заедно със зам.-кмета по транспорта Евгени Крусев за мерките за сигурността около събитията по време на председателството.   По думите на Златанов всички те се в центъра на София и те всъщност много повече ще затруднят движението на гражданите, отколкото пристигането на делегациите и реорганизацията на движението заради това. Така в четвъртък сутринта ще има протест за Истанбулската конвенция, а всички останали между 17.00 и 20.30 часа на 11 януари, когато е ще е и официалното откриване в Народния театър.    Наред с това има и планиран протест на полицаите, които искат 15 % скок на възнагражденията си. Златанов обясни, че вече са провеждали срещи с всички организатори на протестите и са съгласували маршрутите, сборните и крайни пунктове, така че да не пречат за предвижването на делегатите, които пристигат за откриването на БГ председателство и Колежа на еврокомисарите, който има общо заседание с кабинета на 12 януари. ", "date": "2018.01.11", "title": "Девет протеста посрещнат еврокомисарите при откриването на  европредседателствотото"}
{"url": "http://epicenter.bg/article/Klimatologat-Georgi-Rachev-s-ranna-prognoza-za-fevruari/144811/2/0", "text": "\"Този смог, който беше в София, е от лондонски тип. Но и през лятото има проблем. Тогава се получава лосанджелески тип смог, който вие не виждате и не може да разберете, че ни вреди. Преди да усетим едно парене горе в трахеята, не знаем, че има проблем. През зимата поне има аларма, защото го виждаме.\" Това заяви климатологът доц. Георги Рачев в ефира на БНТ.   Според прогнозата до 20-и няма опасност за наднормени количества замърсители. След 20-и има антициклон и има предпоставки отново за замърсяване, което е опасно за хората. След 22 януари ще има един антициклон, уточни доц. Рачев.   „Вече има динамика за смяна на синоптичната обстановка. От днес до към сряда ще има високо атмосферно налягане. Между 18 и 20 януари два средиземноморски циклона ще минат точно над България и ще има предпоставки да паднат доста валежи дъжд, а в планините – сняг. Температурите ще паднат до 10 градуса“, посочи още той. Динамично време ни очаква през цялата седмица. Ще започне да вали при Черноморието. При планините валежите няма да бъдат от дъжд, а от сняг.   Неделя и понеделник ще бъдат може би най-студените дни. Сутрешните температури ще са от -4 до -6 градуса“, заяви експертът. По думите му досега имаше една температурна аномалия.   „Връщаме се към зимното време. По-хладно и по-мрачно. По-опасно ще е през фазовия преход – дъжд и сняг ще има през събота и неделя в Предбалкана и Рило-Родопския масив. София ще се измъкне по терлички и снежната покривка няма да надхвърли 4-5 см“, смята климатологът. 26-и януари е далече, но ще има антициклонно състояние с -6 градуса - студено време“, заяви още той.   Той направи и ранна прогноза за следващия месец. „За февруари засега тенденцията е да бъде малко по-топъл с нормални валежи. Сърбия смени дългосрочната си прогноза и от сравнително сух февруари месец, го дава за нормален. Убеден съм, че до 22 януари в планините ще има много по-хубав сняг за спортуване и почивка“, завърши експертът.  ", "date": "2018.01.11", "title": "Климатологът Георги Рачев с ранна прогноза за февруари"}
{"url": "http://epicenter.bg/article/Dragomir-Stoynev--Ne-opozitsiyata-e-vinovna--che-dnes-ima-9-protesta/144815/2/0", "text": "Не опозицията е виновна, че днес има 9 протеста, заяви от парламентарната трибуна депутатът от БСП Драгомир Стойнев. Думите му бяха коментар по встъпителното слово на Цвета Караянчева, председател на Народното събрание, която в първите минути от новата му сесия, призова народните представители да не политиканстват с оглед на председателството. „Да погледнем на европредседателството не като фон за ляв или десен популизъм, а като повод за сближаване, не за противопоставяне. Да загърбим вродения си нихилизъм, агресивно отрицание, солисти търсят в операта - българският парламент е крайно време да се държи като добре сработен оркестър“, посочи в словото си Цвета Караянчева.      Стойнев обаче изтъкна, че част от протестите са свързани с разпада на държавността и състоянието на националната сигурност. Добромир Стойнев взе думата, за да обоснове предложението на парламентарната група на „БСП за България“ министър-председателят Бойко Борисов да дойде и да докладва пред народните представители за състоянието на националната сигурност. Повод за искането на червените са убийството на бизнесмена Петър Христов, стрелбата по данъчния инспектор и шесторното убийство в Нови Искър.   Затова ние от левицата каним министър-председателят да дойде в българския парламент и да обясни конкретните стъпки, които се предприемат, мотивира предложението на левицата Стойнев.   Мнозинството отхвърли предложението на червените. От присъстващите 207 народни представители, 100 гласуваха против идеята на БСП, 69 я подкрепиха.      ", "date": "2018.01.11", "title": "Драгомир Стойнев: Не опозицията е виновна, че днес има 9 протеста!"}
{"url": "http://epicenter.bg/article/Tsvetan-Tsvetanov--/144819/2/0", "text": "Партизанските страсти няма как да помогнат да постигнем целите си по време на председателството, заяви от парламентарната трибуна Цветан Цветанов, председател на групата на ГЕРБ. И изтъкна: Нямаме право да пропиляваме шанса си! Той взе думата по време на първото за годината заседание на Народното събрание. Цветанов изреди парламентарните общоевропейски форуми, на които българското Народно събрание е домакин по време на българското председателство.     Уважаема г-жо председател на Народното събрание,  Уважаеми дами и господа народни представители,  Уважаеми гости и представители на медиите,  Нека да ни е честита Новата 2018 година! Да си пожелаем да е здрава, мирна и добра! Нека да работим всеотдайно за националните интереси на страната и да постигаме добри и бързи резултати.  Вярвам, че Новата година ще е много динамична и ползотворна за работата на българския парламент. 44-то Народно събрание е първото, което ще запише в програмата си домакинство на шест парламентарни събития по време на Българското председателство на ЕС. Така Новата година отваря нов цикъл от предизвикателства и пред нас като парламент, и пред управляващия екип на страната. Единадесет години след приемането ни в ЕС, предстои да покажем политическа култура и лоялност към европейските ценности.  В следващите шест месеца България е председател на Съвета на ЕС и добрите европейски новини и политически послания към цяла Европа ще тръгват от София. Това прави работата ни като народни представители несъизмеримо по-отговорна. Защото знаем, че народът на България не иска да бъде фон в „хора на европейските гласове”. Ние желаем нашият глас да се чува все по-силно и все повече хора да се вслушват в него. Ето защо се обръщам към всички народни представители да си дадем ясна сметка, че ние нямаме право да пропиляваме шанса си да бъдем чути. Трябва да говорим отговорно, да работим ползотворно и да се водим единствено от националния интерес на страната. Партизанските политически страсти няма как да допринесат за постигане на националните ни цели по време на Българското председателство.  Фактът, че сме начело на Съвета на ЕС през първите шест месеца на годината обаче не означава, че трябва на всяка цена да се стремим да постигаме безпринципно единодушие или фалшиво съгласие помежду си. Нямаме намерение да принизяваме ролята на опозицията в политическия ни живот. Очакваме обаче политиките на опозицията да бъдат състоятелни и добре аргументирани. Европейските ни партньори са виждали и скандали, и интриги, и протести. В този смисъл намеренията да се провокират страсти по време на председателството няма как да постигнат някакъв голям ефект. Те само може да говорят за ниска политическа култура и да навредят на имиджа на страната.  Българският народ демонстрира все по-осъзната европейска съпричастност. Опитите да се противопоставят народностните ни корени на европейската ни принадлежност са обречени на неуспех. Българинът истински се интересува от работата на европейските институции и от европейския дневен ред, който е максимално приближен до дневния ред на страната ни. Хората очакват по време на председателството ни да чуят, че се търсят и вземат решения по важните за страната ни проблеми. Очаква се положителните тенденции на икономически растеж и финансова стабилност да се ускорят и задълбочат по такъв начин, че да станат осезаеми за отделния човек.  Няма как да подмина факта, че основните събития от Парламентарното измерение на Българското председателство ще бъдат шест на брой, като за три от тях се очаква в страната ни да дойдат по близо 300 делегати и гости:  1. От 21-ви до 22-ри януари Комисията по европейски въпроси на българския парламент е домакин на среща на председателите на комисиите по европейски въпроси на парламентите в Европейския съюз. По традиция е задължително първата междупарламентарна конференция от Парламентарното измерение на председателството да е тази на председателите на Комисиите по европейски въпроси. На този висок форум ще представим и разясним приоритетите на Българското председателство, ще приемем рамката на шестмесечния доклад на КОСАК и ще обсъдим проекта за дневен ред на Пленарния КОСАК. На 21 януари ще се проведе среща на Председателската Тройка на КОСАК, а срещата на председателите на комисиите ще се осъществи на 22-ри януари. Целта на Председателската Тройка (България, предшестващата страна председател Естония и следващата страна председател Австрия) е да се обсъди и одобри дневния ред и темите на конференцията.  2. От 15-ти до 17-ти февруари българският парламент е домакин на Интерпарламентарна конференция за Общата външна политика и политика за сигурност (ОВППС) и Общата политика за сигурност и отбрана (ОПСО). Комисията по външна политика и Комисията по отбрана ще бъдат ангажирани с провеждането на тази конференция.  3. От 19-ти до 20-ти февруари Европейският парламент в Брюксел ще бъде домакин на Интерпарламентарна конференция за стабилност, икономическа координация и управление в ЕС. Конференцията ще бъде организирана и председателствана съвместно от Европейския парламент и Народното събрание на Република България. В центъра на вниманието ще бъде подобряване на отчетността в областта на икономическите и бюджетните политики на ЕС, особено по отношение на Икономическия и паричен съюз, като се вземат предвид социалните аспекти и не се засягат правомощията на националните парламенти.  4. От 18-ти до 19-ти март в София ще заседава Съвместната група за парламентарен контрол на Европол. Това ще бъде втората среща на СГПК като учредителната се състоя на 9 и 10 октомври в Европейския парламент в Брюксел. У нас ще продължи работата по приемането на Процедурните правила и ще бъдат осъществени контролните и надзорни функции над дейността на Европол.  5. От 13-ти до 14-ти май в София ще се проведе среща на председателите на комисиите по енергетика на националните парламенти на страните членки на ЕС. Общата цел на дебата е да се гарантира по-сигурна, по-достъпна и щадяща околната среда енергия за гражданите на Европейския съюз.  6. От 17-ти до 19-ти юни София ще бъде домакин на Пленарно заседание на Конференцията на комисиите по европейските въпроси на парламентите в ЕС. Всеки национален парламент, както и Европейският парламент ще бъде представен от шестчленна делегация. Пленарният КОСАК е заключителната среща от Парламентарното измерение на Българското председателство. На тази среща ще бъдат изготвени, гласувани и приети документи за общите Приноси и Заключения, които ще представят позициите на националните парламенти по въпроси от дневния ред на ЕС и ще коментират дейността на КОСАК за периода на Българското председателство.  По време на Българското председателство ще отделим специално внимание на темите миграция, сигурност, отбрана и дигитализация.  Приоритетите за председателството ни са заложени от Председателската Тройка:  Първият е свързан с икономическото развитие, работни места, растеж и конкурентоспособност.  Вторият е свързан със социалните политики на ЕС.  Третият приоритет е изграждането на енергийния съюз и политиката за климата.  Четвърти приоритет е сигурност и правосъдие, като в него попадат въпросите за миграция и правосъдие - две теми, които са изключително важни за България.  Петият ни приоритет се отнася до външнополитическите акценти в работата на ЕС, които отново взаимодействат с теми като сигурността и миграционната политика.  Ангажиментите на българския парламент по време на председателството ни са сериозни и отговорни, но те няма да осуетят намеренията ни да изпълним предварително планираната законодателна програма, а само могат да стимулират националното ни законотворчество. Приоритетите на ГЕРБ за следващите шест месеца се свеждат до законодателни инициативи в следните направления:  1. законодателни инициативи за укрепване на обществения ред и сигурността;  2. законодателни инициативи в сферата на образованието и пазара на труда;  3. законодателни инициативи в сферата на здравеопазването и въвеждането на нов достъпен модел на здравни грижи;  4. За нас задачата за справяне с корупцията няма алтернатива поради което сме готови да дебатираме по спорните въпроси в Закона за противодействие на корупцията и за отнемане  на незаконно придобито имущество. Всяко протакане на антикорупционното законодателство, обаче, по същество работи в полза на корупцията и отлага във времето ефективната съдебна реформа. И тук започва да става за пореден път ясно кои са проводниците на стратегии за отлагане на антикорупционното законодателство.  Ние предприехме конкретни действия за изработване на по-мащабни и ефективни мерки като по този начин декларирахме и готовността си да се противопоставим на корупцията във всичките й форми. Положихме усилия да ограничим възможностите за упражняване на корупционни практики, както и да въведем по-строг регламент за санкциониране на подобни негативни явления. Политическите ни действия спрямо конкретни случаи на корупция винаги са били прозрачни и най-вече решителни и бързи. Именно ГЕРБ е партията, реагирала най-бързо и решително на случаите на корупция.  Българското общество трябва да е наясно, че за корупцията няма предпочитана партийна окраска. Хората у нас обаче помнят откъде тръгнаха корупционните практики и кои бяха техните лица. Сега същите хора превръщат темата за корупцията в политически инструмент, с който се надяват да постигнат целите си за смяна на властта.  5. Във външно-политически план неотклонно ще се стремим да разширяваме и задълбочаваме сътрудничеството в нашия регион. Българското правителството през последните месеци зададе нови стандарти на комуникация със страните от Западните Балкани. Не случайно Върховният представител на ЕС по въпросите на външните работи и политиката за сигурност Федерика Могерини и еврокомисарят по политиката за съседство и преговори за разширяване на ЕС Йоханес Хан нарекоха договора ни с Македония „вдъхновение за целия регион”.  Европейската перспектива и свързаност на Западните Балкани по наше настояване се превърна в приоритет на Председателството на ЕС от триото на Естония, България и Австрия.  Политическите и културните ни контакти с Турция все повече се оказват резултат на национално отговорна външна политика, а не на спорадични усилия на отделни партии. Дипломатическите ни ходове бяха посрещнати добре както от страните в региона, така и от европейските институции и техните лидери.  Приоритетите ни в сферата на външната политика са присъединяването на България към Шенген и еврозоната, както и отпадането на Механизма за сътрудничество и проверка. Неизменно ще отстояваме и позицията си, че присъединяването ни към Шенген би допринесло за по-добрата защита на външните граници на Европа. ", "date": "2018.01.11", "title": "Цветан Цветанов: Нямаме право да пропиляваме шансовете си!"}
{"url": "http://epicenter.bg/article/Parlamentat-nyama-da-izslushva-premiera-Borisov-za-ubiystvata-v-stranata/144823/2/48", "text": "Министър-председателят Бойко Борисов няма да бъде изслушван в парламента за зачестилите убийства и криминогенната обстановка в началото на новата година.   Искането на парламентарната група на \"БСП за България\" с аргумента, по думите на Драгомир Стойнев, че националната сигурност е под заплаха и именно министър-председателят е отговорен за това.   Стойнев посочи, че хората вече се страхуват и трябва да бъдат успокоени, че има държава. За съжаление някои хора губят свои близки приятели, намекна още депутатът от БСП.   От ГЕРБ отвърнаха, че има и други форми на парламентарен контрол на НС над правителството. Председателят на правната комисия Данаил Кирилов напомни, че именно заради това днес във вътрешната комисия на НС ще бъде изслушан вътрешният министър Валентин Радев.     \"Г-н Стойнев, не ми говорете за смирение и протести, защото точно по времето когато Стефан Данаилов е бил министър на културата е внесъл предложение пенсионерите да получават по 100 лева на месец\", заяви лидерът на \"Воля\". Преди него Стойнев обясни, че БСП няма вина за днешните протести, когато хората са оставени без доходи.    Марешки не успя да изложи тезата си, тъй като бе прекъснат процедурно от председателя на парламента Цвета Караянчева, но очевидно между \"Воля\" и БСП напрежението продължава да расте. ше   Мнозинството отхвърли искането на социалистите, но разликата беше нищожно малка, от само седем гласа. 100 депутати от опозицията поискаха да чуят какво мисли за убийствата премиерът Борисов, 107 се възпротивиха на желанието им.", "date": "2018.01.11", "title": "Парламентът отказа да изслушва премиера Борисов за убийствата в страната"}
{"url": "http://epicenter.bg/article/Siderov/144824/2/48", "text": "„       „   „ Той завърши речта си с думите: \"Бог да пази България, която днес пази цяла Европа\".", "date": "2018.01.11", "title": "Волен Сидеров: Да не обръщаме внимание на чуждите поръчкови писания срещу България"}
{"url": "http://epicenter.bg/article/Korneliya-Ninova-/144821/2/0", "text": "Десет дена от началото на 2018 – десет големи проблеми и един шанс за България! Така започна словото си за новата сесия на парламента лидерът на опозицията Корнелия Нинова. Лидерът на БСП изброи от парламентарната трибуна основните проблеми на страната, лъснали още в първите дни на новата 2018 година. „Председателството е шанс за визионерство“, изтъкна лидерът на БСП. „Топим се като народ, по-малко се лекуваме, обедняваме, народът не може да търпи повече и иска алтернатива. Ние ще работим за тази алтернатива“, бе изводът на председателят на социалистите.   Председателството е шанс да изчистим образа на България. БСП ще бъде конструктивна, но не мислете, че ще мълчим. На 17 януари ще внесем вот на недоверие за корупция. Някои казват - защо го правим на прага на председателството. Правителството няма да падне, коментира Нинова. Тя обясни, че от БСП го правят, защото правителството създава условия 10 млрд. лв. да се крадат годишно. „Защото според „Евробарометър“ 83% от българите сочат корупцията като основен проблем на държавата.   Според българските фирми и българските работодатели - 88% от тях казват, че обществените поръчки се оценяват субективно. Ние няма да мълчим пред това. Казвате 6 месеца да мълчим. Не! Това не са наши думи, а общи оценки на народа и на партньорите.   Председателството е шанс да изчистим образа на България“, каза лидерът на БСП. Корнелия Нинова посочи, че председателството е шанс правителството на Бойко Борисов да не си затваря очите пред проблемите и да не казва, че БСП е лошата, а когато европейските партньори определят България като корумпирана кабинетът да твърди, че и там се краде. „Нека това председателство бъде не само оценено като добро домакинство, а България да постигне две цели“, каза Нинова.   Тя започна словото си от името на парламентарната група на \"БСП за България\" като изброи десетте проблема пред страната от началото на годината. „Народът ни продължава да изчезва, бележим печален рекорд за периода след 1945 г. Едва 57 000 бебета са се родили. Никакви фанфари или хвалби за висок стандарт не могат да отменят този факт. Това е така“, заяви Нинова. И продължи: \"Второ. Сдружението на общинските болници заяви, че 40 болници излизат на протест, защото са изправени пред фалит. И никакви приказки колко много пари са дадени за здравеопазване и колко то се е подобрило не могат да отменят този факт!“.   \"Трето - учители и ученици от професионалните гимназии разбраха в първите дни на годината на гърба си що е то образователна реформа. Изведнъж медиите констатираха, че изучават Възраждане без да са учили Средновековие и че мнозина от тях не знаят кой е цар Самуил!\", продължи лидерът на БСП. И посочи оценката, с която са излезли учителите - че това се дължи на прибързаното влизане в сила на новия закон за образованието.   \"Четвърто. На 5 януари беше обявено, че ще поскъпне токът, а оттам ще поскъпнат и храните. Цената на тока за бизнеса скача с до 60%! А неминуемите последици от това - казва бизнесът, ще доведат до поскъпване на продуктите, както и на бита\", посочи Нинова. И отсече: \"Никакви приказки за увеличаване на минималната работна заплата и на пенсиите не могат да отменят факта, че поскъпването на живота вече изяде това увеличаване и че народът ни продължава да обеднява!\"   Петият проблем, който открои лидерът на социалистите е свързан със санирането. \"Тече, всичко тече – саниран за 3 милиона лева блок тече от всякъде, а преди санирането не е имал проблеми\", продължи да изрежда лидерът на социалистите.    И оградата на границата падна пак в първите дни на тази година, каза още Нинова. И попита риторично: \"Дали пък не става дума за корупция при строителството и при санирането? Само питам!\"   \"Шесто. Като говорим за корупция - водещи европейски медии - \"Гардиън\", \"Ди Цайт\", ни заляха с оценките на Европа - най-корумпираната държава в Европа поема председателството. Корумпирани, но удобни и послушни, пише \"Ди Цайт\". А българският президент наложи вето на антикорупционния закон с изявлението, че няма политическа воля да се борим с корупцията\", продължи от трибуната Нинова.   И погледна към депутатите от ГЕРБ: \"Не ние, колеги, медиите от Франция, Германия, Великобритания. И не \"партизански войни заради европредседателството\" и \"проповеди от трибуната\" казват, че България е най-корумпираната и бедна държава в ЕС, но е удобна, защото е послушна!\"   На седмо място Нинова открои екзотичното искане на хора от трите области в Северозападна България - Видин, Монтана и Враца, да се отделят от България и да се присъединят към Румъния, защото там има борба с корупцията. \"Такова нещо не се е случвало в историята на България! На някой изобщо да му хрумне, че може да се отдели от България по причина, че тук не се бори корупцията, а в Румъния се бори, е принос към управлението на Бойко Борисов!\", продължи да сече Нинова.   На осмо място тя отбеляза разцеплението в кабинета по Истанбулската конвенция. Колкото и да говорите, че сте стабилни, всеки ден има разногласия, бе изводът на Нинова.   На девето място тя открои станалата вече крилата фраза от началото на годината: \"Осем дни - осем трупа\".   И завърши (като точка десет) с това, че народът е на улицата - протести на полицаи, на зелените, за повишаването на цената на водата.      Нека 2018 г. да е мирна, здрава и по-добра и за Европа, и за народа ни. Дано ние да имаме своя принос това да се случи, особено при шанса, който има България да бъдем председател на Съвета на ЕС. Винаги, в първия ден на новата сесия, определяме най-важните въпроси, които смятаме, че трябва да решим. Често те са най-важни от наша гледна точка, но понякога те се разминават с важните теми на хората извън тази зала. Затова ви предлагам един по-различен подход при говорене за приоритети и задачи. Какво ни показа реалността в първите 10 дни на новата 2018 година? Какво ни посочи като проблеми, от които страда обществото и очаква да решим? 10 дни от началото на 2018г.- 10 големи проблеми и един шанс, възможност за България - председателството. Ще си служа с примери от този реален живот в последните 10 дни и ще цитирам. Първо - народът ни продължава да изчезва. 2017 г. бележи печален рекорд за периода след 1945г.- едва 57 хиляди бебета са се родили.  Със 7 809 по-малко от предишната година. Никакви фанфари или хвалби за висок стандарт на живот не могат да отменят този факт. Това е така. Второ – Сдружението на общинските болници в България обяви, че 40 общински болници излизат на протест, защото са изправени пред фалит. Никакви приказки, колко много пари се дават за здравеопазване и колко то се е подобрило, не могат да отменят този факт. Трето - учители и ученици от професионалните гимназии разбраха в първите дни на новата година на гърба си- що е то образователна реформа. Изведнъж  констатираха, че изучават Възраждане, без да са учили предишния 10 вековен период – Средновековие и мнозина от тях не знаят кой е българският цар Самуил. Българските учители излязоха с оценка, че това се дължи на прибързаното влизане в сила на новия закон за училищното образование. Четвърто – в началото на 2018г.  беше обявено, че ще поскъпне токът, а от там ще поскъпнат и храните. Цената на тока за бизнеса скача с до 60%, което ще доведе до поскъпване на продуктите, както и на бита. Никакви приказки за увеличаване на минимални заплата и пенсии не могат да отменят факта, че поскъпването на живота вече изяде това увеличение и народът ни продължава да обеднява.   Пето-  саниран блок за 3 млн. лв. тече- новина от началото на януари. Сградата не е имала никакви проблеми преди ремонта, а сега, прясно санирана, тече отвсякъде и при всеки дъжд се наводнява. И оградата на границата падна, пак в първите дни на тази година. Дали пък не става въпрос за корупция в строителството и санирането? Само питам. Шесто- като говорим за корупция- водещи, авторитетни медии- Гардиън, Ди Цайт, агенция Франс Пресс ни заляха с оценки от Европа, че най-корумпираната държава в Европа поема председателството.   „Корумпирани, но удобни и послушни“, пише Ди Цайт. А българският президент наложи вето на антикорупционния закон, с изявлението, че няма политическа воля да се борим с корупцията. Не ние колеги, и не „партизански борби“ за Европредседателството, и не „проповеди от трибуната“, а медиите от Франция, Германия, Великобритания казват, че България е най-корумпираната и бедна държава, но е удобна, защото е послушна. Седмо - супер екзотично и изненадващо, хора от 3 области в България, Враца,Видин и Монтана решиха да организират подписка за отделяне от България и да се присъединят към Румъния, защото там корупцията  се борела, а в България не се бори. Такова нещо не се е случвало в историята на България- на някой  изобщо да му хрумне, че може да се отдели от България, по причина, че тук не се бори корупцията, а в Румъния се бори. Това е принос на управлението на Бойко Борисов. Осмо. Правителството се разцепи не само по оста патриоти- ГЕРБ, както беше за лифта, а и по оста патриоти и част от ГЕРБ, срещу друга част от ГЕРБ по Истанбулската конвенция.  Колкото и да говорите, че правителството е стабилно, виждате, че всеки ден давате нови поводи за противоречия помежду си.   Девето.  Не помня кой пръв го каза – 8 дни- 8 трупа. Убийства на семейства, стрелба до данъчен, убийство посред бял ден на крупен бизнесмен, близък до властта и властта не реагира адекватно. Народът реагира и тук идвам на десетия проблем – народът е на улицата- протести, протести, протести, на полицаи, на зелени, срещу повишаването на цената на водата, против повишаването на цената на тока. Народът е на улицата.   Ето ви 10 новини за първите 10 дни и един шанс. Председателството е шанс за авторитета на България, за защита на националния интерес на България, за визионерство- както за Европа, така и за България. Имаме 10 новини, част от които в малки карета, но поставят 10 големи държавнически, политически въпроси. Тук ви го казваме не като опозиция, ще се опитаме като държавници. Топим се като народ, по-малко се лекуваме, по-малко се образоваме, обедняваме, корупцията е обзела всичко, престъпността взе връх с показни убийства и народът не може да търпи и излиза на улицата- иска алтернатива.  Това е картината за първите 10 дни на 2018 година. Ние ще работим за тази алтернатива, която обществото и хората очакват. Всички тези проблеми, като започнете от демографията и свършите с протестите, се дължат на 2 причини – сбъркана политика в системите, в  моделите на образованието, здравеопазването, на политиката за доходите и корупция във всички системи. Не можем да решаваме проблемите на парче, уважаеми колеги. Трябва да променим модели и цели системи в българското общество. Вие предлагате решаване на парче. БАН ще протестира- добре, ще им дадем 15 млн. лв. и решаваме проблема с науката. Така не решаваме проблема. Вместо науката да е мотор и двигател на икономиката, и на прогреса на държавата, тя е поставена в ъгъла. Така няма да решим нито един проблем.  Предлагаме ви да се съсредоточим върху две неща- това е и алтернативата на БСП да променим модели и съществуване на цели системи. Започваме с първия си приоритет – здравеопазване. Нов модел на системата на образование с акцент- държавно и общинско. Нов модел на образование, с акцент качеството на образованието и съдържанието на програмата, както и неговото обвързване с икономиката. Нов модел на политиката по доходите, която минава през нова икономическа политика. Ново отношение на държавата към икономическата политика с акцент- производство и в частност, българско производство. Втори приоритет- безотказна и безкомпромисна борба с корупцията. Имате последен шанс да коригирате политиката си- като подкрепите ветото на президента по антикорупционния закон. Този закон показва нежелание за борба с корупцията. Не ви го казва ние и не ни наричайте саботьори  на борбата с корупцията. Това ви го казват вашите немски партньори във вестник Ди Цайт, където е записано, че този закон буди смях. На 17-ти януари ще внесем вот на недоверие за корупцията. Някои казват: „Защо го правят на прага на председателството? Това правителство няма да падне, защо да си губим времето и да създаваме напрежение, и да водим партизански борби и проповеди?“.  Защото това правителство създаде условия 10 млрд. лв. да се крадат годишно. Защото според  Евробарометър- 83% от българите сочат корупцията като основен проблем на държавата. Защото 88%  от българските фирми, българските работодатели  казват, че обществените поръчки се оценяват субективно, а 80% от поръчките са написани така, че да ги вземе един определен, предварително избран изпълнител. Казва ви го- животът, работодателите, Европа, партньорите ви и ние няма да мълчим пред това.  Казвате 6 месеца да мълчим. Не. Председателството, като най-важен приоритет, е шанс, уважаеми управляващи, да изчистим образа на България. Това е шанс правителството на Бойко Борисов да не си затваря очите пред проблемите и да не казвате: „БСП е лоша“, а откакто европейските партньори ви сочат проблемите, да казвате: „Ама и те са корумпирани и там се краде“. Не търсете причината отвън. Прогледнете за проблема и нека това председателство бъде оценено не само като добро домакинство. Нека да бъде шанс България да реши 2 проблема и да постигне 2 цели. Сега се води дискусия кога председателството би било успешно, каква оценка ще дадем. Според нас при постигането на две цели. Първата е- Европа и народът да кажат- за тези 6 месеца корупцията намаля драстично. Второто е, народът ни да каже, че за 6 месеца поне малко стандартът му на живот  се е доближил до стандарта на живот на европейските граждани. Това за нас би било успешна политика на председателство на Съвета на ЕС. Ние ще работим за това. Ще бъдем конструктивни. Но не мислете, че ще мълчим, когато правите грешки и вместо към постигането на тези цели, теглите България назад.    ", "date": "2018.01.11", "title": "Корнелия Нинова: Народът не може да търпи повече и иска алтернатива. Ние няма да мълчим! (допълнена)"}
{"url": "http://epicenter.bg/article/Lilyana-Pavlova-predstavi-interaktivnata-izlozhba--koyato-shte-posreshta-gostite-na-predsedatelstvoto/144855/2/0", "text": "Министър Лиляна Павлова представи интерактивната изложба, която ще посреща гостите на председателството. Изложбата е под мотото \"България е...\" и представя културно-историческото ни наследство. Тя е наредена в специално изградено пространство - шатра, пред Народния театър „Иван Вазов“.   Министерството на българското председателство е финансирало с 30 000 лв. изложбата „България е…“, обясни пред медиите Павлова, цитирана от \"Фокус\", след като откри изложбата. И уточни, че за изграждането на шатрата е помогнало и финансирането от страна на ЕК и представителството на ЕК у нас.   От пресцентъра на министерството за българското председателство разясниха, че интерактивна изложба съдържа фотографии и картини на големи български художници. Специално изграденото изложбено пространство е с площ 700 кв. м в палатка до Народния театър „Иван Вазов“ в София. Мултимедийната експозиция ще бъде прожектирана върху разнообразни по размери и форми прожекционни площи. Картините и фотографиите представят осем различни образа на страната, които допълват изречението „България е…“ Първата серия изображения представя мистиката по българските земи с ритуалите на нестинари, лазарки, кукери, коледари, дъновисти. Хилядолетната история на страната ще бъде пресъздадена чрез ювелирните артефакти от Варненското, Панагюрското и Преславското съкровища, както и с картини на останките от древни крепости и светилища в Татул, Преслав, Сердика, Средец, Перперикон, Старосел, Царевец, Хисаря. Друга част от изложбата поставя акцент върху религията и показва различни архитектурни паметници на християнското изкуство като Боянската църква, Ивановските скални църкви, Свещарската гробница, Рилския манастир. Tематичните линии на втората част от интерактивната изложба водят зрителите в модерната епоха. В нея ще бъдат показани елементи от специфичната българска архитектура в Копривщица, Стария Пловдив, Созопол, Несебър. Следващата серия картини насочва вниманието към природното богатство на България с минералните извори, Райското пръскало, Чудните мостове, водопадът край Триград, Ягодинската пещера, Магурата, Леденика, Белоградчишките скали. Следват спиращи дъха пейзажи от най-красивите места в България – Рилските езера, Родопите, Странджа, Пирин, Камен бряг, с пейзажи от всички сезони. За финал е представена колекция от емблематични произведения на големи български художници, които олицетворяват различните епохи в развитието на българската култура. Интерактивната изложба \"България е...\" с фотографии и картини на големи български художници посрещат гостите на церемонията по откриването на Българското председателство тази вечер. Мултимедийната експозиция ще бъде прожектирана върху множество пана, разположени на площ от 700 кв. м. Тя показва образи от хилядолетната история, архитектурните паметници на християнското изкуство, природни богатства и емблематични произведения на изобразителното изкуство.", "date": "2018.01.11", "title": "Лиляна Павлова представи интерактивната изложба, която ще посреща гостите на председателството"}
{"url": "http://epicenter.bg/article/Zashtitnitsi-na-Istanbulskata-konventsiya-protestiraha-pred-parlamenta--Video--/144858/2/0", "text": "Защитници на Истанбулската конвенция се събраха пред Народното събрание, за да подкрепят нейната ратификация, предаде бТВ.  На 3 януари законопроектът за това беше приет от Министерския съвет, но породи разногласия между политическите сили. От ВМРО декларираха, че конвенцията отваря вратата за признаване на еднополовите бракове.  „Тук сме, за да изразим своята съпричастност и да подкрепим внасянето на документа за ратификация. Този, който е видял „третия пол”, трябва да каже къде го в е видял, самата конвенция ясно регламентира само проблемите с насилието срещу жените”, коментира Геновева Тишева.  У нас има само 8 кризисни центъра за жени и деца, които дори не са държавни.  ", "date": "2018.01.11", "title": "Защитници на Истанбулската конвенция протестираха пред парламента (Видео) "}
{"url": "http://epicenter.bg/article/Valentin-Radev--Balgariya-poema-predsedatelstvoto-na-ES-v-klyuchov-moment/144859/2/0", "text": "България поема председателството на ЕС в ключов за Съюза момент, изтъкна министърът на вътрешните работи Валентин Радев пред депутатите от Европейския парламент. Той представи пред Комисията по граждански свободи, правосъдие и вътрешни работи на Европейския парламент в Брюксел приоритетите на Българското председателство на Съвета в областта на вътрешните работи. Изслушването е стандартна процедура в началото на всяко председателство. \"През последните няколко години Европейският съюз беше изправен пред сериозни предизвикателства – комплексни заплахи за сигурността и безпрецедентен миграционен натиск. Овладяването им наложи прилагането на комплексни мерки.  Част от тях имаха за цел спешна реакция за справяне с кризисни ситуации, други са дългосрочни и предлагат устойчиви решения. В своята съвкупност предприетите мерки допринесоха за укрепването на Европейския съюз\", изтъкна вътрешният министър.   Министър Радев бе категоричен, че е настъпил моментът да бъдат доведени до успешен резултат усилията за намиране на решения, които да позволят на Съюза не само да реагира адекватно в кризисни ситуации, но и да повишат неговата устойчивост като създадат възможности да действа в по-голяма степен превантивно. Българското председателство се отнася изключително отговорно към тази задача, посочи министър Радев. Постигнатото от Естония ще бъде продължено,  като се осигури необходимата приемственост и при прилагането на конструктивен и ориентиран към резултати подход. Председателството ще се ръководи от принципите на гъвкавост, прозрачност и предвидимост.  Амбицията е да се работи за максимален резултат.  Основни приоритети в  работата на Българското председателство ще бъдат по-ефективното управление на миграцията и повишаването на сигурността на европейските граждани. Граничната сигурност е изведена като хоризонтален приоритет, имащ отношение както към сигурността, така и към миграцията.  И в областта на вътрешните работи ще бъде даден принос към  специфичния приоритет на Българското председателство – бъдещето на страните от Западните Балкани.", "date": "2018.01.11", "title": "Валентин Радев: България поема председателството на ЕС в ключов момент"}
{"url": "http://epicenter.bg/article/Moskovski-otkriva-parvata-vazdushna-liniya-do-Azerbaydzhan-/144868/2/0", "text": "Министърът на транспорта, информационните технологии и съобщенията Ивайло Московски ще открие първата редовна въздушна линия между България и Азербайджан, съобщиха от пресцентъра на ведомството.   Посрещането на първия полет по дестинацията Баку-София ще се състои на 16 януари т. г., вторник, от 9.30 часа в правителствена зала на летище София. На церемонията ще присъства извънредния и пълномощен посланик на Република Азербайджан в България Наргиз Гурбанова.", "date": "2018.01.11", "title": "Министър Московски открива първата въздушна линия до Азербайджан "}
{"url": "http://epicenter.bg/article/Sebastian-Kurts-pozhela-na-Boyko-Borisov-uspeh-na-Balgarskoto-predsedatelstvo-na-Saveta-na-ES-/144871/2/0", "text": "Премиерът Бойко Борисов проведе телефонен разговор с канцлера на Австрия Себастиан Курц. Канцлерът поздрави българския министър-председател за официалното откриване на Българското председателство на Съвета на Европейския съюз и му пожела успех. Това съобщиха от правителствената информационна служба.  Двамата потвърдиха желанието си активно и в сътрудничество да работят по общите приоритети на Триото председателства. Австрия поема председателството от България на 1 юли, преди нас председател бе Естония.  „Само така ще може да постигнем последователност в политиките за сигурност, Западни Балкани, бюджет, киберсигурност и Кохезионната политика, които са важни за всички държави-членки“, подчерта Бойко Борисов. Себастиан Курц увери българския премиер, че ще продължат да поддържат постоянен диалог, за да могат и двете страни да бъдат полезни една на друга при изпълнение на приоритетите.  Бойко Борисов и Себастиан Курц изразиха задоволство от активните двустранни отношения и заявиха, че с личния ангажимент и на двамата сътрудничеството между България и Австрия ще продължи да се задълбочава.  Австрийският канцлер прие поканата на премиера Борисов да посети в близко бъдеще нашата страна.  ", "date": "2018.01.11", "title": "Себастиан Курц пожела на Бойко Борисов успех на Българското председателство на Съвета на ЕС "}
{"url": "http://epicenter.bg/article/GERB-otlaga-priemaneto-na--sotsialniya-pol-/144866/2/48", "text": "научи Епицентър.бг.   Одобрената от правителството в началото на тази година Конвенция на Съвета на Европа за превенция и борба с насилието над жени и домашното насилие все още не е внесена в деловодството на Народното събрание, съобщиха пред Епицентър.бг от парламентарната група на ГЕРБ.    Според депутати от левицата в началото на следващата седмица ще стане ясно дали спорната конвенция ще бъде \"бутана напред\" или \"сложена на трупчета\".    Депутати от партията на Бойко Борисов споделиха че,   ГЕРБ ще „тупа топката“ с Истанбулската конвенция през следващите месеци, като през това време ще се организират дискусии с неправителствени организации и ще събирата мнения „за“ и „против“ европейския документ.    тъй като 8 министри отказаха да я подкрепят. „Обединени патриоти“ многократно декларираха, че ще гласуват срещу нея в пленарна зала. Остри изказвания срещу Конвенцията направиха вицепремиерите от ОП Красимир Каракачанов и Валери Симеонов. За решението на парламентарната група обаче очевидно не е била информирана правосъдната министърка Цецка Цечева, която днес бодро рапортува в Брюксел, че Истанбулската конвенция ще бъде приета от Народното събрание. Пред евродепутатите от Комисията по граждански права, правосъдие и вътрешен ред тя дори изрази мнение, че документът ще бъде спешно внесен и обсъден в българския парламент, което към този момент не е факт.  “В законодателството ни има достатъчно текстове за защитата срещу насилие на жени и деца“, заяви президентът Румен Радев.  С позицията си той влезе в противоречие с вицепрезидента Илияна Йотова, която още като евродепутат от Партията на европейските социалисти е работила за конвенцията.", "date": "2018.01.11", "title": "ГЕРБ отлага ратифицирането на Истанбулската конвенция, част от групата я бойкотира"}
{"url": "http://epicenter.bg/article/Riki-Martin-veche-e-semeen-mazh--predstoi--golyamo-parti-/144836/10/100", "text": "Пуерториканският певец  се похвали, че е сключил брак с партньора си, шведският художник концептуалист от сирийски произход  , съобщиха Франс прес и Контактмюзик. В интервю за И! Нюз   е потвърдил, че вече е семеен мъж, както и че официалното тържество по случай сватбата тепърва предстои. \r\n \r\n \"Вече съм съпруг, но голямото парти ще бъде след около два месеца. Когато дойде времето, ще го съобщя. Ние разменихме брачни обети, положихме клетви и подписахме всички необходими документи, в това число и предбрачен договор\", споделя  . Връзката на певеца, който е баща на близнаци - 8-годишните  и  , с шведския художник започна през 2016 г. \r\n \r\n Още през ноември същата година  оповести, че с партньора му са се сгодили и възнамеряват да узаконят отношенията си, припомня изданието.   Източник: дарик", "date": "2018.01.11", "title": "Рики Мартин вече е семеен мъж, предстои „голямо парти“"}
{"url": "http://epicenter.bg/article/Germanskiyat-Playboy-s-parviya-transdzhendar-model-na-koritsata-si-/144843/10/99", "text": "Германското издание на списание Playboy ще има трансджендър модел на корицата си за първи път, съобщава ВВС, цитиран от Новини.бг.   21-годишната Джулиана Фарфала ще бъде гола, каквато е традицията на подобни списания в Германия. Тя е добре известна с участието си в телевизионно риалити. Главният редактор на списанието Флориан Бойтин заяви, че Фарфала е „красив пример за това колко е важна борбата за правото на самоопределение“.   Американското издание на Playboy също постави трансджендър модел на централно място в един от броевете си миналата година.   Фарфала, чието рождено име е Паскал Радермахер, е от югозападния германски град Брейсгау. Тя сподели, че още в ранното си детство усетила, че има нещо нередно с тялото й. Подложила се на операция по смяна на пола на 16-годишна възраст.   В Instagram Фарфала писа, че е „много горда“ с фотосесията за списанието, което ще бъде пуснато в продажба в четвъртък. Миналата година тя участва в телевизионното риалити „Следващият топ модел на Германия“. Фарфала изрази надежда, че примерът й ще окуражи и други трансджендър и трансексуални хора. Бойтин каза, че поставянето на Фарфала на корицата на Playboy отговаря на традицията на създателя на списанието Хю Хефнър да „се противопоставя решително на всяка форма на изключване и нетолерантност“.   Френският модел Инес Рау сътвори история миналата година, след като стана първата трассексуална плеймейтка в историята на Playboy.", "date": "2018.01.11", "title": "Германският Playboy с първия трансджендър модел на корицата си (Снимки)"}
{"url": "http://epicenter.bg/article/Alen-Delon--Shte-napusna-tozi-svyat-bez-sazhalenie-/144849/10/100", "text": "Един от най-известните френски актьори Ален Делон потвърди, че ще си отиде „от този свят без съжаление” в интервю равносметка, публикувано в специален брой на сп. Paris Match, посветен на 60-годишнината от началото на кариерата му.   В интервюто, озаглавено „Аз, Делон: интервюто на живота ми”, 82-годишният актьор обяснява, че вече е видял всичко и всичко е опознал, но му се повдига от днешното време.   „Всичко е фалшиво. Вече няма уважение, дадена дума. Само парите имат значение. По цял ден слушаме за престъпления. Зная, че ще напусна този свят без съжаление”, казва актьорът след като е говорил за кариерата си, за трудните взаимоотношения със семейството си, за жените, които е обичал, и за приятелите, които е загубил.   „Почти всички са мъртви”, подчертава митичният актьор от „Гепардът” (1963), имайки предвид неотдавнашната смърт на Мирей Дарк, която беше негова спътница през 70-те години.   Запитан за мястото на жена в днешния му живот, актьорът отговаря, че не е открил такава. „Не казвам, че няма кандидатки. Има десет, но никоя за момента не е подходяща за края на живота ми….Бих се оженил за жена, ако е готова да бъде с мен до края”, обяснява Делон.   Делон уточнява, че снимките на „последния му филм” на Патрис Льоконт, в който си партнира с Жулиет Бинош, закъсняват и иска да се върне на снимачната площадка за последен път. Последният пълнометражен филм с Ален Делон \"Astérix aux jeux olympiques\" е от 2008. В театъра актьорът беше за последен път на сцена през 2011 и 2013 в „Une Journée ordinaire\" на Ерик Асус.  Източник: БГНЕС", "date": "2018.01.11", "title": "Ален Делон: Ще напусна този свят без съжаление "}
{"url": "http://epicenter.bg/article/Keyt-Midaltan-izvadi-lyubimite-si-rokli-za-bremenni--Snimki-/144876/10/100", "text": "  \r\n \r\n \r\n Тоалетът на марката за дрехи за бременни и родилки Seraphine на стойност около 60 паунда в синьо-зелен десен е носена и друг път от Кейт. Докато беше бременна с Шарлот, тя се появи със същата рокля. Тя бе в края на третия триместър от бременността, приблизително през януари 2015 г. Сега тя очаква третото си дете през април и отново облече тоалета, за да присъства на благотворително събитие. Отгоре Кейт носеше тъмносиньо двуредно палто с дължина малко под коляното, което бе съчетано с кадифени обувки, клъч и ръкавици в същия цвят.", "date": "2018.01.11", "title": "Кейт Мидълтън извади любимите си рокли за бременни (Снимки)"}
{"url": "http://epicenter.bg/article/Veneta-Raykova-platila-do-stotinka-30-te-hilyadi-obezshtetenie-na-Yuksel-Kadriev-/144878/10/100", "text": "Венета Райкова е платила до стотинка обезщетението в размер на 30 000 лв., което съдът постанови в полза на Юксел Кадриев.   Водещият заведе дело срещу русата си колежка заради нейно интервю с бившата му съпруга. След финалното решение на съда се оказа, че Венета трябва да изплати иска му в размер на 30 хиляди, пише Woman.bg.   От неин пост в социалната мрежа става ясно, че водещата се е издължила на Юксел по надлежния ред. Тя даже публикува снимка от премиерата на книгата си \"Вендета\", а сред феновете на писателския й талант се оказа не кой да е, а адвокатката на Юки - Милена.     Това написа Венета в профила си в социалните мрежи в деня на премиерата на \"Вендета\" през м.г., а от снимките става ясно, че книгата е подарък за Милена, с която явно са се запознали по време на съдебната сага.   Венета публикува и снимка с Милена и съпруга й, които бяха част от гостите на представянето на \"Вендета\" .                ", "date": "2018.01.11", "title": "Венета Райкова платила до стотинка 30-те хиляди обезщетение на Юксел Кадриев  "}
{"url": "http://epicenter.bg/article/Skandal-raztarsi-Holivud--aktyor-poluchi-1500-pati-po-golyam-honorar-ot-ekrannata-si-partnyorka/144894/10/99", "text": "Нов скандал разтърси  , след като стана ясно, че че  е получил 1500 пъти по-голям хонорар от екранната си партньорка  .   Двамата си партнираха във филма на  \" \".   В лентата първоначално участваше  , но след обвиненията в сексуален тормоз и посегателства срещу него, той беше заменен от    . За целта сцените с героя на   трябваше да бъдат презаснети с  . Според USA Today при презаснемането на филма актрисата  е получавала по 80 долара на снимачен ден, или общо около 1000 долара. В същото време  се е разписал срещу 1,5 милиона долара, посочва БТА. Преди време режисьорът  заяви пред USA Today, че актьорите в лентата, както и той самият като режисьор, са работи безплатно по презаснемането на сцените с  .   Самата  , която получи номинация за Златен глобус за ролята си във \" \", предложила да бъде където и когато имат нужда от нея.   „Нямам нужда от хонорар, защото оценявам огромното усилие, което положиха“, заявила преди време тя. (Актрисата има предвид усилията, положени филмът да бъде готов навреме, независимо от презаснемането на сцените с . Тя неведнъж е споделяла, че силно е подкрепила идеята създателите на лентата да изрежат актьора след тежките обвинения срещу него -бел. ред.) В края на краищата не можем да наречем  „мъченица“, защото се отказала от хонорара си. Нито пък можем да обявим  за „злодей“, защото е поискал повече пари за допълнителния си труд, отбелязва  . Но някои  не са на това мнение. изрази възмущението си от драстичната разлика в заплащането. В същото време актрисата припомни, че самата тя винаги е получавала едва една четвърт от хонорара на екранните си партньори в киното. В Twitter  нарече случващото се „напълно недопустимо“, а колежката ѝ  написа „Неприемливо, неприемливо!!!!!!!!!!!!!!!!!!!!!!! Най-малкото, което мога да кажа“. \"Моля ви, вижте изпълнението на  във \" \". Тя е брилянтна актриса, носителка на  и номинирана за  . Работи във филмовата индустрия от 20 години. Заслужава повече от 1% от хонорара на екранния си партньор\", написа  в Twitter.   Ново проучване на университета в  отново потвърди дискриминацията на нежния пол в Меката на киното, изтъкват Асошиейтед прес и БТА. От него става видно, че от пуснатите миналата година 250 американски филма, в тях са участвали едва 18 процента жени като режисьорки, сценаристки, продуцентки, редакторки и операторки. . При последното подобно проучване, осъществено през 1998 година, женското участие във филмовите продукции е било 17 на сто.    Източник: дарик", "date": "2018.01.11", "title": "Скандал разтърси Холивуд, актьор получи 1500 пъти по-голям хонорар от екранната си партньорка"}
{"url": "http://epicenter.bg/article/Dnes-e-tretiyat-den-s-karmichen-krast-prez-yanuari---vnimavayte-/144905/10/101", "text": "Днес предстои третият критичен ден за месец януари. Аспектът се повтаря  от първата седмица на месеца,  и от днес  до неделя.   В рамките на три поредни дни предстои да преживеем кармични кръстове с различно предназначение и изпитания в сферата на любовта, взаимоотношенията, чувствата, вярата, целите, семейството и постигнатото до момента.    Денят е с негативна геометрия при Път на живота 6, което ни сигнализира за следното:   Възможност от интриги, ядове, проблем на път, катастрофи, активиране на болести, инфаркти, инсулти, проблеми с кръвно налягане, болести на сърцето, кръвоносна система и анемии.   12 януари активира емоции, чувства, свалки и пренареждане на любовните отношения. Възможно е да претърпите неочакван обрат, но много важно е да знаете, че в такъв ден доброто се обръща в зло, както и обратното.   Твърде възможно е да разберете нещо относно чужди взаимоотношения, което може и да не ви хареса, но да ви засяга пряко или косвено. Денят определено носи своята сила и печат, но въпреки всичко се опитайте да не правите и да не помисляте зло на никого, въпреки провокацията на случващото се.    В критични дни с кармичен кръст, не правете и пожелавайте лошо никому, защото това ще се върне като бумеранг във вашия живот или в този на рода, децата и наследниците ви.   Болните да извършват профилактика, да си седят повече в къщи, да лежат и спят.    12 януари, както и съпътстващите го два дни, са така наречените „ Дни за изпит“.  Ако сте си научили уроците, може и да ви се случи нещо добро. Не очаквайте непременно \"Лошото\".  Всичко случващо се е съобразено с индивидуалния план на всеки един човек, но винаги спазвайте общите правила за критичните дни, които може да видите тук:   ", "date": "2018.01.11", "title": "Днес е третият ден с кармичен кръст през януари - внимавайте!"}
{"url": "http://epicenter.bg/article/Serina-Uilyams-s-emotsionalna-izpoved-za-tezhkite-dni-sled-razhdaneto/144857/8/18", "text": ". Пред списание \"Vogue\" 36-годишната талантлива тенисистка разказва как здравето й рязко се влошило, след като на бял свят се появила малката Олимпия и как се е чувствала в първите няколко месеца след голямото събитие.  ​​Победителката в 23 турнира от Големия шлем Серина Уилямс стана майка в началото на септември 2017 година. Малката Олимпия се родила в добро здраве, но оказва се, не всичко е преминало гладко.  Олимпия е родена по спешност с Цезарово сечение, тъй като по време на контракциите сърдечните тонове на бебето започнали да отслабват.  За щастие, операцията преминала по план. Бащата на детето - Алексис - прерязал пъпната връв, а плачещото бебе се успокоило веднага, след като го поставили на гърдите на майка му Серина.  На следващия ден обаче Серина започнала трудно да си поема дъх. Лекарите открили няколко кръвни съсирека в белите й дробове и веднага започнали вливания на антикоагуланти. Проблемите за известната спортистка обаче тепърва започвали.   Заради проблемите с белите дробове тя кашляла силно, което пък довело до отваряне на раната от Цезаровото сечение. Когато тя се върнала на операционната маса, лекарите открили обилно кървене в коремната кухина (причинено от антикоагулантите).   В крайна сметка лекарите поставили специален филтър в една от основните вени в тялото на Серина, за да гарантират, че дори да се образуват други кръвни съсиреци, те няма да тръгнат към белите дробове на тенисистката.  Около седмица след раждането в крайна сметка Серина се прибрала у дома, но през следващите шест седмици не можела да става от леглото и периодично била обземана от гняв и негативни емоции.  \"Не мога да си спомням колко пъти се сринах емоционално. Ядосвах се, че бебето плаче, след това ставах тъжна, защото съм се ядосала, а след това се чувствах и виновна за това, че съм тъжна. Беше истинска лудост\", спомня си Серина.    През цялото време обаче тя има подкрепата на любимия си Алексис и на семейството си, а майка й е неизменно до нея в първите месеци след раждането. Серина получава и много любов и внимание от професионалните тенисисти, с които са в приятелски отношения.   Новак Джокович и към момента продължава да й изпраща различни статии във връзка с родителството и отглеждането на децата. Серина и Новак наричат децата си \"партньори\", защото двете бебета имат само един ден разлика.    Днес Серина вече се чувства много по-добре и мечтае за още две титли от Големия шлем, с които ще може да подобри рекорда за тенисистка с най-много отличия от Големия шлем.    Източник: Нова.тв", "date": "2018.01.11", "title": "Серина Уилямс с емоционална изповед за тежките дни след раждането"}
{"url": "http://epicenter.bg/article/Leo-Mesi-si-kupi-gratski-ostrov-/144862/8/0", "text": "Световната футболна звезда Лионел Меси е станал собственик на малкия гръцки остров София край Итака в Йонийско море. Това се казва в съобщение на брокерската компания „Прото груп“.   Същата компания съобщи, че друг гръцки остров е бил подарен от Кристиано Роналдо на неговия мениджър Жозе Мендес за сватбата му, информира гръцкото издание Нюз.ин.", "date": "2018.01.11", "title": "Лео Меси си купи гръцки остров  "}
{"url": "http://epicenter.bg/article/Lyuboslav-Penev--Zaplashvat-delegatite-za-kongresa-na-BFS--400-lv--li-struva-edin-vot-/144882/8/0", "text": "Кандидат-президентът на Българският футболен съюз - Любослав Пенев, заяви, че представители на сегашното ръководство на централата заплашват отбори и местни структури, които имат право на глас на Конгреса на 16 февруари.   \"Представители на Българския футболен съюз обикалят страната и заплашват местните футболни структури. Казват, че когато взема властта, ще ги изритам. Няма да ги гоня! Ако не искат да работят за проекта, има хора, които искат и ще ги заменят\", заяви Пенев и добави: \"Спонсорират се клубове, които ще гласуват. С по 200, 300, 400 лв. Толкова ли струва един вот? Толкова ли струват нашите деца? Толкова ли струва един отбор! На тази база ли да стъпим, за да изградим един нов футболен съюз? Заключението е, че тези, които управляват футбола сега, са неподходящи\", категоричен е Пенев.   Легендарният футболист заяви, че все още очаква реакция и позиция на ЦСКА за предстоящия Конгрес, въпреки слуховете, че именно \"червените\" стоят зад неговата кандидатура. \"Изненадва ме, че клуб като ЦСКА все още не е обявил своята позиция. Феновете - да, свалям им шапка, ясна и точна позиция. Сега е времето да се започне да се помага честно и демократично\", каза още той.   \"Вече не сме на дъното. Вече сме на дъното на дъното. Когато бях национален селекционер, казах, че ще се работи. Ние работихме, но управляващите хвърлиха целия този труд в боклука. Футболният съюз в момента е една пирамида обърната надолу. Аз ще я обърна обратно. Зад мен не стои никакъв кръг. Никакви кръгове, квадратчета и триъгълници. Готвим проект, съставен от три части - краткосрочен - три години, средносрочен - 7 години и дългосрочен - 10 години. Подготвили сме 10-годишна стратегия. Чувам, че сегашните ръководители готвят 4-годишен проект. За къде сме с тази стратегия. Докога ще чакаме и ще се хвалим с една база?\", започна изложението си Пенев.   \"Твърдо съм против президентите да участват в Изпълкома на БФС. Ето казвам ви как ще спестим пари на клубовете. Ще въведем електронно картотекиране. Така ще спестим пътуване на хора от клубовете до София\", заяви още той.   \"Смятам да огранича чужденците. Не казвам, че няма да има, но трябва да ги ограничим. Защото само по този начин ще видим нашите момчета. Темата с чужденците ще бъде сериозно разгледана и ще има промени. Тук съм, за да се изгради българския футбол\", разкри час от плановете си Пенев.   Пенев заяви, че планира построяването на нов стадион и още 2-3 бази в страната. Той призова министъра на младежта и спорта Красен Кралев да не взима страна в предстоящите избори. \"Думата съвест. Гласувайте по съвест! Вижте под възглавничката, вижте в шкафчето, вижте в багажника на колата. Потърсете съвестта. Елате и гласувайте по съвест, дали за мен или за конкурент, но по съвест. В националния отбор като отидох се работеше правилно. Това е управление. Президент не е много по-различно от треньор\", завърши изложението си той.   Подкрепа за идеите на Любослав Пенев заяви и бившият директор в \"Левски\" - Николай Илиев, който разкри плановете за развитието на детско-юношеския футбол. \"Когато слушах Данчо Лечков онзи ден да разказва как не може да накара децата да спортуват, се разстроих, просълзих се. Представете си колко труд и усилия са вложили, колко безсънни нощи са имали настоящите ръководители и в крайна сметка резултатите им са нулеви. Няма как да накарате децата да спортуват, ако по 10-20-30 часа в годината работите. Няма как да накарате децата да спортуват, ако нямате желание, воля, концепция и не подхождате сериозно. Няма как да накарате децата да спортуват, ако гледате само личните си интереси в БФС\", каза \"синята\" легенда.   \"Има една много тъжна вест. Има сериозни сигнали за корупция в детско-юношеския футбол. Подочуват се информации, че има такава в юношеските национални отбори. Между 1000 и 20 000 лева са плащани от родители, за да може техните деца да играят в националния отбор на дадена възраст. Ако това се окаже вярно, това е краят на българския футбол. Ние искаме да възродим този мъртвец - Българският футбол\", завърши Илиев.   Идеи за бъдещо управление на футбола под ръководството на Пенев представиха още бившият заместник-министър на финансите Любомир Дацов, адвокат Радостин Василев и футболният мениджър Атанас Стоилов, който в момента е треньор на третодивизионния \"Чепинец\" Велинград.", "date": "2018.01.11", "title": "Любослав Пенев: Заплашват делегатите за конгреса на БФС! 400 лв. ли струва един вот?"}
{"url": "http://epicenter.bg/article/Chudo--Izvadiha-14-godishno-momiche-zhivo-ot-golemite-kalni-svlachishta-v-Kaliforniya--VIDEO-/144812/7/0", "text": "  14-годишно момиче беше извадено живо от големите кални свлачища в Калифорния. То е прекарало часове под отломките на къща, но спасителите го извадиха във видимо добро здраве, предаде Нова Телевизия.   2-годишно дете също е сред намерените живи под калта. Продължава издирването на много хора, които са в неизвестност.   Броят на жертвите на наводненията и свлачищата в района на Санта Барбара се увеличи до 17 души.   Повече от 160 бяха ранени.   Тежко е засегнат 30-километров район от крайбрежието, в който са прекъснати пътища и железопътни линии.   Специалисти сочат като причина за калните свлачища големия горски пожар, който горя в района миналия месец.   Липсата на растения и изгорелия слой почва, който не попива вода, са спомогнали за свличането на земните маси при първия голям дъжд.   Източник: novini.bg.    ", "date": "2018.01.11", "title": "Чудо! Извадиха 14-годишно момиче живо от големите кални свлачища в Калифорния (ВИДЕО)"}
{"url": "http://epicenter.bg/article/Shpionski-samolet-na-SASht-letyal-v-rayona-na-Hmeymim-pri-atakata-na-teroristite-sreshtu-ruskata-baza/144813/7/0", "text": "  Разузнавателен самолет на ВМС на САЩ Poseidon курсирал 4 часа на височина 7000 м между Тартус и Хмеймим по време на атаката на БЛА на терористите срещу руски военни обекти в Сирия, обявиха от руското МО, цитирани от информационните агенции.   Руското военно ведомство е обезпокоено от изявлението на представител на Пентагона, че технологиите за извършване на тези атаки са „лесно достъпни на свободния пазар”.   „За какви технологии става дума, къде се намира този „пазар” и коя спецслужба там търгува с информация на космическото разузнаване” – питат от руското МО. Самото програмиране на автоматиката на управлението на БЛА от самолетен тип и хвърлянето на боеприпаси чрез системата GPS изисква прилично инженерно образование в една развита страна. Получаването на точни координати въз основа на космическото разузнаване не е по силите на всеки. И всичко това до скоро не беше достъпно за терористите, обръща внимание tass.ru.   В някои руски публикации се обръща внимание на примитивната изработка на БЛА, но това е за отвличане на вниманието. Вътрешният електронен „пълнеж” и взривателите обаче са много специализирани. Тъй като, според руските разчети, апаратите са стартирали от контролирани територии на ССА, някои медии търсят връзка с Турция. Експерти обаче са по-склонни да допуснат причастност на Израел и като мотивация, и като притежавани технологии, и като независимост от Русия. Ердоган няма сериозни мотиви, а и не би поел риска от повторно скъсване с Москва.  ", "date": "2018.01.11", "title": "Шпионски самолет на САЩ летял в района на Хмеймим при атаката на терористите срещу руската база"}
{"url": "http://epicenter.bg/article/Tusk-predupredi--che-polskoto-pravitelstvo-mozhe-da-se-opita-da-izvadi-stranata-ot-ES/144825/7/0", "text": "  Председателят на Европейския съвет Доналд Туск предупреди, че дясното правителство на Полша може да се опита да извади страната от ЕС, ако еврофондовете за държавата бъдат спрени, информира АФП, цитирани от news.bg.   Бившият премиер на Полша предупреди на фона на конфликта на Варшава с ЕС по различни въпроси, включително за спорната съдебна реформа, която принуди Брюксел да предприеме безпрецедентна дисциплинарна процедура срещу централноевропейската страна.   \"За управляващата партия \"Право и справедливост\" ползата от членството в ЕС се свежда до платежния баланс, напълно се пренебрегват други ползи като общия пазар, правовия ред, гарантиране на сигурността и т.н.\", каза Туск в интервю за Tygodnik Powszechny.   \"Докато ние не сме нетни платци, това е в тяхна полза. Така че много лесно мога да си представя ситуация, при която ако един ден Полша се озове сред нетните платци, полското правителство ще реши, че е време да се попитат поляците дали искат Полша в ЕС и след това ще работят усилено, за да достигнат до заключението, че е необходимо да кажат довиждане на членството\", изтъкна той.   Туск нарече \"тъжен ден за всички\" решението на Брюксел да задейства Член 7 от Договора на ЕС заради \"системните заплахи\" за независимостта на полската съдебна система от дясното правителство на Полша.   \"Ядрената опция\" може да доведе до отнемане правото на глас на Полша в ЕС.   Но според Туск \"Право и справедливост\" все още може да прекрати тази криза с изоставяне на промените в съдебната система.  ", "date": "2018.01.11", "title": "Туск предупреди, че полското правителство може да се опита да извади страната от ЕС"}
{"url": "http://epicenter.bg/article/Robart-de-Niro--Tramp-e-idiot--izvaden-ot--quot-Novite-drehi-na-kralya-quot-/144831/7/0", "text": "Една от най-големите американски кинозвезди Робърт де Ниро отправи за пореден път куп обидни квалификации по адрес на президента на САЩ Доналд Тръмп по време на церемония по награждаването за филмови рецензии.   Докато представяше легендата Мерил Стрийп и коментираше най-новия й филм \"Секретно досие\", Де Ниро не се стърпя и използва момента, за да изрази критиката си към американския държавен глава, сравнявайки го дори с бебето от анимацията \"Бебе Бос\".   \"Този идиот е нашият президент. Той е като изваден от \"Новите дрехи на краля\". Този човек е пълен глупак. Правителството ни днес, оглавявано от прототипа на Бебето Бос постави пресата под обсада, подигравайки се с нея, и опитвайки се да я дискредитира чрез абсурдни атаки и лъжи. Но отново, точно както през 1971 г., пресата се опълчи, демонстрирайки смела и точна журналистика\", заяви двукратният носител на \"Оскар\", който не за първи път избухва гневно срещу милиардера. Миналата година той неколкократно изрази мнение, че Тръмп е \"опетнил и принизил президентската институция\" до сюрреалистично ниво, както и че някога страната му е била като \"вдъхновяваща и душевно обогатяваща драма\", но сега се превърнала в \"малоумна траги-комедия\".   По време на предизборната кампания пък Де Ниро участваше във видео, в което нарече Тръмп глупак, прасе, куче. „Той говори за това как иска да удря хората в лицето. Е, аз бих искал да го ударя в лицето“, каза тогава актьорът.   Източник: БГНЕС    ", "date": "2018.01.11", "title": "Робърт де Ниро: Тръмп е идиот, изваден от \"Новите дрехи на краля\""}
{"url": "http://epicenter.bg/article/6-posledovatelni-silni-zemetreseniya-raztarsiha-Irak-i-Iran/144833/7/0", "text": "  6 последователни силни земетресения разтърсиха граничния регион между Ирак и Иран около 10 часа местно време (9 часа българско).   Трусовете са били усетени в иракската столица Багдад, съобщават местни жители, цитирани от държавните медии.   Земетресенията са предизвикали паника в центъра на Багдад, като местните са излезли по улиците.   Държавната телевизия увери, че засега няма информации за сериозни материални щети или жертви. Електроснабдяването и интернет услугите не са били прекъснати в централните части на Багдад.   Първото и най-силно земетресение е било с магнитуд 5,5 по скалата на Рихтер, става ясно от данните на Европейския средиземноморски сеизмологичен център. Останалите са с магнитуд 5,4 (два), 5,3, 5,2 и 5,0.   Мощно земетресение удари граничния регион между Ирак и Иран през ноември, при което загинаха най-малко 530 души в Иран и шестима други в Иракски Кюрдистан.   Източник:   ", "date": "2018.01.11", "title": "6 последователни силни земетресения разтърсиха Ирак и Иран"}
{"url": "http://epicenter.bg/article/Stivan-Hoking-alarmira--Globalnoto-zatoplyane-shte-unishtozhi-zhivota-na-Zemyata---Video--/144835/7/0", "text": "Глобалното затопляне ще унищожи живота на Земята, предупреждава британският физик Стивън Хокинг. Световно известният учен разказва за това във втория епизод на своя видеопроект \"Любими места\" (Stephen Hawking's Favourite Places).  Професорът предполага, че Земята може да повтори съдбата на Венера, ако проблемът с парниковия ефект не бъде решен. Според изследванията на НАСА, преди 4 милиарда години Венера е напомняла на Земята - предполага се, че на нея е имало вода, растителност, а температурите са приличали на днешните на Земята. Но натрупването на парникови газове нагряло атмосферата на планетата до 460 градуса по Целцзий.  Като отчитаме, че възрастта на Земята е 4,5 милиарда години, само след 200 до 500 години човечеството ще трябва да си търси нов \"дом\", прогнозира Хокинг.  \"Когато следващия път срещнете човек, който отрича изменението на климата, пратете го на Венера. Аз ще платя за полета\",  По-рано Стивън Хокинг прогнозира изчезването на човечеството към 2060 г. Според учения населението на Земята ще продължава да расте, потреблението на енергия ще се увеличава, а планетата ще се превърне в \"пламтящо огнено кълбо\".    ", "date": "2018.01.11", "title": "Стивън Хокинг алармира: Глобалното затопляне ще унищожи живота на Земята! (Видео) "}
{"url": "http://epicenter.bg/article/Moskva-prikriva-Krim-s-moshtnite-zenitno-raketni-sistemi-S-400--quot-Triumf-quot--/144840/7/0", "text": "Русия разположи в Крим два полка за противовъздушна отбрана, въоръжени със зенитни ракетни системи С-400 \"Триумф\" и ракетно-артилерийски комплекси \"Панцир-1\".  Това Русия прави заради опасения от украински ракетен удар по Крим, пише \"Независимая газета\", като се позовава на военното министерство в Москва.  Единият полк вече е разположен край град Феодосия и ще прикрива източната полусфера от кримското въздушно пространство, а другият се очаква да започне бойно дежурство в района на Севастопол на 12 януари, уточнява вестникът.  В Крим смятат, че агресивната риторика на ред влиятелни киевски политици, депутати от Върховната рада и военни представители не бива да остане без внимание.  \"Каквото и да изпробват тактиците от Киев, всеки обект, минаващ въздушната граница на полуострова без разрешение, гарантирано ще бъде свален - независимо дали лети към Кримския мост (свързващ анексирания полуостров с Русия през Керченския проток между Азовско и Черно море, б. р.) или към санаториумите край (курорта) Евпатория\", цитира изданието депутата от Държавната дума Дмитрий Белик.  Украинският президент Петро Порошенко разпореди през 2016 г. отбранителната промишленост да започне разработка и производство на нови ракети, артилерийски системи и други оръжия. След година секретарят на Съвета за сигурност на Украйна Олександър Турчинов съобщи, че армията получава мощни ракети, посочва руският всекидневник, който изброява ред образци авиационна и ракетна техника украинско производство.  Военни експерти изтъкват ниското качество на украинските ракети и отбелязват, че трасето на полета им е практически непредсказуемо, а изпитанията се осъществяват в непосредствена близост до Крим, допълва \"Независимая газета\".  Русия увеличава военната си мощ и в Балтийския регион, отбелязва \"Известия\" под заглавие \"Щит за Калининград\".  В рамките на тази програма Москва ще въоръжи разположени там въздушни части с модернизирани изтребители Су-27СМ и Су-27СМ3, а впоследствие и най-нови свръхманеврени Су-35. Целта е най-вече да бъде защитена руската Калининградска област.  В случай на нужда базираните в региона самолети на Русия ще могат с прецизни боеприпаси да нанасят удари по наземни цели и кораби на противника. Според експерти така руските въздушни сили ще контролират ефикасно въздушното пространство над цяла Западна Балтика, пише \"Известия\".  ", "date": "2018.01.11", "title": "Москва прикрива Крим с мощните зенитно-ракетни системи С-400 \"Триумф\" "}
{"url": "http://epicenter.bg/article/Vulkan-na-ostrov-Sumatra-balva-pepel--zemyata-okolo-nego-se-lyulee/144841/7/0", "text": "  Вулканът Синабунг на индонезийския остров Суматра изхвърли тази сутрин вулканична пепел на височина повече от 1 км в атмосферата, съобщи ДПА, цитирайки местни служители, предава    Изригването е било съпроводено от земни трусове, каза Сутопо Нугрохо, говорител на националната агенция за борба с бедствията.   В кратера на вулкана са се натрупали два млн. куб. метра лава, добави той. 2460-метровият вулкан изригва периодично от края на 2013 г., което наложи хиляди хора да бъдат евакуирани.   От юни 2015 г. равнището на тревога, свързано с активността на вулкана, остава най-високо.   В неделя друг вулкан - Семеру, висок 3670 м, в източната част на главния индонезийски остров Ява, също избълва горещи облаци, но властите засега поддържат нивото на тревога там само една степен над обичайното.   Все още най-висока степен на тревога от ноември насам се поддържа и около 3200-метровия вулкан Агунг на туристическия остров Бали, но радиусът на забранената зона около него бе намален от 10 на 6 км в началото на януари заради затишие в активността му.   Индонезия е разположена върху т.нар. Тихоокеански огнен пръстен, известен с високата си сеизмичност и чести вулканични изригвания. В страната има около 130 действащи вулкана.          ", "date": "2018.01.11", "title": "Вулкан на остров Суматра бълва пепел, земята около него се люлее"}
{"url": "http://epicenter.bg/article/Park-v-Istanbul-shte-nosi-imeto-na-Naim-Syuleymanoglu/144850/7/0", "text": "Паметта на починалия на 18 ноември 2017-а легендарен щангист, олимпийски и световен шампион Наим Сюлейманоглу ще бъде увековечена в истанбулския квартал \"Авджълар\", който е компактно населен с изселници от България. Един от големите паркове в квартала ще носи името на покойния щангист, съобщава БТА, цитирана от Новини.бг.   Предложението бе направено от кмета на \"Авджълар\" Хандан Топрак Бенли, единствената жена кмет в мегаполиса Истанбул. То бе прието единодушно от членовете на общинския съвет. По този начин Хандан Топрак Бенли изпълни обещанието си, дадено на церемония в памет на щангиста, организирана по нейна инициатива в културния център Баръш Манчо в \"Авджълар\". Тогава тя се зарече, че името на Наим Сюлейманоглу ще бъде увековечено на улица или парк в общината. Покойният Сюлейманоглу бе наш съгражданин в \"Авджълар\". Той прослави нашата родина пред света, затова се гордеем с него. И сега като именуваме на него един от най-хубавите паркове в нашия квартал, вярваме, че ще служи за пример и на бъдещите поколения, ще ги вдъхновява за спортни дейности, заяви Бенли.   Също по инициатива на кмета всяка година датата на кончината на Наим Сюлейманоглу - 18 ноември ще се отбелязва като ден в негова памет в \"Авджълар\".", "date": "2018.01.11", "title": "Парк в Истанбул ще носи името на Наим Сюлейманоглу"}
{"url": "http://epicenter.bg/article/Opra-Uinfri-bi-pobedila-lesno-Donald-Tramp-na-prezidentski-izbori-/144851/7/0", "text": "Известната американска телевизионна водеща Опра Уинфри лесно би победила Доналд Тръмп, ако следващите президентски избори, които трябва да са през 2020 г., бяха сега. Това показват резултати от национално допитване, проведено на 8 и 9 януари от социологическата агенция Rasmussen Reports („Расмусен рипортс”), предава БГНЕС.  Почти половината от избирателите – 48%, биха гласували за Уинфри. За Тръмп биха дали гласа си 38 процента. Други 14 на сто от анкетираните нямат мнение. В анкетата са участвали 1000 души, а статистическата грешка е 3 на сто.  Уинфри биха подкрепили 76% от демократите, 22% от републиканците и 44% от избирателите, които не симпатизират на никоя от двете партии. За Тръмп биха гласували 66% от републиканците, 12% от демократите и 38% „независими” избиратели. Голяма част от жените – 52 на сто, предпочетат Уинфри.  За първата в историята на САЩ афроамериканка милиардер биха гласували главно избиратели до 40 години. Уинфри има собствено киностудио, телевизионен канал, списание О, The Oprah Magazine.  По-рано близката приятелка и колежка на Уинфри Гейл Кинг каза, че влиятелната 63-годишна афроамериканка е „заинтригувана” от идеята да се кандидатира на изборите.  Спекулациите за възможно участие на Уинфри в надпреварата се появиха след изказването й на неделната церемония по раздаването на 75-тите награди „Златен глобус”, където журналистката беше почетена за цялостен принос.  В изказването си Уинфри подкрепи участничките в движението срещу сексуалното насилие и подчерта, че жените трябва да се стремят към ръководни постове.   ", "date": "2018.01.11", "title": "Опра Уинфри би победила лесно Доналд Тръмп на президентски избори "}
{"url": "http://epicenter.bg/article/Naydzhal-Farazh--Mozhe-bi-e-vreme-za-provezhdane-na-vtori-referendum-za-Brekzit-/144861/7/0", "text": "Бившият лидер на партията ЮКИП Найджъл Фараж заяви, че може би е настъпил моментът за провеждането на втори референдум за британското членство в Общността, за да бъде сложен край на „охканията“ на онези политици, които все още не са приели резултатите от предишния вот, пише вестник The Independent, цитиран от \"Фокус\".  Според Фараж водещи политически фигури, които оспорват Брекзит „никога, никога\" няма да престанат да се борят срещу излизането на страната от структурите на Европейския съюз, затова най-добрият начин да се въведе ред по въпроса е насрочването на втори референдум.  Бившият лидер на ЮКИП е сочен за един от архитектите на Брекзит и най-отявлен противник на политиците, които призовават решението за него да бъде отменено.  ", "date": "2018.01.11", "title": "Найджъл Фараж: Може би е време за провеждане на втори референдум за Брекзит "}
{"url": "http://epicenter.bg/article/Frenskata-politsiya-otkri-chast-ot-bizhutata--otkradnati-ot-hotel--Rits--/144863/7/0", "text": "Парижката полиция съобщи, че е открила част от бижутата, откраднати на 10 януари от магазин в луксозния хотел „Риц”, предаде БГНЕС.  „Част от бижутата бяха разпръснати по време на задържането на трима от петимата бандити”, каза полицейски източник, но не уточни на каква стойност е намереното. По време на бягството си единият от крадците изхвърли чанта с бижута и часовници.  В сряда вечерта група от петима души нападна бижутериен магазин в хотела и открадна ценности на обща стойност над 4 млн. евро. Престъпниците разбиха с пожарникарски брадвички витрините на бутика, където бяха изложени украшенията.  Трима бяха задържани от охраната и извиканата полиция. Двама успяха да избягат с плячката.  Сигурността в района на площад Вандом е засилена от 2014 г. насам във връзка с многобройните нападения на бутици на най-големите бижутерийни фирми във Франция, които са на самия площад или на съседни улици, но престъпността не намаля съществено.  ", "date": "2018.01.11", "title": "Френската полиция откри част от бижутата, откраднати от хотел „Риц” "}
{"url": "http://epicenter.bg/article/Pravitelstvoto-i-tsarkvata-v-Atina-v-ostar-spor-zaradi-imeto-na-Makedoniya-/144873/7/0", "text": "Църквата се меси в дипломатическите въпроси на страната, а в същото време не иска държавата да се меси в църковните дела. Църквата трябва да отговори дали върви ръка за ръка със \"Златна зора\"  . Ако, това не е така, да ни каже как да преговаряме със Скопие.  Това са само част от въпросите, които задават от гръцкото министерство на външните работи, публикувани в днешния брой на \"Катимерини\", по повод последното решение на Светия синод на Православната църква на Елада /ПЦЕ/ по отношение на преговорите за разрешаване на спора за името на Република Македония, предава БГНЕС.  Църквата се обяви срещу използването на термина Македония в името на бившата югославска република.  \"Катимерини\" публикува в 5 точки позициите на МВнР. Статията, която е озаглавена - \"Открит фронт на църквата за името\" се появи само няколко часа след като Православната църква на Елада разпространи официалното си съобщение.  Ето и петте точки:  1. Дали ръководството на църквата реши да върви заедно с неонацистките структури на \"Златна Зора\"?.  2. Дали църквата открито реши да се меси в политиката на страната ни? Тя прекрачи границите на своите правомощия. Църквата може да ни каже какво име иска и така правителството да преговаря със Скопие.  3. Църквата дори не попита правителството, за да получи информация за преговорите.  4. Църквата се меси в държавните и дипломатически дела по сериозни национални въпроси от външната ни политика, а в същото време не иска държавата да се меси в нейните дела.  5. Църквата трябва да бъде много внимателна и да се фокусира върху националния интерес, а не върху личните интереси на архиереите.  Пред \"Катимерини\" представител на Светия синод на Православната църква на Елада е заявил, че \"църквата не се меси в политиката, но има право на собствено мнение, слушайки агонията на гръцкия народ\".  Представителят на Светия синод препоръчва на властите в Атина да се обърнат към главата на Православната църква на Елада, до Вселенския патриарх в Истанбул, които най-добре познавали въпросите свързани с църквата в Скопие\".  ", "date": "2018.01.11", "title": "Правителството и църквата в Атина в остър спор заради името на Македония "}
{"url": "http://epicenter.bg/article/Sadat-na-ES--Ponyatieto--saprug-sapruga--obhvashta-sapruzite-ot-edin-i-sasht-pol-/144879/7/0", "text": "Генералният адвокат в Съда на ЕС Мелхиор Ваделет обяви, че с оглед на свободата на пребиваване на гражданите на Съюза и на членовете на техните семейства понятието „съпруг/съпруга“ обхваща съпрузите от един и същ пол. Съобщението бе огласено днес от пресслужбата на съда в Люксембург. Въпреки че държавите членки са свободни да разрешават или не брака между лица от един и същ пол, те не могат да възпрепятстват свободата на пребиваване на гражданин на Съюза, като отказват да предоставят на неговия съпруг от същия пол, който е гражданин на трета държава, право на постоянно пребиваване на своята територия.   Румънският гражданин г-н Коман и американският гражданин г-н Хамилтън живеят съвместно в Съединените щати в продължение на четири години, след което през 2010 г. сключват брак в Брюксел. През декември 2012 г. г-н Коман и неговият съпруг правят искане пред румънските власти да им издадат необходимите документи, които да позволят на г-н Коман да работи и пребивава постоянно в Румъния заедно със съпруга си. Искането се основава на Директивата за упражняването на свободата на движение, позволяваща на съпруга на гражданин на Съюза, който е упражнил тази свобода, да се присъедини към съпруга си в държавата членка, в която последният пребивава. Румънските власти обаче отказват да предоставят на г-н Хамилтън това право на пребиваване по-специално с мотива, че той не може да бъде квалифициран в Румъния като „съпруг“ на гражданин на Съюза, тъй като тази държава членка не признава еднополовите бракове. Тогава г-н Коман и г-н Хамилтън подават жалба пред румънските юрисдикции, за да оспорят решението на румънските власти. Сезиран с възражение за противоконституционност, повдигнато в рамките на този спор, Конституционният съд на Румъния отправя до Съда на ЕС въпроса дали на г-н Хамилтън в качеството му на съпруг на гражданин на Съюза, който е упражнил своята свобода на движение, трябва да се предостави право на постоянно пребиваване в Румъния. В представеното си днес заключение Мелхиор Ваделет уточнява преди всичко, че юридическият проблем в основата на спора не е свързан със законодателството относно брака между лица от един и същ пол, а със свободното движение на гражданите на Съюза. Макар обаче държавите членки да разполагат със свободата да предвидят или да не предвидят брак между лица от един и същи пол в своя правен ред, те трябва да изпълняват задълженията си във връзка със свободата на движение на гражданите на Съюза. По-нататък генералният адвокат констатира, че директивата не съдържа никакво препращане към правото на държавите членки с оглед на определянето на качеството „съпруг“, така че това понятие следва да получи самостоятелно и еднакво тълкуване навсякъде в Съюза.   В това отношение генералният адвокат подчертава, че понятието „съпруг/съпруга по смисъла на директивата обхваща връзката, основана на брак, като същевременно то е неутрално от гледна точка на пола на съответните лица и е независимо от мястото на сключване на брака.  В този контекст генералният адвокат счита, че с оглед на общото развитие на обществото в държавите — членки на Съюза през последното десетилетие, що се отнася до разрешаването на брака между лица от един и същ пол , практиката на Съда, според която „понятието „брак“ съгласно общоприетото в държавите членки определение се отнася до съюз между две лица от различен пол“, вече на може да бъде поддържана.     Генералният адвокат отбелязва и че понятието „съпруг/съпруга“ по необходимост се свързва със семейния живот, който е защитен идентично в Хартата на основните права на Европейския съюз и в Европейската конвенция за правата на човека (ЕКПЧ).   В това отношение генералният адвокат припомня, че Европейският съд за правата на човека (ЕСПЧ) е признал, че еднополовите двойки, от една страна, могат да водят „семеен живот“, и, от друга страна, трябва да им се предостави възможност да получат юридическо признаване и правна защита. Освен това ЕСПЧ е приел и че що се отнася до събирането на семейството целта, състояща се в защита на традиционното семейство, не може да обоснове провеждането на дискриминация, основана на сексуалната ориентация. При тези обстоятелства генералният адвокат счита, че понятието „съпруг/съпруга“ по смисъла на директивата обхваща и съпрузите от един и същ пол. Следователно такова лице също може да пребивава постоянно на територията на държавата членка, в която неговият съпруг се е установил в качеството си на гражданин на Съюза, след като е упражнил своята свобода на движение. Този извод важи и за държавата по произход на посочения гражданин, когато се завърне в нея, след като е пребивавал постоянно в друга държава членка, в която е развил или укрепил семеен живот, какъвто е случаят с г-н Коман и г-н Хамилтън.", "date": "2018.01.11", "title": "Съдът на ЕС: Понятието „съпруг/съпруга“ обхваща съпрузите от един и същ пол "}
{"url": "http://epicenter.bg/article/Vodesht-politik-ot-partiyata-na-Merkel-postrada-pri-katastrofa/144880/7/0", "text": "    „    ", "date": "2018.01.11", "title": "Водещ политик от партията на Меркел пострада при катастрофа"}
{"url": "http://epicenter.bg/article/Prezidentat-na-Kitay-prizova-za-bezuslovna-loyalnost-kam-komunisticheskata-partiya/144884/7/0", "text": "Президентът на Китай Си Дзинпин призова членовете на Китайската комунистическа партия (ККП) в четвъртък за безусловно изпълнение на партийните директиви и лоялност към централното й ръководство, в хода на реч за дисциплината и корупцията, излъчена на живо по държавните телевизии в Китай, предава Reuters.  През последните пет години, през които е на власт, Си придоби повече власт, от всички свои предшественици от близкото минало и поведе война срещу корупцията в Комунистическата партия. Освен това, той даде да се разбере, че основните качества на партийните кадри трябва да са дисциплинираност, добросъвестност и честност.  В четвъртък той отправи поредния си призив за спазване на партийната дисциплина чрез дълга реч, излъчена по всички държавни канали в цялата страна.  „Когато централните органи на партията вземат решение за провеждане на определена политическа линия, всички партийни членове трябва да я изпълняват буква по буква“, заяви Си.  „По всяко време и във всяка ситуация, партийните лидери трябва да остават твърди и честни в изпълнението на дълга си и да бъдат безусловно отдадени на партията, както и да разбират решенията на централните органи“, добави китайският лидер.  Усилията в партийното строителство са „фундаментална гаранция“ за окончателното постигане на китайската мечта, подчерта Си, имайки предвид стремежа за обновяване на Китай, който да заеме своето достойно място в глобалната политика.  Държавният глава предупреди, че служебните лица, които не успяват да изпълнят политическите си задължения, ще бъдат държани отговорни за това. Освен това, той бе категоричен, че няма да има отпускане в усилията за изкореняване на корупцията, пуснала дълбоки корени в партийните структури.    ", "date": "2018.01.11", "title": "Президентът на Китай призова за безусловна лоялност към комунистическата партия"}
{"url": "http://epicenter.bg/article/Novi-grupi-migranti-napirat-kam-Balgariya-i-Gartsiya-ot-Turtsiya/144886/7/0", "text": "В Одрин днес бяха заловени 75 души при опит да се прехвърлят нелегално в България и Турция, вчера броят им бе 160, предаде кореспондент на БГНЕС.   Агенцията съобщава, че при контролна акция на съвместни екипи от гранични войски, жандармерия и пехотна механизирана бригада в района на Ипсала и две села са открити 75 мигранти от Сирия, Палестина, Афганистан, Мароко, Пакистан и Иран. Вчера в същия район при опит да преминат незаконно границата са заловени 160 души от Сирия, Палестина, Бангладеш, Афганистан, Алжир, Мароко, Ирак, Испания и Непал. След проверките всички са предадени на одринската дирекция по миграцията.   Специализираната част към командването на пехотата под името „Гранични орли“ отчете, че за 2017 г. само на граничната бразда с България и Гърция са спрени, заловени и върнати 20 014 бегълци. Границата откъм турската страна се наблюдава денонощно с термовизионни камери, военни патрули непрекъснато контролират по границата и арестуват мигрантите и техните водачи трафикантите.   В рамките на 6 години само „уловът“ на „Граничните орли“ възлиза на 116 936 души, заловени при опит да се прехвърлят незаконно в България и Гърция. Най-големият брой е регистриран през 2011 г. – 22 664 души, през 2012 г. намаляват до 17 448, 2013 г. те са 16 383 души, 2014 г. – 13 443, 2015 г. – 14 826, 2016 г. – 12 158 души. Миналата година обаче задържаните на границата отново достигат над 20 000 души.", "date": "2018.01.11", "title": "Нови групи мигранти напират към България и Гърция от Турция"}
{"url": "http://epicenter.bg/article/Albanskiyat-stana-ofitsialen-ezik-v-Makedoniya/144893/7/51", "text": "Македонският парламент прие с 69 гласа \"за\" закона за употреба на езиците, съобщи агенция МИА. Законът бе приет в отсъствието на депутатите от ВМРО-ДПМНЕ, които не участват в работата на Събранието в знак на протест срещу арестуването на петима техни колеги и други граждани за участие в инцидентите в парламента на 27 април миналата година, след като за председател на Събранието бе избран албанецът Талат Джафери.   Законът предвижда във всички органи на държавната власт в Македония, централните институции, държавните предприятия, агенции, дирекции, учреждения и организации, комисии, юридически лица и други институции официален език, освен македонския и неговото писмо, да бъде и езикът, на който говорят 20 % от гражданите на Македония и неговото писмо, тоест албанският език.   На албански език ще бъдат достъпни и пощенските марки, фишовете, фискалните документи, фактурите и бандеролите.   На граничните пунктове на Македония и на летищата, там където най-малко 20 % от гражданите говорят език, различен от македонския, названията на институциите, другите надписи и пътни табели ще са на македонски и албански език.   Всички органи на държавната власт ще имат двуезични интернет страници. Законът предвижда създаване на Агенция за прилагане на езика. Тя ще бъде финансирана от държавния бюджет и за работата й ще бъдат отделяни по 1,7 милиона евро годишно.   В Агенцията освен заклети съдебни преводачи ще работят и лингвисти и филолози по албански език, както и лицензирани лектори. Освен това се предвижда и формиране на Инспекторат за употреба на езиците в рамките на министерството на правосъдието, чиято работа ще се регулира с отделен закон.", "date": "2018.01.11", "title": "Албанският стана официален език в Македония"}
{"url": "http://epicenter.bg/article/Gen--Kircho-Kirov--Ruski--turski--sauditski-i-kitayski-interesi-se-preplitat-na-Balkanite/144847/11/0", "text": "Руски, турски, саудитски и китайски интереси се преплитат на Балканите, заявява в интервю за \"Фокус\" бившият шеф на разузнаването ген. Кирчо Киров. \"Сърбия е най-яркият изразител на руските стратегически интереси в региона. Сърбия е страната, която се въоръжава и превъоръжава при най-благоприятни условия с руско въоръжение. Сърбия също е представител на руските интереси, защото на практика в енергийния и икономически сектор на Сърбия руските енергийни интереси са най-здраво застъпени\", казва ген. Киров.      - Така очертана картината на Балканите изглежда много сложна от една страна. От друга страна изглежда, както в миналото, като център на сблъсък на геополитически, геостратегически интереси на много държави и от днешна гледна точка на много велики сили. Ако говорим за велики сили, аз визирам преди всичко три на този етап – това са САЩ, Русия и Китай, разбира се. Картината се оказва следствие на действията на САЩ, като основен носещ вектор в НАТО, основна носеща сила в НАТО. Съединените американски щати са единствените, които разполагат с военна база на територията на Косово. От тази гледна точка НАТО в лицето на България, Румъния, Гърция и Турция също има своите интереси и като съюз, и като отделни интереси индивидуално на страните, които изброяваме. Разбира се, трудно е от тези интереси да бъде отделено и да бъде пренебрегнато разбирането, че Русия като една велика сила на днешното време, няма да има своите интереси и да ги защитава в този толкова неврологичен пункт на Европа, защото Югоизточна Европа е, забележете, едно предмостие на напрежение пред лицето на Русия в тила на Европа и в същото време е един фактор на напрежение за целия свят, защото тук се включва Турция, Китай, Саудитска Арабия, които са от други географски региони. Така че Западните Балкани, всъщност се явяват регион на един неврологичен възел, сблъсък на интереси, на който ние сме свидетели и, на който тепърва ще бъдем свидетели в обозримо и необозримо бъдеще.    - Ако се върнем към историята, дори самата Руско-турска война за освобождение на България, която изведе след 500 години България за пръв път като самостоятелна държава на картата на Европа, всъщност не е била обявена толкова под благовидното и наистина силно патриотично и братско мото за „освобождение на братята славяни, на братя българи“, колкото от стратегическите интереси на Русия да реализира своите интереси в този регион и да намери благоприятен изход към водите на топлите морета. Това е историческа истина. Що се отнася до днешното състояние на нещата, ние сме свидетели на това, как президентът Путин определи Сърбия като „братска държава“. Не бива да си правим илюзията, че думите на един такъв лидер се хвърлят просто така. Сърбия в конкретния случай се явява най-яркият изразител на руските стратегически интереси в региона. Сърбия е страната, която се въоръжава и превъоръжава при най-благоприятни условия с руско въоръжение. Сърбия също е представител на руските интереси, защото на практика в енергийния и икономически сектор на Сърбия руските енергийни интереси са най-здраво застъпени. Разбира се, че през Сърбия те се протягат към Македония, а ако погледнем към Македония, това е преди всичко партията на загубилия властта Никола Груевски, т.е. досегашната управляваща партия е ВМРО. В този смисъл релацията ВМРО-Белград, която беше яркоизразена през годините продължава да съществува и във вида на носител на руските интереси по отношение на Черна гора, където беше направен опит за предизвикване на смут и смяна на властта в интерес на Сърбия и от тази гледна точка и на Русия. В този смисъл Русия се стреми всячески да съхрани своите интереси на Балканите и въобще в Югоизточна Европа, разчитайки на арсенала на хибридните войни. В този смисъл Русия остава незаобиколим фактор на Балканите.  - Турските интереси са неразривно свързани с руските. Това трябва да сме наясно, защото особената позиция, която Турция заема в НАТО и особените отношения, които поддържа с Русия, особено във връзка с покупката на най-съвременно технологично въоръжение във вида му на „С-400“ е нещо, което ние трябва да имаме предвид и в собствената си политика в триъгълника София-Анкара-Москва. Турските интереси без съмнение в лицето на президента Ердоган намират своето най-ясно изражение и дори, ако се върнем само два дена назад, ние няма как да забравим твърде ясното и директно припомняне на президента Ердоган, че за сметка на възстановената църква „Св. Стефан“ в Истанбул, предстои държавите в региона, в частност България, да възстановяват културните и историческите паметници на бившата Османска империя. Интересите на Турция по един много префинен начин се прокарват в страните, които са на територията на Балканския полуостров. Разбира се, трябва да имаме предвид, че Турция има своето основание и от гледна точка на това, че в много от държавите има признати турски малцинства, а и в самата България, ние имаме турска етническа общност, която е с много сериозно влияние в нашия политически и икономически живот.  - Аз ще се върна към моето минало на дългогодишен служител на разузнаването и ще припомня, че в остатъчна Югославия се водеха тежки войни и най-тежката война беше на територията на Босна и Херцеговина. Ако днес погледнем, като една картичка образът на Сараево, ние ще се изненадаме колко много от красивите някога места от времето на Югославия в Сараево, днес представляват мюсюлмански гробищни паркове. Това, което най-много впечатлява в Босна и Херцеговина са множеството джамии, построени със средства на Саудитска Арабия. Аз мога да ви кажа, че преди войната, преди разпада на Социалистическата федеративна република Югославия, в Сараево имаше 11 джамии. Към днешна дата те надхвърлят 250, може би около 300 и може би половината от тях са построени със средства на Саудитска Aрабия. Саудитска Арабия, като една сунитска държава в своята религия разчита на проникването на влиянието на тази религия и това проникване е придружено с огромна финансова помощ. Връщайки се отново към годините на войната в Югославия, не трябва да забравяме, че много голяма част от т. нар. муджахидини, които бяха преминали през Афганистан и през други бойни фронтове, над 12 000 човека се биха на територията на бивша Югославия. Това влияние на Саудитска Арабия остава и до днес. Разбира се, не трябва да забравяме и момента, че на територията на Босна и Херцеговина се сблъскаха интересите и на Саудитска Арабия, и на Иран, т.е. на две противоположни течения в исляма. Саудитска Арабия има своите интереси да присъства по един религиозен начин преди всичко на наша територия, но аз не изключвам и по този начин да бъдат реализирани други интереси на тази държава на територията на Балканите.  - Китай е една държава, която търси своята реализация в световен мащаб преди всичко в икономически план и в частност в реализация на огромната си доктрина за новия „Път на коприната“. Китай има своите политически интереси на Балканите и в Европа. Китайската икономическа и финансова инвазия ще продължи и това е нещо нормално в усилията на Китай да се превърне, а и той се е превърнал вече, в световна икономическа и политическа сила.  - България е член на НАТО, на Европейския съюз и в това се състоят основните позитиви на нашата страна и възможността да се защити и да бъде защитена с помощта на своите съюзници и партньори от неблагоприятни чужди влияния и чужди интереси. България в същото време трябва да има своята собствена самостоятелна политика, защото тя има особен принос в развитието на отношенията на Русия с Европа, с Турция и трябва да запази това свое основно качество на една от страните, които с Русия има особен статус. България трябва да се стреми да задържи този статус, въпреки неблагоприятния в последните години развой в отношенията с Русия. Така или иначе историята не може да бъде пренебрегната или елиминирана и рано или късно тя се превръща в настояще или в бъдеще. България и нейното днешно държавно ръководство не трябва да забравят тази максима.  - Аз не бих казал риск. Не бих употребил този термин или тази квалификация, но природата не търпи празно място. Всяко едно празно място се заема по начин, по който, ако едни сили не могат, заемат се от тези, които са в състояние да направят това нещо. В този смисъл бързата интеграция е нещо, което е в интерес на България, но трябва да сме наясно, че това покриване на критерии във всички случаи ще се сблъсква с интересите, за които говорихме до този момент и, които невинаги са в полза на евроинтеграцията и евроатлантическата интеграция.  - Във всички случаи това ще се отрази позитивно на обстановката на Балканите. Аз мисля, че всички ние сме наясно, че активната дейност на нашия министър-председател Бойко Борисов по посока даване на перспектива на Западните Балкани, по посока непрекъсване на диалога с Турция е нещо, което е съгласувано с нашите партньори в Брюксел. Това несъменнео ще се отрази позитивно на стабилизирането на обстановката на Балканите, на даване на една перспектива за тяхното икономическо и политическо развитие, на тяхната интеграция в Европейския съюз. Трябва да сме наясно, че интеграцията в Европейския съюз е тясно свързана и с усилията за приемане в НАТО и това е един от факторите, които биха повлияли позитивно, за нейното приемане като член на НАТО.", "date": "2018.01.11", "title": "Ген. Кирчо Киров: Руски, турски, саудитски и китайски интереси се преплитат на Балканите"}
{"url": "http://epicenter.bg/article/Angel-Dzhambazki--Nie-ot-VMRO-kazvame--Ne-na-dvoynite-standarti-v-Evropeyskiya-sayuz-/144856/11/33", "text": "Днес България поема Европредседателството. Това е голяма отговорност, но нашата възможност да направим необходимото двойните стандарти в ЕС да бъдат премахнати.   Двойните стандарти в ЕС са факт. Никой не може да отрече наличието на огромна разлика в доходите и стандарта на живот на гражданите на държавите от Източна и Западна Европа. Тази разлика се дължи на недопустимата и противоречаща на правилата на единния свободен пазар тенденция в законодателствата на редица западни държави, като Франция, Белгия, Италия и Австрия, да приемат протекционистки закони, които ограничават правата и възможностите на предприемачите от Изтока.   Двоен стандарт има и в поведението на Европейската комисия, която трябва да пази договорите и да гарантира тяхното ненарушаване. ЕК продължава да „наблюдава“ правосъдието и вътрешния ред в България и Румъния, заплашва с отнемане правото на глас Полша и санкции за Унгария, заради суверенни държавни решения, но не смее да предприеме правни действия по отношение на драстични нарушения на общото право от страна на гореспоменатите държави-членове. Това са лоши практики в ЕС, срещу които аз, като евродепутат и заместник-председател на ВМРО – Българско национално движение, ще продължа да се боря да бъдат премахнати.   Доказан двоен стандарт има и в качеството на храните, които се продават в Западна и Източна Европа. Очевидно, производителите на известни марки храни смятат, че жителите на Източна Европа са втора качество и втора ръка хора, които могат да консумират продукти, които съдържат наполовина от съставките, продавани в Западна Европа. Този хранителен апартейд, който напомня за мрачното колониално поведение на редица западноевропейски държави в Африка, е напълно неприемлив.     Ние от ВМРО сме категорични, че Западните Балкани трябва да имат ясна европейска перспектива. Не само защото българският интерес изисква да няма граница от Охрид до Черно море, а това може да се случи само чрез влизането на братска Македония в ЕС. В крайна сметка, това е единственият начин на региона да бъде осигурен просперитет, сигурност и стабилност.   Ключово е и присъединяването на Албания към ЕС по поне две причини. Първата е завършването на вековния геополитически проект на България – изграждането на коридор 8 от Черно до Адриатическо море и свързването на София и Скопие. Втората – Албания е най-секуларната мюсюлманска държава в региона и може да бъде силен съюзник в борбата с ислямистите на Балканите.   Един прост поглед върху картата на ЕС и Европа показва едно празно петно в региона на Западните Балкани. Картата на ЕС не е завършена без тях. Това, разбира се, не означава, че от страните от региона се очаква да бъдат приети безкористно, напротив. Те трябва да изпълняват условията по предприсъединителните преговори, но трябва да имат ясна перспектива за членство, която да ги насърчи.   За България членството на страните от Западните Балкани трябва да бъде приоритет в председателството, а и след него, защото след нашето председателство следват председателствата на Австрия и Румъния, което дава шанс за региона. Това би осигурило задълбочаването на икономическите, културните и инфраструктурните връзки между нашите държави.     Очевидно е, че настоящата политика на ЕС не води до ефективна борба с нелегалната миграция и трафика на хора. Италианските кораби в Средиземно море по неволя са се превърнали в съучастници с трафикантите. Смятам, че ЕС може да се поучи от австралийския опит с този проблем.   В същото време ЕС иска да наказва страни като Полша и Унгария заради това, че не искат да приемат квоти от мигранти на своя територия. Смятам това за недопустима намеса в националните политики на страните-членки. Парадоксално е, че страни, които защитават външните граници на Съюза - респективно самия ЕС, биват наказвани или им бива отказвано членство в Шенген, какъвто е случаят с България. Ние отдавна изпълняваме техническите условия за влизане в Шенгенското споразумение, но по политически причини това бива възпирано. Тук основна тема ще бъде промяната в т.нар. Дъблински регламенти, където българският интерес изисква тяхната промяна да е в посока да отпадне правилото, което изиска нелегалните мигранти да се установяват на територията на първата държава-член на ЕС, в която стъпят.   Друга основа тема е изграждането и защитата на „твърда“ външна граница на ЕС между България и Турция.     В следващите няколко месеца ще се обсъждат два важни за България пакета с документи, а именно пакетът „Мобилност“ и промените в правилата за командированите работници.   Тази тема засяга поминъка и хляба на над шестдесет и шест хиляди български граждани и седемнадесет хиляди български фирми, които изкарват прехраната си, като работят из ЕС, но харчат парите си в българската икономика.   Важна тема, защото редица западни държави се опитват да ограничават възможностите на предприемачите от източната част по напълно непазарни методи и механизми, противоречащи на единния общ пазар. Поради задължението ни да бъдем „честен посредник“ по време на председателството на СЕС, нашите интереси трябва и ще бъдат изразявани от Полша, Унгария, Румъния, Литва, Латвия, Чехия и прочее.     Много от бюрократите в ЕС биха искали да накажат Великобритания за суверенното ѝ решение да напусне Съюза. Ние смятаме, обаче, че подобна политика би била непродуктивна и дори инфантилна. Решенията, взети по демократичен път от народа на определена страна, трябва да се уважават. Брекзит ще се случи независимо от желанията на шепа федералисти, водени от хора като Ги Верхофстад. Сега нашата задача е да осигурим решение, което да работи за всички страни - както за Великобритания, така и за страните-членки на ЕС.   За България ще е огромна чест да председателства Съвета на ЕС в „горещата“ фаза на преговорите, когато се очаква да бъдат решени повечето от важните въпроси - ирландската граница, статутът на гражданите и задълженията на Великобритания към бюджета на ЕС в настоящата финансова рамка. Смятам, че конструктивният подход по тези въпроси трябва да надделее с цел бъдещите взаимоотношения между ЕС и Великобритания да бъдат приятелски и полезни за двете страни.   Относно въпросите, които засягат България, правителството в Лондон пое ангажимент да защити правата на Българите, които живеят във Великобритания. Също така има и съгласие относно това българският език да стане матуритетен в страната и българските деца в Обединеното кралство да могат да полагат изпити, с които да получат и българско средно образование.   Нашият интерес изисква „честна сделка“, която да гарантира търговските интереси и на ЕС, и на Обединеното кралство и да остави отворени врати за приятелски отношения.     Младите хора трябва да бъдат центъра на нашите усилия. Ние сме отговорни към тях, когато работим за бъдещето на Съюза, тъй като в момента Европа се намира на кръстопът. ЕС трябва да промени посоката си и да направи усилие да се доближи до хората, като повече решения трябва да бъдат вземани на национално и местно ниво. Българското председателство ще се опита да отрази това в следващата финансова рамка за бюджета на ЕС. Трябва все пак да сме готови за предизвикателствата на бъдещето.     Единният дигитален пазар и достъпът до нови технологии и иновации ще бъде приоритет. Разбира се, трябва да вземем под внимание и връзката между образованието и нуждите на трудовия пазар. Този въпрос е от изключителна важност и трябва да му се обърне внимание. В заключение, нека да се надяваме на едно успешно българско председателство, което ще ни постави на верния път към бъдещето – ЕС, който се вслушва във всичките си страни-членки и техните граждани.  ", "date": "2018.01.11", "title": "Ангел Джамбазки: Ние от ВМРО казваме „Не на двойните стандарти в Европейския съюз!“"}
{"url": "http://epicenter.bg/article/Evropredsedatelstvoto-kato-armenskiya-pop/144860/11/0", "text": "      Явно голяма част от българите приемат започващото европредседателство като шанс арменският поп да ти дойде на крака. И да му се оплачеш за всичко, за което ти е криво или те стяга чепикът.   Вчера първи повлякоха крак медийните босове. Макар че не излязоха с плакати на жълтите павета, те размахаха в \"Шератон\" т. нар. \"Бяла книга за свободата на медиите в България\" точно в деня, когато идват у нас европейските кореспонденти. И опънаха най-чувствителната струна на Европа - за свободата на словото. На форума, за да се оплачат колко е трудно да се прави независима журналистика у нас, се събраха най-крупният фармацевтичен бос, най-големият газов олигарх и един от знаковите приватизатори на прехода, който в момента е обвиняем. И в присъствието на чужди неправителствени организации, дипломати, наблюдатели и журналисти обявиха, че всички медии у нас били политически контролирани, а независими са само техните издания. Да, независими, защото издателите им поръчват музиката в тях.   Странно е защо на форум за свободата на словото, предшестващ европредседателството, не бяха поканени представители на всички медии у нас. А пред гостите от Европа се изтъква само една единствена гледна точка. Която, повторена 100 пъти, вече се превръща в истина, по формулата на Гьобелс.   Уважаемите медийни босове, макар да не са журналисти, би трябвало да знаят, че един от основните принципи на журналистиката е представянето на различни гледни точки, защото във всяка една от тях се крие част от многообразието на истината. Но, както е казал Уинстън Чърчил: \"Ако истината има много страни, то лъжата има много гласове\".   След своеобразния протест на медийните олигарси вчера, днес, в деня на официалното откриване на българското европредседателство, по жълтите павета ще дефилират участници в цели девет организирани и разрешени протести.   Толкова ги преброи директорът на СДВР Антон Златанов, нищо чудно да има още импровизации пред важните гости. Стартът ще бъде даден с шествие в защита на Истанбулската конвенция, около която се вдигна такава гюрултия, че някои бабаити може и да спрат да бият жените, докато притеснени патриоти чакат наплива от насилени ирански и други чуждоземски травестити. Поне два митинга ще бъдат посветени на втория лифт в Банско, за който се ругаят зелени и контразелени. Сред най-организираните протестиращи са полицаите, които ще \"посрещат\" делегациите с плакати на кръстовището на бул. \"Брюксел\" и бул. \"Цариградско шосе\" и на кръстовището на Орлов мост. За капак ще вдигнат жалбите на английски и пред Народния театър \"Иван Вазов\", където ще е официалната церемония по старта на председателството.   Логиката на всички протести е ясна:   Ако властта не ни угоди веднага, ние ще я изложим пред големите началници от Европа   С други думи, сега е златен шанс да си поискаш всичко, за което друг път може и да не ти обърнат внимание. И без това премиерът е милозлив и честолюбив и след 2-3 митинга, току виж отстъпи пред напора на недоволството. Затова лесно може да се предрече, че ни чакат шест месеца голямо мрънкане и оплакване. Нещо, което май се превърна в национална черта на българите. И което със сигурност има отношение към факта, че сме най-бедната държава в ЕС, чиито жители са и сред най-нещастните като самочувствие. Няма спор, че като държава и общество не сме цъфнали и вързали, че расте чувството за липсваща справедливост, за корупция и демографска катастрофа.   Жалкото е, че вместо желание всеки да направи каквото може, за да се промени ситуацията, макар и с малко към по-добро, се чака някой да дойде и да ни оправи. Както преди беше Големият брат от Москва, сега чакаме това да сторят мама Меркел и другите началници от Европа. Голяма част от по-възрастните ни сънародници пък още тънат в носталгия по соца. Тогава от поданиците на Тато се искаше само да слушкат, а държавата се грижеше за папкането и всичко останало. Макар многократно да декларираме, че пустият преход вече е зад гърба ни,   и сега по вестникарските сергии може да се види \"Работническо дело\"   Органът на Българската комунистическа партия си има своите почитатели, а Тодор Живков продължава да е сред най-одобряваните исторически личности. И това, 29 години след Десети ноември и две петилетки, откакто сме в ЕС.   Да се чуди човек имало ли е въобще промяна и настъпвала ли е някога тя?   За капак сред охкането и мрънкането дойде и голямото броене на трупове от Нова година насам. Вярно и, че на Запад също изперкали психопати избиват цели фамилии, но сред най-шокиращите факти от трагедията в Нови Искър е как осъден педофил 8 години не може да бъде намерен, за да си излежи присъдата. Разстрелът на бизнесмена Петър Христов пък е още един аргумент в полза на родните хейтъри, според които богатите у нас винаги има за какво да бъдат мразени и дори убивани.   И след всичко това остава да разчитаме на чувството за хумор на гостите от Европа, когато гледат видеоклипа за председателството ни, който представя България като скритото бижу на Европа. Толкова дълбоко скрито и от самите българи.      ", "date": "2018.01.11", "title": "Европредседателството като арменския поп"}
{"url": "http://epicenter.bg/article/Evropa-sega-nazi-gleda-/144864/11/0", "text": "  Още от студентските си години в съзнанието ми е останала ужасната картина на разруха в Европа след Втората Световна Война. Тежък, разрушителен и пагубен за европейската общност въоръжен конфликт, променил съдбата на цял един континент.  Смелостта и поемането на отговорност от политиците, които са били в състояние да изведат Европа след опустошението, винаги са ме вдъхновявали. Те са и причината да вярвам в по-доброто бъдеще на Европа. Оптимизмът ми не идва само от младостта, а от примерът за далновидни лидери, вдъхновили създаването на Европейския Съюз, в който живеем днес. Хора с еднакви идеали като Жан Моне, Робер Шуман, Конрад Аденауер, Уинстън Чърчил. Без тяхната енергия и мотивация не бихме живели в сферата на мира и стабилността , които приемаме за даденост.  Едва ли някой е подозирал преди 28 години, че България ще бъде лидер в Европа, та дори и за няколко месеца. Поемането на нов курс на страната ни към демокрация е изтощителен. Винаги, когато се променя един тоталитарен режим към демократичен има съпротива от създалата се в него номенклатура, която се стреми да запази статуквото на всяка цена.  Тежкият път, извървян от сънародниците ни с кръв, сълзи и кризи, ни отведе до демократична България, която е приета в обединеното европейско семейство днес. Дано си даваме сметка, че постигането на тази цел не е била никак лека в годините на прехода. И това е станало възможно благодарение на целенасоченото и преследване и обединение на целия български народ.  Още от края на миналата година, с наближаването на българското европредседателство, се появиха и първите негативните коментари, изразени в публичното пространство.  Какво би се променило за страната ни от председателството, какво го интересува обикновения българин, какво би спечелил той и т.н., от този род мнения. Това дребнотемие не е в наша полза. Българският народ е доказал, че може да мисли и действа в перспектива за бъдещето. Винаги вярата и обединението към общи национални цели са ни изкарвали от съдбоносните трудности. Смятам, че ако направим дори само крачка напред към това да променим мисленето и съзнанието си - за това как приемаме Европейския Съюз, че това не е нещо чуждо, което се е настанило в нашата страна, а това е бъдещето ни като модерна, демократична България, която защитава своите национални интереси в ЕС и е част от обединена Европа, ще сме направили скок. Изключително важно е в откриващото се днес българско европредседателство да наблегнем на темата стабилност и мир на Балканите. За съжаление историята показва, че почти всички войни са започвали именно от Балканския полуостров. Конфликтите, реваншизма, споровете, враждебните взаимоотношения тук на Балканите водят след себе си тежки последици за цяла Европа. България трябва да бъде гарант за мира, спокойствието и благоденствието на целия регион. Да, приоритетите, които България декларира за консенсус, кохезия и конкурентоспособност са важни, но цел номер едно трябва да бъде запазването на стабилността и мира в региона и Европа. Защото няма по-висша ценност от свободния и мирен свят.  Тук е и мястото да споделя и отношението на ЕС спрямо Русия. Русия е сложна държава, многопластова, с народ, който има чувство за гордост и с високо самочувствие. За да се опитаме да я разберем трябва да сме запознати с нейната история и традиции. Руският народ винаги е припознавал своя водач, който да води страната. Няма значение дали това е монархът, главният секретар или президентът на страната. Много са негативите, които можем да изброим за сегашния режим на Владимир Путин. Въпреки всичко смятам, че с помощта на гражданското общество Русия ще постигне така нужните промени към истинска демокрация. ЕС не бива да гледа на Руската федерация като на враг. Европа може и трябва да поддържа добър диалог с руската държава, защото в крайна сметка Русия не може да бъде заобиколена или пренебрегната в устояването на една мирна Европа. Трудностите, които среща днес Европа, са изключително много: Брекзит, миграция, финансова криза, тероризъм и нарастващите бюрократичните механизми. Всички тези проблеми водят до недоверие и скептицизъм в бъдещето за единна наднационална европейска общност, която да бъде световна сила. Днешните европейски лидери са призвани да се справят с трудностите на XXI век и да изведат Европейския Съюз до глобална сила и гарант за световен мир.", "date": "2018.01.11", "title": "Европа сега нази гледа "}
{"url": "http://epicenter.bg/article/Za-kakvo-govoryat-kurshumite-/144888/11/0", "text": "В края на 2017 и началото на 2018г в страната ни се извършиха три показни разстрела. Първо бе прострелян високопоставен служител на НАП. После бяха избити шестима в Нови Искър. И сега бе ликвидиран влиятелен бизнесмен.   Днес може да се чуят всякакви теории за причините и извършителите на покушенията. Първият прострелян е дълбоко свързан с настоящата власт. Под сурдинка се коментира, че в НАП се шушука за рекет, измерим в шест цифри. Само че такива суми не се искат, без одобрение от високо. Подобна цифра за измеримост на рекет от представител на властта е възможна по отношение на фирма с възможности. Е, явно никой повече няма да си позволи да рекетира подобна фирма. Навярно и никой няма да работи по случая, защото властта няма да допусне сама да стане мишена за рекет. При убийството в Нови Искър макар и властта официално да има версия за убиеца и причините, в обществото цари недоверие. Представители на властта разказаха пред медиите толкова много версии, че поради тяхната многобройност всички останаха с впечатление за укриване на истината. Последната стрелба не е необяснима. Простреляният бизнесмен е имал един изключително сериозен проблем. Той е бил част от истинската власт в България. На практика хора като него имат по-голяма власт от министри и депутати. И е възможно човекът да е бил мъжкар и находчив предприемач. От написаното за него става ясно, че е бил щедър дарител. Но е бил един от малцината в страната, който може да предизвика намеса на държавата, както и да накара държавата да спре определено действие или държавата да вземе „правилното“ решение. С други думи богатите хора в страната ни, както и криминалните среди знаят, че този човек практически е представлявал държавата. Бизнесмени, които са възприемани от всички като държавата са рискови играчи. Не е задължително те да имат преки врагове. Достатъчно е да са помолени да свършат определена услуга и те да откажат. Подобни хора не се търсят за малки услуги. Достатъчно е да е завладял огромно икономическо пространство и другите предприемачи да издъхват. А истината е, че днес това се случва. През 2017 станахме свидетели на случая с Дунарит. После всички видяхме и случаят с Прокопиев. Има и стотици други подобни случаи. И във всеки един от тях присъства властта. Да, същата онази власт, която е представлявал и простреляният бизнесмен. С други думи държавата ни има огромен властови проблем. Държавата е предоставила властта на концесия в ръцете на малцина. В такива случаи убийствата са неизбежни. Защото и непочтеният и почтеният човек в подобни случаи знае, че е потърсил съдействие от човек, който е държавата. Едни ще приемат отказа, други ще потърсят куршуми. И почтеният и непочтеният предприемач, когато остане без икономическо пространство може да реши да си го отвоюва с куршуми. Тези покушения навярно са разбрани правилно от концесионерите на властта. Концесията на властта не може да ги защити от куршумите. Има ли аналог убийството на предприемача? Има и това е на Андрей Луканов. И не става въпрос за това, че и двамата са имали връзка с Илия Павлов. Двамата си приличат по това, че са били истинска банка за икономическата картина на политиците, които представляват държавата. Хора, които знаят икономическите тайни на властта винаги са подложени на риск и изкушение. Изкушението е да започнат да си мислят, че могат да контролират изцяло политиците. И се изкушават бизнесмените, но грешат. Предприемачите на прехода, които представляват в определени периоди държавата не са разбрали основния урок. Капиталът придобит чрез концесия на държавната власт не е и няма да бъде собственост.   Исторически нашият преход представлява едно копие на феодалните отношения в Османската империя по време на спахиите. Нека прочетат за съдбата на спахиите и помислят за своята въпросните концесионери на властта. Ако четат внимателно историята може и да живеят дълго и спокойно. По всичко личи, че преходът свършва. Времето на политическите ни спахии изтече. Говори се, че тези разстрели съвпадат с началото на председателството на ЕС. И това е факт. Вярно е, че поне два от разстрелите обаче са дълбоко свързани с настоящата власт. Последният практически изкара на бял свят начинът, по който високопоставените функционери на ГЕРБ участват в разпределение на публичния финансов ресурс. И това са проверими и непреодолими факти.   При това положение можем да очакваме, че през целия период на председателстване на ЕС сянката на тези финансови обвързаности ще определя образа на страната ни. И да се върнем на въпроса за какво говорят куршумите? Политическият ни преход, който допусна концесия на държавната власт е необходимо да приключи. Обществото ни има нужда от този край. Концесионерите на държавната власт също имат нужда от това. Обществото ни не може да бъде разстреляно, но концесионерите на държавната власт не могат да избягнат тази опасност. Това говорят куршумите.", "date": "2018.01.11", "title": "За какво говорят куршумите? Убийството на Петър Христов напомня Лукановия разстрел "}
{"url": "http://epicenter.bg/article/Kritichna-statiya-za-ministar-Neno-Dimov-v-germanska-mediya/144890/11/0", "text": "\"Глобалното затопляне е бизнес със страха\", „Нивото на океаните няма да се повиши заради топенето на ледниците\", „Температурите днес са толкова високи, колкото и преди сто години\" - тези изявления не са част от фалшивите новини на американския президент Доналд Тръмп. Това са цитати на един човек, който в момента оглавява политиката на ЕС по опазване на околната среда и климата: Нено Димов, министър на околната среда и водите, който в рамките на българското европредседателство през следващите шест месеца ще ръководи Съвета на екоминистрите в ЕС\", пише авторът на статията Бернхард Пьотер и добавя: \"Според Димов, екологията е излишна, а научните констатации за климатичните промени са измама\". По-нататък авторът уточнява, че от 1-ви януари България за пръв път пое председателството на ЕС: „Така начело на екологичната и климатична политика, засягаща 500 милиона европейци, за пръв път застава политик, който открито се обявява против научния консенсус за промяната в климата и против климатичната политика на ЕС. В момента Димов не вдига много шум по темата, но и не се отказва от предишните си изявления\", пише „Тагесцайтунг\" и цитира някои от тези изявления: климатът непрекъснато се променял, а това навеждало на мисълта, че дейността на Климатичния съвет на ООН почивала повече върху манипулация, отколкото върху сериозна загриженост. Според автора на статията, Димов твърди, че европейската климатична цел за снижаване на вредните емисии с поне 40 процента до 2030 година щяла да донесе само минимални резултати, но щяла да струва 500 милиарда евро, което било гигантско държавно преразпределяне на пари. И още: да, глобалното затопляне било факт, но човекът не бил отговорен за това развитие. По-нататък авторът накратко представя биографията на българския екоминистър и продължава: „Той с удоволствие повтаря, че екологичното движение било новият социализъм, който правел хората несвободни. (...) А екологичната политика на Германия и Франция била „неизчерпаем източник на страх, за да се отклони вниманието от провала на тяхната политика\", пише авторът на статията и припомня, че в петък Еврокомисията ще се срещне с българското правителство в София, а днес (четвъртък) започва представянето на българските министри в Европейския парламент. „Сега правителствата на държавите от ЕС, Еврокомисията и европейските парламентаристи ще могат подробно да обсъдят с Димов тези негови възгледи\", пише авторът, който безуспешно се е опитал да получи от Брюксел становище относно Димов. „Самият Димов ще се яви пред евродепутатите на 24 януари. Това ще бъде „гореща среща\", обещава енергийният експерт от Зелените Клод Тюрм. „Ще го питаме за отношението му към науката и за това как смята да изпълнява ролята си на председател на Съвета на министрите\", казва Тюрм пред „Тагесцайтунг\". Авторът на статията добавя, че самият Димов отговорил уклончиво на въпрос на вестника за отношението му към науката за климата. Неговите приоритети били чистият въздух (истински проблем за София, както уточнява авторът) и новите гранични стойности за въглеродния двуокис, който отделят автомобилите.   \"За климатичните промени Димов пише: „В Европа има политически консенсус по въпроса за затоплянето на Земята и по планираните мерки. България е част от този консенсус\". Освен това той смятал да се концентрира върху „по-добрата регулация\" и „по-ефективното прилагане на егологичното законодателство\" с цел постигането на една „устойчива околна среда\" - все понятия, които самият Димов доскоро сатанизираше\", пише авторът Бернхард Пьотер и добавя: \"Една от лекциите на Димов беше озаглавена: „Устойчивото развитие е новият социализъм\"\".", "date": "2018.01.11", "title": "Критична статия за министър Нено Димов в германска медия"}
{"url": "http://epicenter.bg/article/Bi-Bi-Si-za-Balgariya--Stranata--koyato-dade-na-sveta-kiseloto-mlyako-/144900/11/0", "text": "В България киселото мляко е навсякъде. Ще го намерите във сандвичите с фалафели, върху мусаката, по хладилниците на супермаркетите. То е основна съставка на традиционни български ястия като таратора – студена супа с кисело мляко, вода, краставица, орехи и копър; и снежанката – салата от кисело мляко, краставица, чесън и копър. Хората пият мляко по улицата и заливат пържените си тиквички с него – така започва обширният репортаж на Би Би Си Травъл за България,  „Слагаме кисело мляко на всичко“, разказва софиянецът Никола Стойков. „Ям по три кофички на ден. Една сутринта, една - през деня, и една, преди да си легна вечер“.  Киселото мляко има богата история в страната. Много българи твърдят, че то случайно е било открито преди около 4000 години по тези земи, кръстосвани от номадски племена. Номадите пренасяли млякото си в кожени мехове, които били чудесна среда за развитието на бактериите, които причиняват ферментация и правят от млякото кисело мляко.  Вероятно киселото мляко е било открито по този начин на различни места и по различно време, и още по-вероятно – за пръв път в Близкия Изток и Централна Азия.  Елица Стоилова, доцент в Пловдивския университет, потвърждава: „Вярно е, че киселото мляко е част от хранителния режим на хората на Балканите от векове. Това (ферментацията – б. ред.) е естествен процес, който хората някак си са открили... Всъщност, Балканите са едно от многото места по света, които имат специфичната бактерия и природни дадености, нужни за естественото производство на кисело мляко.“  Където и да е било открито за пръв път, това което знаем е, че България играе важна роля за налагането на киселото мляко на Запад и превръщането му в популярния и широко разпространен продукт, който е днес.  Всъщност български учен е този, който за пръв път описва състава на киселото мляко в детайли. Малко след сватбата си през 1904 г., д-р Стамен Григоров се връща от Трънско в Медицинския университет в Женева, където е следвал. Той носил пълна с домашно кисело мляко ръкатка (традиционен глинен съд) до лабораторията си, за да го изследва. Година по-късно открива основната бактерия, която кара млякото да ферментира и да се превръща в кисело мляко. Бактерията станала известен като lactobacillus bulgaricus – в знак на признание към България, завинаги свързвайки българската нация с производството на кисело мляко.  В чест на откритието му, в трънското село Студен извор, където Григоров е роден, се намира единствения музей на киселото мляко в света.  Когато днес говорим за кисело мляко (в оригинала – йогурт), се сещаме за турско, гръцко и дори исландско кисело мляко. Но през 20-те и 30-те, поради вниманието на научната общественост върху оригиналното изследване на Григоров, под светлината на прожекторите е българското кисело мляко.  Работата на Григоров е оценена от руския биолог и носител на Нобелова награда Иля Мечников. В неговата книга от 1908 г, „Удължаването на живота”, Мечников открива връзка между българските селяни, които консумират много кисело мляко, и факта, че живеят много дълго. Всъщност Родопския край в България е бил признат като един от регионите с най-голяма концентрация на столетници в Европа. Идеята, че киселото мляко удължава живота, води до мания по здравословен начин на живот в страни като Франция, Швейцария, Германия, Испания и Великобритания, въвеждайки малко известната доскоро храна в западноевропейската диета.  Но увеличеното търсене на българско кисело мляко променя сериозно продукта. Преди българското кисело мляко се е правило вкъщи, от жените, които мерят количествата на око. Когато учени и производители се заемат с процеса, те изготвят стриктни правила и количества, използват специално оборудване и „чисти култури”, които изключвали всякаква допълнителна микрофлора, откривана в домашното кисело мляко. Производство в по-големи мащаби по места, където lactobacillus bulgaricus не вирее толкова добре, води до ползването на сухи стартерни култури и предимно краве мляко.  „Традиционното кисело мляко се прави от различни видове мляко – като козе и овче, в зависимост от региона и сезона. Днес ние свързваме киселото мляко с краве мляко, което е резултат от индустриализирането на продукта”, обяснява Стоилова.  В България, въпреки че много хора продължават традицията за правене на кисело мляко вкъщи, млекопреработвателната индустрия е национализирана през 1949 г., което довежда до по-нататъшни промени. Киселото мляко става национална икона, нещо, което отличава България от останалите страни от Съветския блок. Но тъй киселото мляко се прави в различни български региони, както и вкъщи, а да не говорим – и зад граница – държавата трябваше да създаде едно „автентично“ българско мляко.  За да стане това, микробиолози пътуват страната, за да съберат проби от домашно направено кисело мляко, а след това провеждат експерименти, за да селектират най-подходящия за здравето и вкуса вид. И така се роди ново, официално българско мляко. Държавата го патентова, промотира и изнася.  До ден днешен българската компания „Ел Би Булгарикум” продължава да държи патента и лиценза за държави като Япония и Южна Корея, където българското мляко, слабо познато допреди 35 години, сега е много популярно. Интересното е, че единствената по рода си бактерия, която съществува само в България, не може да бъде произведена в другите държави, така че азиатските компании трябва постоянно да внасят стартерни култури, за да създадат собствена версия на българското кисело мляко.  След смъртта на Мечников и падането на комунизма през 1989 г., България губи основната реклама за млякото си, което обяснява защо сега то не е толкова популярно в Европа като едно време. Традицията на киселото мляко в страната обаче остава – и преживява възраждане. По време на комунистическата епоха производителите от 3000 малки мандри стават само 28 регионални центъра. Сега малките местни производители се връщат към живот.  Един от тях е „Хармоника”, единственият производител на сертифицирано органично кисело мляко в България. Когато посетих тяхната мандра близо до София, технологът Тома Баятев ми показа как сурово органично краве мляко се превръща в кисело.  Съвременният процес следва стъпките на домашното приготвяне на млякото, описано първо от Григоров през 1905 г.: млякото се проверява, пастьоризира при 96 градуса по Целзий, а след това се охлажда до 43,5 градуса, тогава се добавят стартерните култури и млякото се оставят да ферментира за около 6 часа. След това киселото мляко се охлажда и пакетира, готово е консумация.  Когато опитах готовото мляко, беше кисело и доста гъсто, с кремообразен филм отгоре. Не беше толкова гладко като йогуртите, с които съм свикнал; неговата зърнеста текстура се дължи на факта, че е правено от непастьоризирано мляко. Освежаващо беше да опитам нещо различно, разказва авторът Мадви Рамани.  „Автентичността на българското кисело мляко е в неговото разнообразие, това не е просто един стандартизиран продукт. Ако две баби в различни села правят кисело мляко със същите продукти, то резултатът ще е различен. Именно затова киселото мляко е личен продукт. Свързано е със земята, с животните и със специфичния вкус на семейството, както и със знанията, които са предавани от поколение на поколение“, обяснява Стоилова.  Въпреки че вече няма толкова разнообразие в българското кисело мляко, както еднo време, уникалните традиции в правенето му все още съществуват.  Неформална мрежа от производители на кисело мляко предлага своите продукти в гостилници и ресторанти, в села и малки градчета, както и край пътя. Личната връзка с храната все още е жива.  Стойков, който яде три пъти на ден кисело мляко, ми каза: „Като дете моята баба ми правеше кисело мляко с конфитюр и го наричаше „сладолед”, защото беше много по-здравословният жвариант от обикновения сладолед. Така започнах да ям кисело мляко и това ми стана навик. Наясно съм от здравословните му преимущества, но това не е причината, заради която го консумирам толкова често. Всъщност това е част от българския начин на живот.”  ", "date": "2018.01.11", "title": "Би Би Си за България: Страната, която даде на света киселото мляко "}
{"url": "http://epicenter.bg/article/-Frans-pres--Za-Borisov-i-Goranov-Balgariya-e-gotova-za-evrozonata/144870/4/0", "text": "България, която пое председателството на Европейския съюз, се надява през първите шест месеца на 2018 г. да започне процедурата, която ще й позволи да се присъедини към еврозоната, предава агенция „Франс прес“, цитирана от БГНЕС. Това съобщили от правителството в София.   \"По всяка вероятност ние ще подадем молба през първите шест месеца пред ЕЦБ\", заяви Владислав Горанов. „В момента водим интензивни преговори с ЕЦБ. Първо трябва да получим отговор от тях, че е готова\", уточни министърът.   България, която е член от 2007 г., трябва на първо време да се интегрира в системата ЕРМ-2 преди приемането на общата валута.   България, която е най-бедната страна в ЕС, от 20 години води строга фискална политика, има валутен борд, където левът първо беше фиксиран към германската марка, а след това към еврото. Тази система й позволява да поддържа стабилни макроикономически показатели и публичен дълг от 26,8% от БВП, който е сред най-ниските в ЕС.   \"България има стабилна валута, растеж от 4% и много ниска безработица. Ние сме готови да влезем в чакалнята за еврото\", каза премиерът Бойко Борисов. По време на посещението си в Париж през юни 2017 г. Борисов обеща пред президента Еманюел Макрон да положи усилия и България да се доближи и интегрира в еврозоната, когато всички критерии бъдат изпълнени. Според Горанов България отговаря формално на критериите и не представлява никаква опасност за еврозоната. Дори нейното членство ще намали рисковете за Европа. \"Членството в еврозоната ще позволи на България да се изравни с Европа и ще намали миграционния натиск към Западна Европа\", каза Горанов. Въпреки нулевия бюджетен дефицит и инфлацията от 1,3% България остава с най-ниския стандарт на живот сред 28-те страни-членки на Евросъюза.   В същото време тя трудно се справя с ендемичната корупция на всички нива, подчертава „Франс прес“. България и Румъния остават под наблюдение на Брюксел заради недостатъчния напредък в областта на правосъдието и борбата с корупцията.", "date": "2018.01.11", "title": "„Франс прес“: За Борисов и Горанов България е готова за еврозоната"}
{"url": "http://epicenter.bg/article/Goranov--Iskame-da-vlezem-v-chakalnyata-na-evrozonata-do-kraya-na-yuni-/144883/4/0", "text": "Очаква се България да кандидатства за присъединяване към Европейския валутен механизъм, известен като ERM-2, до юни тази година, като предварителна стъпка към приемането на еврото. Това е заявил пред чуждестранни кореспонденти в четвъртък финансовият министър Владислав Горанов, цитиран от \"Ройтерс\", съобщи БТВ.   \"Най-вероятно ще кандидатстваме за чакалнята на еврозоната през първите шест месеца на настоящата година\", е посочил Горанов.   \"По никакъв начин не можем да представляваме какъвто и да било риск за еврозоната предвид обвързаността на българския лев към еврото през последните две десетилетия\", допълнил министърът на финансите.    \"Ройтерс\" пише, че еврокомисията подкрепя влизането на България в еврозоната, но \"не за всички 19 членки на паричния съюз това е приемливо\". Агенцията цитира дипломати и банкери, според които номинално покриваме критериите, но реално са необходими още реформи и борба с корупцията, за да се повиши стандартът на живот до нива, близки до тези в по-богатите държави от ЕС. Според запознати с преговорите няма да има решение преди Германия да сформира ново правителство, посочва \"Ройтерс\".   Високопоставени политици от ЕС многократно са изразявали подкрепа за плана на България да замени лева с евро, но не всички 19 страни от зоната се чувстват комфортно с тази перспектива. Страната ни има бюджетен излишък, инфлацията е под контрол, а съотношението дълг към брутен вътрешен продукт е едно от най-ниските в Европа. Но дипломати и банкери казват, че докато България успява да покрие номиналните критерии за присъединяване в еврозоната, все пак има нужда от множество реформи, за да повиши твърде ниския стандарт на живот. София все още няма точен срок, в който иска да въведе еврото, но твърди, че влизането в \"чакалнята\" ще бъде добър сигнал за общата европейска идея - особено в момент, в който Великобритания излиза от Блока.", "date": "2018.01.11", "title": "Горанов: Искаме да влезем в чакалнята на еврозоната до края на юни "}
{"url": "http://epicenter.bg/article/BNB--Sibank-se-vliva-v--Obedinena-balgarska-banka--/144889/4/0", "text": "На заседание, проведено на 10 януари 2018 г., Управителният съвет на БНБ взе решение за разрешаване на преобразуването на „Сибанк“ ЕАД чрез вливане по реда на чл. 262 от Търговския закон в „Обединена българска банка“ АД, съобщиха от Българска народна банка.  Разрешението се издава при договорните условия, че „Обединена българска банка“ АД ще придобие цялото имущество на „Сибанк“ ЕАД и ще гарантира спазването на надзорните изисквания, установени в приложимата регулаторна рамка, за защита интересите на вложителите и другите кредитори на участващите в преобразуването банки.  Управителният съвет на БНБ взе и решение за съгласие „БНП Париба Пърсънъл Файненс“ ЕАД да прекрати своята дейност като платежна институция, считано от 1 февруари 2018 г. Издаденият на „БНП Париба Пърсънъл Файненс“ ЕАД лиценз за извършване на дейност като платежна институция се обезсилва.  След получено уведомление от Европейската централна банка и изпълнение на условията на БНБ, считано от 1 февруари 2018 г., кредитната институция БНП Париба Пърсънъл Файненс С.А., Франция ще започне да осъществява дейност чрез клон на територията на Република България.  Клонът на кредитната институция БНП Париба Пърсънъл Файненс С.А., Франция ще бъде правоприемник на всички права и задължения на прекратената платежна институция „БНП Париба Пърсънъл Файненс“ ЕАД. Клонът ще поеме досегашната дейност на „БНП Париба Пърсънъл Файненс“ ЕАД по потребителско кредитиране и предоставяне на платежни услуги, като може да извършва и други дейности като кредитна институция.  ", "date": "2018.01.11", "title": "БНБ: Сибанк се влива в „Обединена българска банка“ "}
{"url": "http://epicenter.bg/article/Shest-koli-se-nanizaha-vav-verizhna-katastrofa-v-Sofiya--postradal-e-chovek-chakal-na-spirka--SNIMKI-/144834/3/0", "text": "  Пешеходец пострада леко при верижна катастрофа на столичния бул. „България“, съобщава БиТиВи.   Удариха се шест автомобила.   Инцидентът стана при спирка на градския транспорт.   Пострадалият е бил на спирката.   Тя е снабдена с предпазни колчета, но едно от тях се е счупило при инцидента.  ", "date": "2018.01.11", "title": "Шест коли се нанизаха във верижна катастрофа в София, пострадал е човек чакал на спирка (СНИМКИ)"}
{"url": "http://epicenter.bg/article/Sotir-Tsatsarov--Nyama-samnenie--che-Rosen-Angelov-e-ubietsat-i-che-smartta-mu-se-dalzhi-na-samoubiystvo-/144865/3/0", "text": "Вътрешната комисия изслушва главния прокурор във връзка с последните криминални инциденти. „На първо място налице е изключително добра координация с органите на МВР“, заяви Сотир Цацаров. По повод убийството на Петър Христов той коментира, че се работи по всички версии, а това е изключително нагло престъпление. Във връзка с тежкото престъпление в Нови Искър главният прокурор уточни, че за прокуратурата не съществува каквото и да е съмнение, че Росен Ангелов е извършителят и че смъртта му се дължи на самоубийство.   Депутатите от парламентарната комисия по вътрешна сигурност и обществен ред изслушват ръководствота на МВР, главния прокурор Сотир Цацаров и градския прокурор за разстрелите през последния месец и за сигурността на гражданите и гостите по време на европредседателството на България. Вътрешният министър Валентин Радев отсъства заради ангажимент в Брюксел.  За прокуратурата не съществува нито едно съмнение за това, че смъртта на Росен Ангелов се дължи на самоубийство, подчерта Цацаров. Съпоставката на фактите и на материала до момента не опровергават това. Каквито и спекулации да бъдат правени, каквито и въпроси да бъдат задавани, няма съмнение, че авторът на убийството е Росен Ангелов - това показват анализите на проектили, гилзи, ДНК-анализи. Тези престъпления поставьят два въпроса, чието разрешаване предстои.   Едното от тях е ефективността на системата на разкриваемост. Вторият момент е свързан с ефективността, бързината и обезпечеността на експертната дейност в МВР. Изключвам въпроса как за 24 часа се прави ДНК-експертиза - прави се в частна лаборатория срещу солидно заплащане за изключително тежки престъпления. Утре ще имаме среща с главния секретар за обезпечаване на средствата за института, посочи Цацаров.  Не мога да изнеса каквито и да е данни за другото престъпление. Мога да кажа, че се работи изключително интензивно и по всички версии. Работи се по цялостния спектър на бизнеса на убития Петър Христов. Вчера бе последното общо съвещание в присъствието на професионалното ръководство на МВР в моя кабинет.   Искам да изразя благодарност към полицаите за работата им, макар че част от нея бе оплюта по едни или други причини. те си свършиха работата. Огромната въпросителна сега е проверка, анализ и изчистване на всички доказателства по убийството на Петър Христов. Това е изключително нагло посегателство в центъра на София, коментира обвинител № 1.  Депутатът от \"Воля\" Веселин Марешки посочи, че такова убийство, като това на Христов, говори за чувство на безнаказаност у определени хора. Питат ме дали се страхувам и аз искам да попитам службите работят ли и има ли застрашени други български граждани. Имат ли службите такива данни, че някой застрашава други хора, може ли българските граждани а са спокойни, че такива престъпления ще бъдат пресичани преди да са извършени, попита Марешки.  Към момента в МВР има оперативна информация и се работи. Независимо по какъв път е дошла информацията, работи се, отговори главният секретар на МВР Младен Маринов.  Под защитата на бюрото се намират свидетели по наказателни производства и членове на техните семейства, чиято степен на застрашеност е висока. До момента няма посегателства срещу такъв човек. Съдия или наблюдаващ прокурор може да поиска защита, ако делото е в такава фаза, поясни главният прокурор. Не са изключения случаите, в които защитени свидетели са изведени, имат друга самоличност и имат нов живот не на територията на нашата страна, а в други страни, с които имаме споразумения за релокиране, допълни обвинител № 1. Очевидно не е съществувала степен на застрашеност на убития Петър Христов. Но на практика има и заплаха дори срещу всяка жена, жертва на насилие, допълни той. Грижата към пострадалия е далеч по -първостепенна от грижата за извършителя и за пострадалия трябва да се мисли далеч повече, каза още Цацаров.  Преди броени дни имаше степен на застрашеност на съдии и прокурори от една фигура, която бе освободена преди дни. Случват се неща, които са скрити от общественото пространство, но в малък град в североизточна България се случи в семейство на служител на полицията и съдия - автомобилът им бе запален в гаража. Понякога възникват и непосредствени заплахи, посочи още обвинител № 1.  В публичното пространство излязоха версии за връзки с делата \"Килърите\" и \"Наглите\", чиито членове бяха осъдени на последни инстанции. Надявам се, че всичко това се следи и се наблюдава и се взимат адекватни мерки, които могат да ограничат посегателства срещу лица от държавния апарат, коментира председателят на вътрешната комисия Цветан Цветанов.  Депутатът от БСП Иван Иванов попита каква е оценката за цялостната криминогенна обстановка, защото фактите показват, че има напрежение. Дали това е умишлен опит да се дискредитира страната, защото европредседателството е много важно, а ние го посрещаме по притеснителен начин. Има ли МВР основание за притеснения или това са единични случаи, защото механичното струпване на неприятни тежки престъпления в кратък период е повече от притеснително. Това трябва да бъде изяснено днес. Нещата ще бъдат доста по-сложни, ако имаме такива инциденти за в бъдеще. Стана ясно, че има над 600 лица с присъди, които не са на местата за излежаване на присъди. Вземате ли някакви мерки и в тази посока, попита народният избраник.  По отношение на акцията във вилната зона, забави ни факта, че къщите са чужда собственост и ние не можем да влезем направо. Обезпечихме горския масив с всички налични средства и се радвам на резултата, защото лицето не е в състояние да навреди на други хора, посочи Младен Маринов.  На въпроса за престъпните деяния, особено тези, свързани с насилие и смърт са притеснителни. Но не виждаме връзка и логика между отделните случаи, и не са в последователност, в която да доведат до паника и нагнетяване на обстановката, което да доведе до дискредитиране по време на европредседателството. За нас фонът изглежда по един начин, за гражданите по друг, особено когато е представен по определен начин от медиите. Не можем да видим заговор и опит да се всее паника. Но при всяка информация за свързаност, ще се работи и в тази посока, посочи Маринов.  14 категории лица се издирват от МВР. През 2017 г. лицата с мярка \"задържане под стража\" са 317, като са били 393. Обявените за издирване с присъда са били 511, през предходната година са били с около 50 повече. Това каза пред комисията по вътрешна сигурност главен комисар Христо Терзийски, шеф на ГД Национална полиция.  Много събития във и вън от тази сграда определено са свързани с европредседателството. Но специално криминогенната обстановка не смятам, че е съзнателно насочвана така, че да съвпадне с европредседателството. Може да ви прозвучи оправдателно, но няма такава столица без криминогенна обстановка. Но нека не свързваме тежките престъпления с европредседателството, каза Цацаров.  Депутатът Красимир Янков от БСП направи коментар по работата на полицията. Ако вие се поздравявате, че имате синхрон, аз лично няма да поздравя пресцентъра на МВР. Обръщам внимание да разгледате работата на пресцентъра по информиране на гражданското общество. Няма да ви питам колко души работят там и кой ги ръководи. Вие бяхте там, г-н Маринов, коментира Янков.  Питам колко се следи изпълнението на териториално обслужване на населението. Няма да спра да повтарям, че превенцията на престъпността е най-важна при работата на Министерството на вътрещните работи, каза още народният избраник от БСП. Запознахте ли се с последния адрес на лицето, на който е било и с работата на районния инспектор. Колегата Иванов пропусна да ви напомни за недокомплекта. Този недокомплект в МВР със сигурност създава затруднение на професионалното и политическото ръководство, каза още Янков. Ще бъдем по-активни във връзка с обществения интерес, отсече той.  Когато у обществото има усещане, че има хаос в МВР и се активизира криминалния контингент, тогава ние, като избрани и представляващи народа, трябва да бъдем по-активни, каза той.   Цацаров посочи, че работата на пресцентъра на МВР зависи от това, което те задават като рамки, с което отговори на въпроса на Янков. За районните инспектори главният прокурор посочи, че те са останки от миналото. Сегашното време предполага много по-голяма мобилност на районния инспектор, който отговаря за 3-4 села и се придвижва със собствен транспорт. Ние струпваме върху районните инспектори огромен брой задачи и после питаме защо не работят те, посочи още обвинител № 1.  Моето мнение е, че институтът на районния инспектор е отживял във времето. На хората им трябват на три-четири села и жандармерийски участък. Вижте Испания и Турция. Населението има доверие на тази жандармерия, която работи в малките населени места, посочи Цацаров.   „В публичното пространство бяха изнесени множество версии. Продължават да се изнасят версии от хора, експерти и от хора, които твърдят, че са експерти. Задават се много въпроси, но съпоставката на фактите и на целия доказателствен материал не опровергава тези два извода“, заяви главният прокурор.  \"Каквито и спекулации да бъдат правени, каквито и въпроси да бъдат задавани, няма съмнение, че авторът на убийството е Росен Ангелов - това показват анализите на проектили, гилзи, ДНК-анализи. Тези престъпления поставят два въпроса, чието разрешаване предстои. Едното от тях е ефективността на системата на разкриваемост. Вторият момент е свързан с ефективността, бързината и обезпечеността на експертната дейност в МВР. Изключвам въпроса как за 24 часа се прави ДНК-експертиза - прави се в частна лаборатория срещу солидно заплащане за изключително тежки престъпления. Утре ще имаме среща с главния секретар за обезпечаване на средствата за института\", посочи Цацаров.  По отношение на подготовката на европредседателството, Цацаров посочи, че е на лице изключително добра координация с органите на МВР на всички нива. „Такава координация съществува и мисля, че тя дава своите резултати“, поясни Цацаров.  За 2017 г. са извършени общо 94 убийства на територията на страната, само едно от тях не е разкрито, директорът на Главна дирекция „Национална полиция“ гл. комисар Христо Терзийски пред комисията. Той обясни, че престъплението е извършено през лятото на миналата година на територията на Казанлък и поясни, че полицията има информация, че едно от лицата, които участва в това убийство, е с ментални отклонения. Директорът на Главна дирекция „Национална полиция“ допълни, че през миналата година са разкрити три убийства от минали години.  На територията на цялата страна се провежда операция по отношение на криминалния контингент от издирвани лица. Това каза от своя страна главният секретар на МВР главен комисар Младен Маринов пред народните представители от Комисията по вътрешна сигурност и обществен ред. Във връзка с убийството на бизнесмена Петър Христов, Младен Маринов заяви, че още в началото от МВР са казали, че работят по всички версии, свързани с личността на убития.  „Естествено не можем да пропуснем и това, което се пише в медиите. Всички версии, които произтичат в процеса на работа, ще бъдат потвърждавани и изключвани на база на събраните факти и доказателства“, каза гл. комисар Маринов. Той обяви, че са предприети мерки да не се допускат други престъпления и на територията на цялата страна се провежда операция по отношение на криминалния контингент по отношение на издирвани лица.  Във връзка с мерките, свързани с европредседателството, Младен Маринов посочи, че на територията на София има изключително силно полицейско присъствие.  „То е свързано с основните мероприятия за откриване на Председателството. Има заявени за провеждане 11 протестни мероприятия в различни точки на столицата. Предприети са мерки да не се проведат на едно и също място и едно и също време, за да не се стигне до конфронтация между участниците в тях“, каза гл. комисар Маринов.  „По отношение на местата, които ще са ангажирани със заседания, за чуждестранни медии са предприети всички необходими мерки за тяхната сигурност“, каза Маринов. Той поясни, че основната сграда на НДК, където ще се провеждат голяма част от събитията на европредседателството, е обезпечена от гледна точка на сигурността.  ", "date": "2018.01.11", "title": "Сотир Цацаров: Няма съмнение, че Росен Ангелов е убиецът и че смъртта му се дължи на самоубийство"}
{"url": "http://epicenter.bg/article/Glavniyat-sekretar-na-MVR--Nyama-zagovor-sreshtu-evropredsedatelstvoto/144877/3/0", "text": "„Наблюдаваме криминогенната обстановка - действията от последните дни не са заговор за дискредитиране на европредседателството“. Това каза главният секретар на МВР главен комисар Младен Маринов по време на изслушването си в Комисията по вътрешна сигурност и обществен ред.   „По отношение на съвкупността от престъпни деяния - наистина всяко едно особено тежко или свързано с насилие, със смъртни случаи, е притеснително. От анализа, който правим за всички тези случаи, не виждаме да има някаква последователност. Случаите не са свързани и не са в последователност, която да говори за някакво умишлено действие, което да доведе до нажежаване на обстановката и търсене на ефект на паника и злепоставяне на страната по време на европредседателството“, каза главен комисар Младен Маринов, цитиран от „Фокус“.   Той поясни, че МВР разглежда престъпленията като отделни случаи. „Фонът на криминогенната обстановка, за нас изглежда по един начин, за гражданите по друг особено е ако е представен от медиите в дадена посока и последователност“, посочи главният секретар на МВР.   По отношение на бандите за обиране на банкомати, Маринов обяви, че е останало незабелязано, че са задържани 2-мата извършители на последния взрив на банкомат. \"18-годишни младежи, които са споделили, че са мотивирани от това, което са гледали от телевизията\", отбеляза комисар Младен Маринов.", "date": "2018.01.11", "title": "Главният секретар на МВР: Няма заговор срещу европредседателството"}
{"url": "http://epicenter.bg/article/Tsatsarov--Ubiystvoto-na-Petar-Hristov-i-opitat-za-ubiystvo-na-danachen-sa-planirani-ot-dalgo-vreme/144885/3/0", "text": "Що се отнася до последния разстрел, свързвам го също така и с опита за убийство на данъчния инспектор, доказателства на този етап показват, че това са престъпления, които са планирани в един продължителен период от време и е следвало да бъдат осъществени, когато е била налице възможност. Това каза главният прокурор Сотир Цацаров по време на изслушването си на заседанието на Комисията по вътрешна сигурност и обществен ред, предаде агенция „Фокус“.  Във връзка с наслагването на криминални престъпления от началото на годината, Цацаров посочи, че то няма връзка със започващото председателство.  „На първо място какво се случва в човешката глава, както случаите в Нови Искър и каква житейска ситуация се ражда или възниква, е много трудно да бъде обосновано с това има или няма европейско председателство“, допълни Цацаров и посочи, че безоблачна криминогенна обстановка няма.  Институтът на районните инспектори отдавна е изживял своето време, заяви Цацаров в отговор на въпрос на народния представител от БСП Красимир Янков за дейността на районния инспектор. Главният прокурор посочи, че не може да участва в дебата за районния инспектор между управляващи и опозиция.  „По-скоро бих задал друг въпрос. Целта на тази дискусия е избистряне на някои законодателни решения. Не мислите ли, че институтът на районните инспектори отдавна е изживял своето време?“, попита Цацаров.  Той коментира, че тези структури са остатък от едно време, когато населението е регистрирано, организирано, известно. Цацаров посочи, че районният инспектор си е знаел контингента прекрасно.  „Сегашното време е далеч по-динамично в градовете, далеч по-трудно в селата и предполага много по-голяма мобилност и обезпеченост на районния инспектор, който в много случаи отговаря за три-четири села или се придвижва или с личен автомобил, или с мотоциклет, или с това, което автомобилният парк на МВР в градовете е отпуснал надолу по селата. За техническото му състояние въобще да не говорим. Казано по друг начин, ние струпваме върху районните инспектори огромно количество задачи и в същото време питаме защо не са ефективни. Защо не помислим за един съвсем друг модел на работа“, заяви Цацаров.  Той поясни, че моделът на работа е по-скоро трябва да е такъв, че полицията като такава да действа на територията на определени населени места и градове.  „В цялата останала територия на страната действа с абсолютно еднакви правомощия жандармерия. Територията на страната се разделя на съответни жандармерийски участъци и се осигурява на не повече от две-три населени места постоянно полицейско присъствие. Къде го има – в Турция и Испания“, каза главният прокурор.  Той поясни, че идеята е от предизборната кампания на БСП.  „Не е ли време да се мисли точно за такова решение?“, попита Цацаров.   Главна дирекция „Изпълнение на наказанията” не разполага с капацитет за издирване на лица, каза още главният прокурор.  „Казано по друг начин ролята на Министерство на правосъдието се изразява в това да потърси лицето в съответния срок на съответния му последен известен адрес и да установи в немалка част от случаите, че го няма там и след това да прехвърли случая на МВР. Това води до губене на страшно много технологично време. Мисля си, че задържането на лицето трябва да се осъществява от МВР“, заяви Цацаров.   ", "date": "2018.01.11", "title": "Цацаров: Убийството на Петър Христов и опитът за убийство на данъчен са планирани от дълго време"}
{"url": "http://epicenter.bg/article/MVR-izdirva-511-begaltsi-ot-zakona/144896/3/0", "text": "МВР провежда операция на територията на цялата страна по отношение на кримиконтингента във връзка с издирваните лица, бегълци от закона, съобщи главният секретар на Младен Маринов по време на изслушването във вътрешната комисия на представители на органите на реда във връзка с мерките около сигурността по време на Европредседателството, предаде Канал 3.   В столицата пък е наситено с много полиция заради Европредседателството и разрешените 11 протеста, за да се обезпечи сигурността, гарантира той. 511 са издирваните лица с влязла в сила присъда през 2017 г., обяви пък директорът на Главна дирекция \"Национална полиция Христо Терзийски, като обобщи, че издирваните са общо 14 категории лица.   Въпросът стана актуален, след като бе установено, че обвиненият за шесторното убийство в Нови Искър Росен Ангелов, се е укривал от 8 години с влязла в сила присъда. Избягалите затворници през 2017 г. са били 46. Безследно изчезналите, които също се издирват, без да са свързани с криминални деяния, са 1098 души.   Общо 2647 малолетни и непълнолетни издирва още полицията, но по думите на главен комисар Терзийски една немалка част от тях са бежанци, защото сигналите се подават от Агенцията за бежанците. Шефът на националната полиция настоя, че за МВР е важно да могат да използват СРС за издирването на бегълци от затвора и осъдени престъпници, като се обърна с апел към депутатите.", "date": "2018.01.11", "title": "МВР издирва 511 бегълци от закона"}
{"url": "http://epicenter.bg/article/Balgariya-shte-uchastva-v-sazdavaneto-na-superkompyutar-na-ES-/144891/2/0", "text": "Суперкомпютър от последно поколение ще разработи Европейският съюз. България е сред 13-те страни, които вече са се ангажирали с проекта, съобщава Нова тв.  Суперкомпютърът е нужен за научна дейност, която иначе би трябвало да бъде възлагана на компании или държави извън Европа.  В четвъртък проектът бе представен от българския еврокомисар Мария Габриел.  „Той ще позволи разработване, например, на нови лекарства и симулиране на ефектите от тях. Европа не може да поеме риска да е зависима от трети страни за тези изчислителни дейности, защото това ще ни направи неконкурентноспособни в бъдеще”, заяви Габриел.  ", "date": "2018.01.11", "title": "България ще участва в създаването на суперкомпютър на ЕС (Видео)"}
{"url": "http://epicenter.bg/article/Boyko-Borisov-shte-provede-rabotna-sreshta-s-Zhan-Klod-Yunker--Razgovaryat-za-Shengen-i-evrozonata/144892/2/0", "text": "Премиерът Бойко Борисов ще проведе работна среща с председателя на Европейската комисия Жан-Клод Юнкер, утре, 12 януари.   Тя се провежда в рамките на откриването на първото Българско председателство на Съвета на ЕС 2018. Тя съобщиха от правителствената информационна служба  Борисов и Юнкер ще разговарят по теми от европейския дневен ред, като акцент ще бъдат приоритетите на страната ни по време на председателството. Многогодишната финансова рамка на ЕС и готовността на България за членство в еврозоната и Шенген също ще бъдат обсъдени по време на срещата между премиера и председателя на Европейската комисия.", "date": "2018.01.11", "title": "Бойко Борисов ще проведе работна среща с Жан-Клод Юнкер. Разговарят за Шенген и еврозоната"}
{"url": "http://epicenter.bg/article/Parvan-Simeonov--DPS-trudno-shte-zastane-direktno-sreshtu-Borisov--Ninova-pecheli-ot-tova/144897/2/0", "text": "По време на европредседателството много социални групи видяха трибуна, през която могат да представят протестите си. Това каза в предаването \"Лице в лице\" по БТВ социологът Първан Симеонов.   В същото време обществото ни е склонно да даде кредит на доверие на институциите по време на председателството. Повечето българи смятат, че страната ни ще се справи. Председателството е в един доста труден период за Европейския съюз. Това няма да е безобидно председателство, едно от сложните ще бъде, защото Западният свят е в криза, заяви Симеонов. Създаването на свръхочаквания може да създаде проблем. Управляващите трябва да обяснят на обществото какво можем да спечелим от европредседателството, посочи политическият анализатор.   Той коментира и предстоящия вот на недоверие срещу правителството, за който днес стана ясно, че БСП ще внесат сами, без ДПС. ДПС винаги търси отенък спрямо позицията на БСП. От началото на втория мандат ДПС е полуопозиция - може би е политическа опозиция и икономически партньор на ГЕРБ.     ДПС трудно ще застане директно срещу Борисов. Не ГЕРБ, а Патриотите са противник на ДПС в този кабинет. БСП всъщност печели от това, че ДПС няма да е рамо до рамо с тях, защото да си рамо до рамо с ДПС е лоша реклама, коментира Първан Симеонов.   По думите му ляво-дясното деление в българската политика става все по-маловажно. Делението е консервативно-либерално, по тази ос са големите конфликти напоследък между ГЕРБ и БСП.   ГЕРБ трайно се превръща в консервативна сила, опитва се да изсмуче и патриотизма на Патриотите и трайно застава в една антилиберална позиция.     ГЕРБ спечели изборите с това, че много градски хора осъзнаха, че Нинова е може би опасност за демокрацията. С действията си напоследък обаче ГЕРБ губи тези хора. Това, което спасява настоящето управление засега е това, че няма ясна алтернатива.     Второто, което спасява този кабинет е, че икономиката е по-добре и това се вижда от хората. Традиционният песимизъм на българите понамалява през последните 2-3 години, заяви социологът. Най-голямата опасност за управляващата формация е да има общи фронтове.   Президентът деликатно се опитва да оглави този общ фронт. В момента той изглежда като обединяващо звено между двете опозиции – БСП и либералните партии, каза още Първан Симеонов.", "date": "2018.01.11", "title": "Първан Симеонов: ДПС трудно ще застане директно срещу Борисов. Нинова печели от това"}
{"url": "http://epicenter.bg/article/Borisov-posreshtna-Tusk--Integratsiyata-na-Zapadnite-Balkani-ostava-vodesht-prioritet/144898/2/0", "text": "Премиерът Бойко Борисов се срещна с председателя на Европейския съвет Доналд Туск в рамките на официалното откриване на Българското председателство на Съвета на ЕС, съобшиха от МС.   Българският министър-председател заяви, че темата за интеграцията на Западните Балкани остава водещ приоритет по време на нашето председателство и страната ни ще разчита на подкрепата на всички европейски институции и държавите членки.   „Европейските надежди на гражданите на страните от Западните Балкани ще съберат заедно на една маса всички лидери. Знам, че това ще е дълъг процес, но това е процес, който ни учи на помирение и на това да обърнем погледа напред. Очакванията на моите колеги са за ускоряване на процеса на евроинтеграция“, подчерта българският премиер.   Бойко Борисов и Доналд Туск бяха единодушни, че темата за интеграцията на държавите от Западните Балкани е важна не само за региона, но и за целия Европейски съюз.   Двамата обсъдиха възможности в сферата на инфраструктурата и свързаността в региона. Доналд Туск изрази благодарност за инициативата на българския премиер за срещата на върха в София на 17 май, когато се очаква лидерите да обсъдят темата „Западни Балкани“.   По време на разговора двамата дискутираха и организацията на срещата на върха, на която двамата ще бъдат домакини.   Министър-председателят заяви, че подобряването на диалога с турската държава трябва да става с консенсус и с мъдри и спокойни решения. Политиката на отчуждаване не трябва да продължава, защото за България, а и за ЕС Турция е стратегически партньор в борбата с миграцията.   Бойко Борисов и Доналд Туск бяха единодушни, че Кохезионният фонд и селскостопанската политика трябва да бъдат запазени.   Българският министър-председател увери Доналд Туск, че страната ни е готова за своето първо председателство и че България ще бъде балансьор и ще търси консенсус по актуалните теми на Европейския съюз.", "date": "2018.01.11", "title": "Борисов посрещна Туск: Интеграцията на Западните Балкани остава водещ приоритет (Видео)"}
{"url": "http://epicenter.bg/article/Rumen-Radev--Ot-13-veka-Balgariya-e-yugoiztochnata-porta-na-Evropa-/144901/2/0", "text": "От 11 години България е член на ЕС, но от 13 века България е югоизточната порта на Европа, подчерта в словото си при официалното откриване на българското председателство на ЕС президентът Румен Радев в Народния театър \"Иван Вазов\". \"Това е скъпо платен исторически опит. Ние знаем, че не трябва да има разделения помежду ни\", подчерта президентът.   \"България притежава изпитан във времето модел на добро съжителство между религиите. Ние сме родината на Кирилицата, която е мост в Европа. Това ме кара да вярвам, че много сме дали и много можем да дадем на нашето европейско семейство\", каза още Радев.   \"Поемаме председателството в труден за Съюза момент. Миграцията и тероризмът изискват диалог с големите съседи на Съюза. В едно съм убеден. Когато проблемите засягат всички ни ни трябват разбираема реч, ново самочувствие, доверие и надмогване на егоизма\", каза още президентът.   \"Вярвам, че през следващите 6 месеца всички вие, нашите гости, ще се чувствате като у дома си\", добави държавният глава.   Тържеството бе открито с химна на Република България, изпълнен от Детския хор на Българското национално радио. Днес с отговорност поемаме председателството, заяви министър Лиляна Павлова.  България има много да даде на Европа, подчерта тя и благодари на всички, които са работили за успеха на българското председателство и членството ни в ЕС. Историята ни е научила да бъдем разумни, толерантни и диалогични, подчерта тя.   Добре дошли в София, добре дошли в България. За нас българите присъединяването към Европейския съюз преди 11 години беше една сбъдната мечта. Поемаме европредседателството с гордост и самочувствие, заяви министър Лиляна Павлова.  \"Българите вярваме в доброто утре, имаме какво да дадем на Европа – нашата богата култура, която събира най-доброто от всички цивилизации. Така сме се съхранили 13 века\", допълни Лиляна Павлова.  \"Европейският съюз не трябва да се дели на малки и големи, на богати и бедни, на Изток и Запад. Готови сме да посрещнем всички предизвикателства\", отбеляза Павлова.  \"Искрено вярвам в успеха на първото българско председателство. България ще бъде успешен ротационен председател. Това е национална и надпартийна кауза\", каза председателят на парламента Цвета Караянчева.  \"Ще работим за консенсусни решения в ЕС. Ще осъществим парламентарна дипломация на най-високо ниво\", добави Караянчева.  \"Имаме политическата воля да насърчаваме българското правителство да работи като честен и неутрален посредник между страните в ЕС, за да се постигнат стратегическите задачи\", каза още Цвета Караянчева. Премиерът Бойко Борисов и председателят на Съвета на ЕС Доналд Туск пристигнаха заедно за церемонията. Сред официалните гости са Българският патриарх Неофит и Симеон Сакскобургготски.  След встъпителните думи на министъра за Българското председателство на Съвета на ЕС - 2018 Лиляна Павлова, на сцената бяха поканени официалните гости: президента Румен Радев, председателя на Народното събрание Цвета Караянчева, българския премиер Бойко Борисов, председателя на Европейския парламент Антонио Таяни, председателя на Съвета на ЕС Доналд Туск и председателя на Европейската комисия Жан-Клод Юнкер.  ", "date": "2018.01.11", "title": "Румен Радев: От 13 века България е югоизточната порта на Европа!"}
{"url": "http://epicenter.bg/article/Tusk-vzrivi-zalata-s-rech-na-balgarski--Mila-si-mi--Tatkovino-/144902/2/0", "text": "С изключителна реч на български език председателят на Европейския съвет Доналд Туск взриви залата на Народния театър Иван Вазов. Като цитира \"Отечество любезно\" на народния поет Иван Вазов, Туск припомни славната история на страната ни, като нарече България \"Най-старата държава в Европа\".   „Тези думи на Иван Вазов, чието име носи този театър „Като поляк, аз добре разбирам колко много работа, кураж и решимост ви е струвало на вас, българите, да постигнете тези европейски успехи за вашето Отечество“, каза Туск. „Никой не ви е дал нищо даром, вие самите на първо място сте творците на този исторически обрат, на тези нови по-нови красоти. По-младите поколения навярно свързват театъра, в който се намираме по-скоро с известния актьор Захари Бахаров и ролята му в култовия сериал „Игра на тронове“, отколкото с поезията на Вазов“, каза Туск.  Председателят на Съвета на ЕС изрази убедеността си, че народът, наследник на Спартак и с премиер, който може да сплаши и най-великите тракийски герои, ще бъде успешен председател на Съвета на ЕС.   Добре е, че един от приоритетите на българското председателство е бъдещето на Западните Балкани. Кой друг, ако не вие, потомците на Спартак, наследниците на най-старата държава в Европа, вие, които никога не сте загубили бойно знаме в битка, кой друг би бил на висотата на тази важна и изключително трудна задача да се поднови европейската перспектива за целия регион.  По думите му обаче историята на Балканите е по-интересна, отколкото „Игра на тронове“. Според него всички искат сценария на „Балканите да е стабилност, сигурност и благоденствие. Това заслужават хората в целия този регион“, посочи председателят на Европейския съвет. По думите му ЕС съществува, за да превърне именно този сценарий в реалност.   „Вие винаги сте били решителни и смели, което потвърдихте и през последните години. Ето защо аз вярвам, че вашето председателство ще бъде толкова резултатно, колкото преди четвърт век беше Христо Стоичков в световната купа. С министър-председател, който би могъл да сплаши не един тракийски воин, ще се справите“, каза Туск.  ", "date": "2018.01.11", "title": "Туск взриви залата с реч на български: Отечество любезно, как хубаво си ти!"}
{"url": "http://epicenter.bg/article/Borisov--Da-ni-e-uspeshno-predsedatelstvoto--nyamam-dumi-sled-rechta-na-Donald-Tusk--/144903/2/0", "text": "Да ни е успешно председателството! С тези думи премиерът Бойко Борисов даде старт на българското председателство на Съвета на ЕС. Той благодари на председателя на Европейския съвет Доналд Туск, като подчерта, че е изключително трогнат от факта, че той произнесе речта си на български език.  \"Мислех, че Туск се шегува с мен, че всеки ден е учил по едно изречение на български, за да произнесе днешната си реч, но той не се е шегувал\", коментира премиерът.    Премиерът първо помоли за благословията на патриарха и посочи, както е казано в Библията - без Господа не може нищо да се направи. Според него след словото на председателя на Европейския съвет Доналд Туск, който говори на български, всяка реч и всяко изказване са неуместни.  „Ние като българи действително трябва да оценим, че председателят на Съвета си е положил толкова труд, за да покаже уважението на европейските институции към нашата история, към всички вас, които толкова усилия са положили“, каза Борисов. Според него е важно, че на едно място са се събрали президентът, вицепрезидентът и председателите на парламентарните групи. Борисов обяви, че днес е имал няколко часа разговори с големите европейски медии и няколко часа с Доналд Туск.  „Тревогата във въпросите във всички е голяма“, посочи Бойко Борисов. Той обясни, че през 6-те месеца на председателството има много събития, които ще започнат, които да се развият, а трети ще завършат.  Борисов изброи сред тях: кохезионната политика, големите проблеми в региона, земеделската политика, киберсигурността, общата европейска отбрана и миграцията. Министър-председателят обърна внимание на ситуацията в Крим и на нашите големи съседи. Според премиера страната ни има шанс да придвижи напред надеждата на народите на Западните Балкани.  „През тези 6 месеца на нашето председателство трябва да се отворят много въпроси и отговори да се дадат“, каза Борисов. Според него през 2018 г. трябва председателствата на България и Австрия трябва да вървят така, че да има максимална приемственост на темите.  „Да ни е успешно председателството, да направи нещо за България и за Европа, със скромните си възможности, които имаме. Още веднъж добре дошли на всички, успешно председателство“, каза Борисов. \"Имаме шест месеца да положим усилия не само за България, но и трябва да бъдем безпристрастен модератор на събитията и на случващото се в Европа. В същото време и за всеки българин трябва да остане усещането, че и ЕС прави нещо за него\", призова премиерът.    ", "date": "2018.01.11", "title": "Борисов: Да ни е успешно председателството, нямам думи след речта на Доналд Туск! "}
{"url": "http://epicenter.bg/article/Zhan-Klod-Yunker--Ne-moga-da-si-predstavya-po-dobar-lider-ot-Boyko-Borisov-/144904/2/0", "text": "Председателството съвпада с ключов момент, ред знакови инициативи за определяне на бъдещето на ЕС са в ход, не бих могъл да си представя по-добра личност от добрия ми приятел Бойко Борисов, която да поеме лидерството за 6 месеца, а и за по-нататък. Това каза председателят на Европейската комисия Жан-Клод Юнкер по време на официалното откриване на българското председателство на Съвета на ЕС в Народния театър „Иван Вазов“, предаде „Фокус“.  „Преди 11 години, през 2007 година, България стана член на ЕС, но процесът започна много дълго преди това. Гордея се, че съм малка част от присъединяването на България“, посочи той.  „Помня и друг момент от присъединяването на България към ЕС, в 1977-година в сонда в Космоса. Не знаем дали някой слуша тези гласове, но те заслужават да бъдат там“, коментира Жан-Клод Юнкер. „България води Европа от тази вечер, България е страна, към която изпитвам особена слабост“, заяви той.  „Вашето място е в Европа, в еврозоната и ние сътрудничим с вас по този въпрос. Комисията е на страната на България“, изтъкна председателят на ЕК. „Съединението прави силата“, желая ви късмет и всичко най-хубаво за идното Председателство“, каза още Юнкер.  ", "date": "2018.01.11", "title": "Жан-Клод Юнкер: Не мога да си представя по-добър лидер от Бойко Борисов!"}
{"url": "http://epicenter.bg/article/Antonio-Tayani--Balgarskoto-predsedatelstvo-e-dobro-vreme-za-razmisal-kak-da-napravim-ES-po-efektiven/144906/2/0", "text": "Българското председателство е добро време за размисъл как да направим ЕС по-ефективен, по-демократичен и по-гъвкав. Това каза председателят на Европейския парламент Антонио Таяни по време на официалното откриване на българското председателство на Съвета на ЕС в Народния театър „Иван Вазов“, предаде „Фокус“.  „Съединението прави силата – девизът на България, който е избран и за девиз на българското председателство на Съвета на ЕС. Заедно действително ние следва да преборим предизвикателствата и да направим Европа готова за бъдещето. Сега е добро време за размисъл как да направим ЕС по-ефективен, по-демократичен и по-гъвкав спрямо нашите граждани и особено по-младото поколение. Трябва да се вслушаме внимателно в техния глас и в техните очаквания“, заяви Антонио Таяни.  „Миналият ноември имах привилегията да участвам в събирането на политическите лидери в Европа и в срещата със студентите от Софийския университет. Бях впечатлен от ентусиазма и знанието на българските студенти. Те имат огромни очаквания от Европа и разчитат на нас за конкретни отговори. Основното бе, че те искат повече заетост, повече работни места. За да създадем това, следва да привлечем повече инвестиции, особено в дигитална техника, туризъм. Нашите очаквания са да се фокусираме върху дигиталната техника и иновациите. Българските студенти също така ни помолиха да разрешим кризата с миграцията. Те бяха убедени, че единство общо европейско решение може да прекъсне притокът на мигранти. Те са прави в това. Ние всички сме съгласни, че европейската система следва да се приспособи към новите предизвикателства. Това трябва да стане в дух на сътрудничество и българското председателство е начин да се премина към конкретни действия“, каза още Таяни.  Той благодари на българските институции и правителството за силния ангажимент в защита на общата граница на ЕС, както и за чудесното сътрудничество между българската армия и полиция и европейските им колеги. Антонио Таяни изрази надежда българското председателство да „павира“ пътят за по-доброто сътрудничество между ЕС и страните от Западните Балкани.  „Европейският парламент е готов да помогне на вашето председателство по всички възможни начини“, каза още той.  ", "date": "2018.01.11", "title": "Антонио Таяни: Българското председателство е добро време за размисъл как да направим ЕС по-ефективен"}
{"url": "http://epicenter.bg/article/Yunker--Balgarite-sa-golyam-narod--koyto-e-napravil-i-prodalzhava-da-pravi-mnogo-za-Evropa-/144907/2/0", "text": "Това заяви председателят на Европейската комисия Жан-Клод Юнкер в интервю за БНТ.    \"Познавам България и българите от края на 90-те години, защото участвах много активно в преговорите по присъединяване на България към ЕС. Имам добро предчувствие за председателството, защото правителството, и не само то, е добре подготвено. Нуждаете се от достатъчно самоувереност, каквато по неясни причини понякога ви липсва. За мен българите са един голям народ, който е направил и продължава да прави много за Европа. Уверен съм, че това председателство ще бъде успешно. Това е важно и за страната. През следващите шест месеца София ще бъде столицата на Европейския съюз, навсякъде ще се говори за България. Българите заслужават признание за своите успехи\", каза той.   Юнкер посочи, че не е съгласен със статиите в западните медии през последните дни, в които България беше представена основно през призмата на корупцията.    \"Вярно е, че ще е добре корупцията да бъде елиминирана на всички нива, но аз изобщо не съм съгласен и съжалявам за статиите в пресата през последните дни, в които се поставя знак за равенство между България и корупцията. Това не е вярно, не всички българи са корумпирани\", подчерта председателят на ЕК.   По думите на Юнкер представата за България в ЕС няма нужда от корекция, защото от момента на присъединяването си тя се държи почти като държава учредителка и като много проевропейска страна.  Той коментира и основните теми за европредседателството, като засегна особено акцента върху Западните Балкани.  \r\n \r\n \"Аз приветствам срещата за Западните Балкани, която премиерът г-н Борисов свиква на 17 май в София. България по един естествен начин строи мостове към Западните Балкани, които се нуждаят от европейска перспектива, но играе ролята и на \"преводач\" за някои неразбираеми неща в Турция\", коментира Жан-Клод Юнкер.   Той отново подчерта, че страните от Западните Балкани няма да могат да се присъединят към ЕС до края на 2019 г., защото не са изпълнили условията, \"но трябва ясно да показваме, а това българският министър-председател вече прави, че европейската политическа перспектива за Западните Балкани съществува. Защото, ако им отнемем тази европейска перспектива, все едно им казваме, че никога няма да се присъединят. Това ще има много сериозни последици за целия балкански регион\".   В отговор на въпрос Юнкер посочи, че очаква следващото разширяване на ЕС да се случи поетапно преди 2025 г., ако условията са изпълнени. Юнкер отговори и на въпрос за присъединяването на България и Румъния към Шенген, като посочи, че те трябва да получат достъп до Шенгенското пространство и особено България, която е изпълнила всички технически условия.    \"Ако България е в Шенген, Европейският съюз ще стане по-сигурен, защото България представлява външна граница. Ние като Европейски съюз предоставяме над 173 полицаи и митнически служители, които да помагат на България при охраната на външната ѝ граница. Аз съм много заинтересован това да се случи и смятам, че до края на мандата на тази Комисия, тоест до 2019 г., механизмът за наблюдение и контрол трябва да бъде премахнат. За мен това е абсолютно необходимо. И аз не знам как можем да убедим Холандия и Германия, но в крайна сметка задължение на Холандия и на другите страни, които не искат България да влезе в Шенген, е да докажат тезата си. България изпълни задълженията си, сега е ред на останалите\", каза той.   На въпрос за влизането на България в еврозоната Юнкер заяви, че не може да назове ден и година, но страната показва много добри резултати.    По отношение на Турция той посочи, че е важно разгорите с Анкара да продължат, но \"Турция с големи стъпки се отдалечава от Европейския съюз. Ако тя иска да се сближи отново с нас, ние, разбира се, ще помогнем. Но при настоящото положение незабавното присъединяване на Турция е невъзможно\".", "date": "2018.01.11", "title": "Юнкер: Българите са голям народ, който е направил и продължава да прави много за Европа!"}
