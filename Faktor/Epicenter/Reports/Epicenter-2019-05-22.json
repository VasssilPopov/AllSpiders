{"url": "http://epicenter.bg/article/Zhalt-kod-za-obilni-valezhi-s-gramotevitsi-i-gradushki-za-utre-/183779/2/0", "text": "Жълт код за обилни валежи с гръмотевици и градушки е обявен в 9 области на страната за 23 май, сочи справка на сайта на НИМХ.  Предупреждението за обилни валежи е в сила за областите: Благоевград, Пазарджик, Смолян, Пловдив, Кърджали, Хасково, Стара Загора, Габрово, Сливен и Ямбол.  Вечерта и през нощта срещу петък ще има условия за развитие на мощни гръмотевични бури.  На отделни места валежите ще са интензивни с количества, достигащи 30 – 45 л/кв.м.  Очакват се и градушки.  ", "date": "2019.05.22", "title": "Жълт код за обилни валежи с гръмотевици и градушки за утре "}
{"url": "http://epicenter.bg/article/Korneliya-Ninova-i-Elena-Yoncheva/183652/2/48", "text": "За мен Европа е възможност за по-висок стандарт и от нас зависи дали тази възможност ще стане реалност. Най-големият ми порок са цигарите, а любимият ми действащ политик е Стефан Данаилов.  Гордея се със сина си. Благодарение на огромните усилия, които положи, той е един от водещите в математиката в света. Срамувам се от това, че сме най-бедни. За последно почивах в Мизия по Великден и в Гърция миналото лято. Плаках много, когато баща ѝ е починал.   Така лидерът на БСП Корнелия Нинова отговори на блиц въпросите на водещите Аделина Радева и Виктор Николаев в предаването \"Здравей, България\" на Нова телевизия.   По думите ѝ, минималната работна заплата у нас в момента трябва да е 660 лв.   Корнелия Нинова сподели също, че живее със съпруга си и с много цветя, а семейният им бюджет е от 2000 – 2500 лв. на месец. Председателят на БСП разкри още, че симпатизира на \"Път на младите\" като обща листа и амбицията им да се борят сами в политиката.   По темата за Костинброд , Нинова заяви, че нито се чувстват в БСП виновни, нито се чувстват посочени. „Просто премиерът се притеснява от загуба“, каза тя. „Имаме сигнали за страх, за натиск от службите на МВР. Държим на абсолютно демократични и прозрачни избори, но вече постъпват сигнали от страната за ползване на МВР за всяване на страх, за проверки на обекти“, съобщи Нинова и информирам, че днес подобни сигнали ще бъдат оповестени.   Борисов се притеснява от загуба и предварително говори за някакви сценарий, каза Нинова по повод на думите на премиера Борисов за \"Костинброд 2\".   По отношение на заявката на кабинета, че дори и ГЕРБ да загубят изборите правителството ще изкара целия си мандат, Нинова коментира: „Това е показателно за разликата между европейския морален стандарт и герберския, както аз го нарекох. Сравнявам с Австрия. /…/ Не изглежда морален акт, когато министър подава оставка за трагедията в Своге и става заместник-министър. Друг министър подава оставка за Своге и става представител в Черноморска банка. Това не е морален акт, а прикриване на следите, особено на фона на днешната информация. Това е цинизъм”, каза тя и обяви, че не отговаря за предишни решения на БСП, визирайки сравнението на вицепремиера Красимир Каракачанов между оставките в правителството на Себастиан Курц в Австрия и правителството на Сергей Станишев.   Корнелия Нинова заяви, че всички в БСП ще носят отговорност при загуба на европейските избори. „Всички ще носим отговорност – от общински председател, през областни, през Национален съвет до председател”, каза тя и добави, че на 27 май ще стане ясно по какъв начин ще бъде понесена отговорността от партията.   „Победата на тези избори е много по-голяма като цел за промяна не само в Европа, но и в България, така че във вътрешнопартиен план няма никакво значение”, заяви още Нинова.   Нямам блок в Зимбавве, купувала съм си акции в \"Техноимпекс\", заедно с още 30 души и когато влязох в политиката, ги продадох, каза Нинова, отговоряйки на атаки на опонентите си. Това с блока в Зимбабве се превърна във виц в социалните мрежи и то си е виц, посочи Нинова. И продължи, че е голям привърженик на правовата държава.   Сделката с \"Техноимпекс\" е обърната с хастара навън, каза Нинова. И показа решение на съда на първа инстанция в своя полза. Добави, че чака Борисов да й плати съдебните разноски.   Хората не се интересуват от това, продължи Нинова. И посочи, че гражданите питат защо нямат болница, в която да се лекуват, защо пенсията им е малка.   Вчера г-жа Иурова, еврокомисар по правосъдие, за пореден път опроверга г-н Борисов, като каза, че няма да бъде свален мониторинга от България, каза още Нинова. Посочи и, че няма да се случи и обещанието на Юнкер да бъдем приети в Шенгенското пространство.   Не вярвам на КОНПИ, вече месец и половина тази комисия не казва Цветанов дали е в конфликт на интереси. Ние предложихме друг закон за КОНПИ, но той беше отхвърлен. Вярвам на г-жа Кьовеши, заяви Нинова.   Съветвам г-н Цацаров да не говори от името на президента, каза още Нинова по повод искането за съдебен контрол върху актовете на прокуратурата.   Чувствам Радев като човек, с когото имаме еднакви идеи и ценности в политиката, еднакви са ни принципите за борба с корупцията, посочи тя.   Аз поканих Иво Христов в евролистата, каза още лидерът на БСП.  ", "date": "2019.05.22", "title": "Корнелия Нинова: Не вярвам на КПКОНПИ, вярвам на г-жа Кьовеши"}
{"url": "http://epicenter.bg/article/Borisov-i-Tsipras-pravyat-parva-kopka-na-interkonektora-s-Gartsiya--NA-ZhIVO--/183706/2/0", "text": "Премиерите на България и Гърция Бойко Борисов и Алексис Ципрас дадоха старта на строителството на междусистемната газова връзка между България и Гърция. В церемонията участва и първият вицепремиер на Азербайджан Ягуб Еюбов.   С интерконектора България - Гърция даваме пълна, реална диверсификация на доставките на газ, заяви Борисов на церемонията в Кирково.  „Много делегации се върнаха от Азербайджан, само че газът не може да се носи в джоб, чанта, сак. Наслушахме се на приказки. Е, ние поработихме и сега даваме старт“, посочи премиерът Борисов. Той заяви, че само преди дни е инспектирал и връзката, която се прави от българо-турската до българо-сръбската граница и допълни, че страната ни ще се възползва от различните източници на газ и ще избира най-изгодната цена.  Министър-председателят на Гърция Алексис Ципрас подчерта важността на проекта. Той посочи, че подобни връзки, спомагат за мира и стабилността както в региона на Балканите, така и в Европа. „Това са проекти, които укрепват геополитическата роля на Гърция и България. През последните години Гърция, България, Румъния и Сърбия работихме по перспективата за един пръстен на свързаност в региона“, каза Ципрас.  Той посочи, че голяма част от доставките по тази връзка ще бъдат от Азербайджан, чрез Трансадриатическия газопровод. „Този проект може да бъде разклонен към Сърбия и към Румъния“, добави гръцкият премиер и акцентира върху възможностите за свързаност между Балканите с Източното Средиземноморие.  Във видео обръщение заместник-председателят на Европейската комисия, отговарящ за енергийния съюз Марош Шефчович заяви, че приветства старта на изграждането на газовата връзка.  „Проектът IGB е един от ключовите за изграждането на Европейския енергиен съюз. Днешният ден е исторически за всички европейци - както за тези, които живеят в Гърция и България, така и за всички останали, включително в Брюксел. Проектът ще съдейства за повишаване на енергийната сигурност и по-добре интегриран регионален газов пазар. IGB осигурява ключовите елементи от стратегията на ЕС за развитие на сигурна и устойчива енергетика. Твърдо съм уверен, че първият газ по интерконектора ще потече през януари 2021 г.“, каза заместник-председателят на ЕК.  „Днес се реализират договореностите между президента Илхам Алиев и премиера Бойко Борисов. Изразявам благодарност към българската страна, защото това е един от мащабните проекти в Южния газов коридор, по който България ще получава газ от Азербайджан“, заяви Ягуб Еюбов – първи заместник министър-председател на Република Азербайджан, който също участваше в церемонията в Кирково.  Чрез междусистемната газова връзка България ще получава азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други. Газовата връзка между България и Гърция е с дължина 182 км., от които 150 км. са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро.  Интерконекторът между България и Гърция е един от приоритетните проекти за сигурност и конкурентоспособност на енергийния пазар в Европейския съюз. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа - чрез него ще получаваме азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други.  \"Реализирането на междусистемната газова връзка между България и Гърция ще има ключова роля за целия регион и за Европа“, заяви министър-председателят Бойко Борисов, съобщиха от правителствената информационна служба.  „Проектът е от стратегическо значение не само за нашите две държави, но и за цяла Европа, включително и за страните от Западните Балкани“, подчерта премиерът Борисов и изтъкна, че интерконекторът ще доведе до реална диверсификация на източниците и маршрутите за доставка на природен газ. В разговора с гръцкия си колега Бойко Борисов припомни, че в управленската програма на българското правителство е заложено като приоритет гарантиране на енергийната сигурност и развитие на пазара, включително подготвителните дейности, възлагане на строителството на обекта и въвеждането в експлоатация на газовата връзка България-Гърция през 2020 г. „  Изпълняваме поставените задачи, за да осигурим инфраструктура, по която да се доставя газ за региона при конкурентни условия“, посочи още министър-председателят.  По време на срещата двамата правителствени ръководители отбелязаха и ключовото значение на междусистемната газова връзка като част от общите балкански проекти и посочиха важното значение на строежа и на пътищата, жп линиите, пристанищата, дигиталната инфраструктура за свързаността и стабилността на Балканите. „Колкото по-добре се развиват тези наши общи проекти, толкова по-добре е за инвестициите, за туризма, за пътникопотока, за товарите“, заяви още Бойко Борисов.  Изграждането на междусистемната газова връзка Гърция – България има за цел да осигури диверсификация не само на маршрутите, но и на източниците на природен газ за България и региона. Като част от развитието на Южния газов коридор, чрез IGB България и съседните ѝ страни ще имат достъп до алтернативни доставки от Каспийския регион, както и от съществуващи или бъдещи терминали за втечнен газ.  Газовата връзка между България и Гърция е с дължина 182 км., от които 150 км. са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро.  Днес е исторически ден, с гръцкия премиер Алексис Ципрас сме се разбрали и тунели да правим, но след изборите, каза още премиерът.  „Вицепремиерът на Азербайджан е тук“, уточни Борисов по повод откриването на строителството на газовата връзка с Гърция. Министър-председателят запозна гръцкия премиер Алексис Ципрас с българския енергийния ни министър Теменужка Петкова.  „С колегата сме се разбрали, тунели ще правим след изборите. Днес правим исторически неща, заслужава си. Това на думи знаеш ли колко години е говорено, че ще се направи диверсификация“, обърна се Борисов към гръцкия си колега.  ", "date": "2019.05.22", "title": "Борисов и Ципрас направиха първа копка на интерконектора с Гърция (ВИДЕО) "}
{"url": "http://epicenter.bg/article/Prof--Rumen-Gechev--Poklon-pred-balgarskite-uchiteli/183749/2/48", "text": "  Кандидатът за европейски депутат от листата на „БСП за България“ проф. Румен Гечев бе специален гост на честванията по случай 135 години от основаването на Основно училище „Христо Ботев“ в град Батановци.  Той акцентира върху значимостта на образованието за бъдещето на България. „Често гледаме по телевизията как българчета покоряват световните сцени, печелейки медали от олимпиади по математика, химия, биология и информационни технологии. Поклон пред вас, българските учители!“, заяви проф. Гечев.  Местните жители с тъга отбелязаха, че навремето в това училище са учили 1000 деца, а сега са малко над 100. Предприятията в околността, хранили половината град в годините на социализма, са унищожени.„Батановци запада, младите бягат от тук, а властта не прави нищо по въпроса“, коментираха родители пред сградата на училището.  ", "date": "2019.05.22", "title": "Проф. Румен Гечев: Поклон пред българските учители!"}
{"url": "http://epicenter.bg/article/Krasimir-Karakachanov-otlichi-voenni-i-tsivilni-sluzhiteli-ot-voenno-obrazovatelnata-sistema/183750/2/0", "text": "Министърът на отбраната Красимир Каракачанов награди днес, 22 май, военнослужещи и цивилни служители от военно-образователната система по повод 24 май Ден на българската просвета и култура и на славянската писменост. Церемонията се състоя в Министерството на отбраната в присъствието на членове на политическото и на военното ръководство, съобщиха от пресцентъра на ведомството.   Министър Красимир Каракачанов се обърна към присъстващите с призива да помнят и да се гордеят с приноса, който България има за европейската цивилизация.   „Никога не трябва да забравяме, че сме древен народ, който е дал писменост на над 150 милиона население, че ние сме една от първите култури в Европа. Колкото повече самочувствие имаме, толкова по-добре ще ни разбират нашите партньори и съюзници“, каза министър Красимир Каракачанов.   За проявен висок професионализъм и отговорност, постигнати високи резултати при изпълнение на служебните задължения, принос в развитието и усъвършенстването на военно-образователната система бяха отличени 12 военнослужещи и цивилни служители от различни структури.   Награден знак „За отлична служба“ - II степен за офицери, получи капитан I ранг доц. д-р Николай Великов от ВВМУ „Н. Й. Вапцаров“.   С награден знак „За вярна служба под знамената“ - дамски кръст I степен, бе отличена доц. Вирсавия Васева-Чорбаджийска, началник на отдел „Учебна и научно-изследователска дейност“ във Военно-медицинска академия.   Здравка Евтимова - Георгиева – главен експерт в отдел „Протокол“ на дирекция „Двустранно сътрудничество“ в Министерството на отбраната, беше отличена с награден знак „За вярна служба под знамената“ - дамски кръст II степен.   Награден знак „За вярна служба под знамената“ - IV степен получи капитан Георги Попиванов, асистент в клиника „Ендоскопска, ендокринна хирургия и колопроктология“ във Военно-медицинска академия.   Министър Каракачанов връчи още почетен знак на Министерството на отбраната „Св. Георги“ - III степен на полковник доц. Димо Димов, началник на катедра „Медицина на бедствените ситуации“ във ВМА.   Предметни награди от министъра на отбраната получиха: полковник доцент Иван Попиванов, началник на катедра „Военна медицина“ във ВМА; полковник Диман Диманов, държавен експерт в Дирекция „Управление на човешките ресурси в отбраната“ в Министерството на отбраната; полковник Станислав Джонов, директор на департамент „Езиково обучение и физическа подготовка“ в НВУ „Васил Левски“; полковник доц.д-р Любен Димитров от Военна академия; Петя Генчева, началник на отдел „Балистична екипировка“ към Института по отбрана.   С грамота бяха отличени Сибина Митова и Димитър Русев, главни експерти в дирекция „Управление на човешките ресурси в отбраната“ в Министерството на отбраната.   На отличените министър Каракачанов пожела хубав празник и успехи.", "date": "2019.05.22", "title": "Красимир Каракачанов отличи военни и цивилни служители от военно-образователната система"}
{"url": "http://epicenter.bg/article/-Bul-Ins--Shte-izplatim-po-50-hil--lv--na-blizkite-na-zhertvite-ot-katastrofata-kray-Svoge/183754/2/0", "text": "  ЗК „Бул Инс” ще изплати обезщетения от по 50 хил. лв. на близките на жертвите от катастрофата край Своге. Това обявиха от управителния съвет на дружеството и допълниха, че решението е дошло след медийните публикации по случая и среща с Комисията по финансов надзор, предаде  bTV .   Вчера стана ясно, че от дружеството са изплатили едва по 10 лв. на част от роднините, защото не смятат, че са длъжни да дават обезщетение в този случай.   От застрахователната компания свикаха извънредна пресконференция часове, след като обявиха, че категорично няма основания да плащат обезщетения, тъй като автобусът не е изпълнявал обществен превоз.   „Независимо от нашата убеденост в правотата на защитаваната позиция, поставихме моралните норми над юридическите изисквания, защото считаме, че човешкия живот не струва нито 10 лв., нито 50 хил. лв.”, заяви изпълнителният директор на „Бул Инс” Стоян Проданов.   От дружеството се обърнаха към засегнатите близки да предявят своите претенции в офисите на компанията. Парите ще бъдат изплащани в срок от 15 дни след подаване на всички необходими документи.   Проданов допълни, че „Бул Инс” настоява за законодателни промени и затягане на контрола при извършване на обществен превоз.   След като часове преди изявлението си от „Бул Инс” заявиха, че ще търсят правата си по съдебен път, те обявиха, че са се отказали от това намерение заради обществения интерес по случая.   Проданов обясни, че първоначално преведената сума от 10 лв. не е била свързана с обезщетението при злополуката.      ", "date": "2019.05.22", "title": "„Бул Инс”: Ще изплатим по 50 000 лв. на всички близки на жертвите от катастрофата край Своге"}
{"url": "http://epicenter.bg/article/Velizar-Enchev--Neka-gnevat-vi-se-izlee-v-protesten-vot-sreshtu-lazhata-na-upravlenieto-/183755/2/48", "text": "  „На 26 май гневът ще се излее в протестен вот срещу цялата система на управление, довела до масово обедняване на населението“, каза пред журналисти във Велико Търново кандидатът от листата на „БСП за България“ за евроизборите Велизар Енчев.   „В цялата страна в хората са се натрупали много страх и гняв. Страх от терора, който упражняват местните феодали от управляващата коалиция ГЕРБ и „Обединени патриоти“, и гняв от безсилието на хората по места да променят тази ситуация. Те се страхуват от административния терор, от загуба на работно място, на близки и роднини, от икономическа и финансова зависимост от местните феодални структури, от срастването на бизнеса с управляваща прослойка. Всичко това насажда в населението чувството за безнаказаността на управляващите и за безпомощността на останалите. Затова гневът ще реши хода на изборите“, каза той. Енчев обяви основните си приоритети като представител на гражданската квота в листата на „БСП за България“: „Аз залагам предимно на социалната и патриотичната тема, която в последните пет години беше употребена по много грозен начин от НФСБ, ВМРО и Атака. Те носят главната отговорност за обезценяването на думата „патриотизъм“.  „Европейският парламент трябва да призове Турция да започне преговори с България за компенсациите и обезщетенията за имотите на тракийските бежанци. Това е една от моите лични каузи и тя е напълно постижима. Става дума за вербална декларация, но с много сериозна политическа тежест“, заяви Енчев. Той се обяви и за създаването на пост на еврокомисар по демографията, както и за каузата, която само „БСП за България“ отстоява – лобиране за падане на санкциите на ЕС срещу Руската Федерация. „Ние ще търсим, колкото и да странно да звучи, подкрепата на Германия, защото в последните три години тя увеличи съществено своя търговски стокообмен с Русия и отвори „Северен поток“, каза кандидатът. Другата голяма тема в кампанията на Енчев е заплащането на работещите и пенсионерите. „За 10 г. ГЕРБ не направи и половината от това, което направи правителството на БСП в периода 2007-2008 г.. По нейно време пенсиите бяха увеличени над 60 %. За Великден и Коледа тя даваше надбавки на пенсионерите от 150 лв, а ГЕРБ сега дават по 40 лв. и то само за определена категория пенсионери“, припомни той. „Затова в ЕП ще отстояваме категорично искането за минимална пенсия, която не трябва да е по-ниска от прага на бедността в съответната страна на ЕС. Останалите пенсии ще се индексират спрямо минималната“  За еднакъв труд на еднакво място да се полага еднакво възнаграждение се застъпва Велизар Енчев. „Имам предвид чуждите фирми, които работят в България“, заяви той и обясни, че в държавите, където са създадени стартовата заплата за касиер, снабдител, общ работник е 1600 евро, а в България тя е под 400 евро, което прави четири пъти разлика в заплащането за една и съща работа.  „Дълбоко съм убеден, че на 26 май, ние ще се поздравим с един рестарт на политическата система. Това ще е победа на всички гневни граждани в България, които не приемат олигархично-мафиотския и феодален модел на управление на партия ГЕРБ и коалиционните им партньори“, обобщи кандидатът. ", "date": "2019.05.22", "title": "Велизар Енчев: Нека гневът ви се излее в протестен вот срещу лъжата на управлението!"}
{"url": "http://epicenter.bg/article/Andrey-Kovachev--Da-otrichame-obedinena-Evropa-i-da-se-vrashtame-nazad-kam-natsionalnite-darzhavi-e-greshno/183756/2/48", "text": "  „На България ѝ трябва ефективна Европа, която да пази границите, да гарантира нашата социална сигурност, да повишава качеството на живот въз основа на европейската солидарност и не бива да рискуване всичко това като позволяваме да се води антиевропейска кампания“, каза пред директори на училища, детски градини, учители, медицински работници от училищни кабинети и читалищни дейци в Пещера вторият в листата на ГЕРБ и СДС Андрей Ковачев, съобщиха от пресцентъра на ГЕРБ.  „Да се отрича обединена Европа и да се връщаме назад към националните държави е грешно. Ако страните в Съюза не са заедно и не приложат на практика българския принцип „Съединението прави силата“, ЕС няма да е конкурентен на САЩ, Индия и Китай във все по-глобализиращата се световна икономика. На срещата бяха засегнати още екологичното възпитание на децата и българските граждани, прекомерната употреба на пластмасови опаковки, привличането и задържането на млади българи от общностите в Молдова и Украйна и пропорционалното и справедливо заплащане на учителския труд.  В тази връзка Андрей Ковачев информира читалищните дейци, учителите и директорите за предстоящата инвестиция на ЕС в размер на 72 млн.лв. за закупуване на 400 нови линейки и реновирането на 237 спешни отделения в страната.  Броени дни преди 24 май Ковачев благодари на българските учители за техния неуморен труд за това да има добри и образовани български граждани.  На срещата присъстваха още народният представител Десислава Костадинова, областният координатор на ГЕРБ Найден Шопов и кметът на община Пещера Николай Зайчев.  ", "date": "2019.05.22", "title": "Андрей Ковачев: Да отричаме обединена Европа и да се връщаме назад към националните държави е грешно"}
{"url": "http://epicenter.bg/article/Trima-dushi-sa-zadarzhani-za-lihvarstvo-i-tormoz-nad-dlazhnitsi/183666/3/0", "text": "Трима души са задържани за извършване на незаконна лихварска дейност и тормоз към длъжниците. Това съобщиха от ОДМВР – Бургас. Те са задържани от служители на сектор “Специализирани полицейски сили“ при ОДМВР – Бургас и Районно управление – Несебър.   В началото на месец май в крайморското управление е образувано досъдебно производство за извършвана лихварска дейност от 49-годишен криминално проявен мъж от Несебър, който предлагал парични заеми в различен размер. При евентуално закъснение при връщането на предоставените им парични заеми, заемателите системно били тормозени от него и от други двама мъже – единият 54-годишен мъж от с. Тънково, общ. Несебър, а втория – 31-годишен криминално проявен мъж също от Несебър. Тримата притеснявали длъжниците, както психически (чрез ежедневни телефонни обаждания със заплахи и закани срещу тях и техни близки), така и физически (често посещавайки домовете на заемателите или тяхната месторабота).   Извършени са претърсвания и изземвания от обитаваните от тримата мъже жилища, като са намерени и иззети: мобилни телефони, лаптоп, документи (нотариални актове, скици и др.), различни парични суми и др. Работата по документиране на цялостната престъпна дейност на задържани за срок от 24 часа мъже продължава.  ", "date": "2019.05.22", "title": "Трима души са задържани за лихварство и тормоз над длъжници"}
{"url": "http://epicenter.bg/article/Temenuzhka-Petkova--Dogodina-tryabva-da-zapochne-prenosa-na-gaz-prez-interkonektora-Gartsiya-Balgariya/183674/4/0", "text": "През втората половина на следващата година трябва да започне да се пренася и търгува газ през интерконектора, каза пред БНР енергийният министър Теменужка Петкова.   Тя даде интервю за предаването „Преди всички“ на програма „Хоризонт“ преди премиерите на България и Гърция Бойко Борисов и Алексис Ципрас да дадат по-късно днес началото на изграждането на междусистемната газова връзка между двете страни.   „Този проект е стратегически не само за България и за Гърция, той е стратегически и за целия ЕС и неслучайно интерконекторът Гърция-България е включен в 7-те топ приоритета на ЕС в сектор “Енергетика“. Той ще даде възможност за реална диверсификация на източника за доставка на природен газ, не само за България, но и за целия регион на Югоизточна Европа“, посочи Теменужка Петкова.   „Този проект трябва да бъде и финансово стабилен, тъй като той се реализира на територията на две държави, трябва да бъдат договорени и финансовите параметри, така че той да бъде устойчив във времето. Оттук нататък първото, което трябва да бъде направено, за да се пристъпи към подписване на окончателните договори с компаниите, които са резервирали капацитет е, българският и гръцкият регулатор да одобрят тръжния кодекс. В момента сме отправили молба към двата регулатора, за максимално скъсяване на тези срокове, така, че до края на месец юли, ние да сме приключили с този процес по подписването на окончателните споразумения“, обясни министърът на енергетиката.   „Ние трябва да приключим подготвителните дейности за строителството на този проект, да възложим строителството и през 2020 г. този проект да бъде въведен в търговска експлоатация. Има избран инженер консултант, има избран строителен надзор, има избран доставчик на тръби, има избран строител. Финализира се договорът с Европейската инвестиционна банка. Българското правителство е предоставило 110 млн. евро държавна гаранция за този проект. Тя ще бъде използвана за финансирането от страна на Европейската инвестиционна банка. Предоставени са 39 млн. евро от българската оперативна програма „Иновации и конкурентоспособност“, 45 млн. евро по механизма за свързване“.   „Бяха проведени и две фази на пазарен тест, така както предвиждат европейските правила. Има подадени обвързващи оферти, има сключени предварителни споразумения, внесени банкови гаранции от страна на участниците в пазарния тест. Сега очакваме регулаторите на двете държави да се произнесат, да бъде одобрен мрежовият кодекс и оттук нататък предстои и финализирането и подписването на договорите за пренос на газ“, обясни енергийният министър.  ", "date": "2019.05.22", "title": "Теменужка Петкова: Догодина трябва да започне преноса на газ през интерконектора Гърция-България"}
{"url": "http://epicenter.bg/article/Shttrahe---/183647/11/0", "text": "Обличайки костюма на австрийски вицеканцлер, той искаше да забрави времето, когато участваше в паравоенни тренировки заедно с неонацисти: лидерът на крайната десница Хайнц-Кристиан Щрахе беше въвлечен в скандал и принуден да подаде оставка. С костюм с вратовръзка и сериозно изражение: с атрибутите на държавник, какъвто беше мечтал да стане този зъботехник по образование, в събота той обяви, че напуска правителството и ръководния пост на Австрийската партия на свободата (АПС), която ръководеше в продължение на 14 години, пише Франс прес. След години, през които се опитваше да излъска образа на своята формация, една от най-влиятелните в европейския националистически лагер, Хайнц-Кристиан Щрахе попада в афера, която връща австрийската крайна десница към призрака, размахван от нейните недоброжелатели: обезпокоителни връзки с Русия, посегателства срещу свободата на пресата, съмнително финансиране. През лятото на 2017 г. Щрахе е бил тайно заснет по време на среща, на която той по-специално предлага да даде важни обществени пазари на руски олигарх в замяна на инвестиции в най-влиятелния вестник в страната, \"Кронен цайтунг\". Освен компрометиращите предложения, които прави, на срещата във вила в Ибиса той се държи, като \"подрастващ фукльо и мачо\", видимо пиян и говорещ разпуснато, призна той в събота. Да стане човек, допускан в отбрано общество, не беше най-малкия успех за този синеок виенчанин, който като млад е общувал с неонацисткото движение. Пресата отново публикува снимки от 80-те години на миналия век, на които Щрахе участва в паравоенно обучение с членове на забранената неонацистка групичка \"Викинг Югенд\". \"Бях глупав, млад и наивен\", настоя той. След първото неуспешно участие на АПС в правителството на канцлера Волфганг Шусел през първите години след 2000 г., Хайнц-Кристиан Щрахе измести бившия си наставник Йорг Хайдер, за да поеме юздите на партията. Този пламенен оратор, роден на 12 юни 1969 г., който има опит във видеоклипове с изборен рап, беше изпробвал различни политически одежди, дори представяйки ултранационалистическа кандидатка на президентските избори през 2010 г., преди да отстрани най-влиятелните партийни членове. Той изостави провокациите и се научи как да показва, че е достоен за доверие, и в крайна сметка стана номер две в правителството, начело с консерватора Себастиан Курц (от Австрийската народна партия - АНП), заобиколен от най-приближените си начело на пет стратегически министерства, между които на външните и на вътрешните работи. Този бивш редовен посетител на нощни клубове и в социалните мрежи, който подмлади електората на АПС, показа също улегналия облик на баща на семейство, който обработва градината си, заобиколен от младата си съпруга, кучето си и третото си дете, родено преди няколко месеца. Стратегията се оказа печеливша: от 11 процента на парламентарните избори през 2006 г., АПС стигна до втория тур на президентските избори през 2016 г., нещо невиждано дотогава, и получи 26 процента на парламентарните избори през 2017 г., налагайки се като ключов партньор за Курц. Но според анализатори в същността си Щрахе и неговата партия не са отстъпили от основните си ксенофобски и евроскептични възгледи. За политическия експерт Томас Хофер \"възприемането на умерен тон не е нищо повече от обикновена тактика\". По време на 18-месечната коалиция между АПС и АНП на Себастиан Курц, дошла на власт в края на 2017 г., залитанията с ксенофобски, хомофобски и неонацистки характер следваха в почти седмичен ритъм, с участието на високопоставени лица и членове на АПС, и неизменно бяха описвани като \"изолирани факти\". В събота Хайнц-Кристиан Щрахе определи за свой приемник начело на АПС сегашния министър на транспорта Норберт Хофер, който беше финалист на президентските избори през 2016 г., загубени от крайната десница.   БТА", "date": "2019.05.22", "title": "Щтрахе - от униформата на неонацист до скандала с руските милиони"}
{"url": "http://epicenter.bg/article/Dzhoka-Alharti-e-parviyat-arabski-avtor--spechelil-mezhdunarodnata-nagrada--quot-Man-Booker-quot-/183695/6/0", "text": "Джока Алхарти стана първият арабски автор, спечелил международната награда \"Man Booker\" за романа си \"Небесни тела\", който разкрива постколониалната трансформация на родината й Оман.   , каза 40-годишната Алхарти пред репортери след церемонията в Лондон.   Алхарти е авторка на две предишни издания с късометражна проза, детска книга и три романа на арабски език.   Учи класическа арабска поезия в Единбургския университет и в момента преподава в университета Султан Кабус в Маскат.   , допълни тя пред медиите.   Престижната награда от 57 000 евро, която се връчва за преводна литература от цял свят, се разделя поравно между автора и преводача. Преводачът на Алхарти е американката Мерилин Бут, която преподава арабска литература в Оксфордския университет.   Съдиите казаха, че \"Небесни тела\" е изпълнена с \"богато въображаеми, ангажиращи и поетични прозрения за едно общество в преход\". Действието се развива в село Ал-Авафи в Оман, където се срещат три сестри: Мая, която се жени след като сърцето й е разбито; Асма, която се омъжва от чувство за дълг; и Каула, която чака своя любим, който емигрира в Канада. Трите сестри са пример за еволюцията на Оман от традиционно общество, в което е било разпространено робството.    каза Алхарти.   \"Гардиън\" написа за рома, че той предлага    Председателят на журито Бетани Хюз заяви, че романът демонстрира   ", "date": "2019.05.22", "title": "Джока Алхарти е първият арабски автор, спечелил международната награда \"Man Booker\""}
{"url": "http://epicenter.bg/article/Vladimir-Putin-e-provel-telefonen-razgovor-s-Angela-Merkel-i-Emanyuel-Makron/183656/7/0", "text": "Руският президент Владимир Путин е обсъдил по телефона с германския канцлер Ангела Меркел и френския президент Еманюел Макрон положението в Украйна след встъпването в длъжност на новия президент, съобщи пресслужбата на Кремъл, цитирана от TACC и агенция \"Фокус\".  \"Обсъдена бе ситуацията около вътрешнополитическата криза в Украйна, като се взима предвид катастрофалната политика на администрацията на Петър Порошенко и неотдавнашната смяна на държавното ръководство в Киев. Бяха изразени общи мнения, че „пакетът от мерки “от Минск от 2015 няма алтернатива като основа за мирното уреждане (на конфликта в Украйна)”, се казва в съобщението.  \"Президентът на Русия още веднъж напомни за приоритета на влизането в сила на закона за специалния статут на отделните региони в Донецка и Луганска области, давайки му постоянен характер, провеждане на амнистия, намаляване на силите и средства в предварително договорени области на линията на съприкосновение между страните, както и стъпки за установяване на пряк диалог на Киев с Донецк и Луганск ”, добави пресслужбата на Кремъл.  Путин е изразил изненада от отказа на редица страни да обсъдят в Съвета за сигурност на ООН закона, приет в Украйна \"За осигуряване на функционирането на украинския език като държавен език\". „Вниманието на събеседниците беше обърнато и към дискриминационния закон, приет от Върховната Рада“ за осигуряване функционирането на украинския език като държавен език. Беше изразено недоумение за отказа на няколко страни да обсъдят този документ в Съвета за сигурност на ООН, противоречащ на Конституцията на Украйна, Минските споразумения и международните задължения на Киев за езиковите малцинства\", се казва в съобщение на Кремъл.  Страните са обсъдили и ситуацията в Сирия. „Проведена бе задълбочена размяна на мнения по сирийските въпроси, включително в светлината на многобройните нарушения от страна на радикалните въоръжени групи на прекратяването на военните действия в Идлиб. Президентът на Русия информира колегите си за мерките, които се предприемат съвместно с Турция за стабилизиране на ситуацията в Северозападна Сирия, за защита на цивилното население и за неутрализиране на терористичната заплаха ”, съобщава Кремъл.  \"Особено внимание беше обърнато на перспективите за създаване и започване на работата на конституционен комитет, включително като се вземат предвид споразуменията, постигнати на срещата на високо равнище между Русия и Турция и ФРГ, проведена в Истанбул през октомври 2018 г. въз основа на резолюция 2254 на Съвета за сигурност на ООН, в съответствие с принципите за гарантиране на суверенитета и териториалната цялост на Сирия,” добави пресслужбата.  Лидерите на трите страни са се изказали в подкрепа на разрешаването на ситуацията, в която делегацията на Русия бе лишена от ключови правомощия в Парламентарната асамблея на Съвета на Европа (ПАСЕ). „Лидерите на трите страни се изказаха в подкрепа на решаването на ситуацията в Съвета на Европа (СЕ), която възникна в резултат на неподходящото лишаване на руската делегация от ключови правомощия в Парламентарната асамблея. Като се вземат предвид резултатите от срещата на Комитета на министрите на Съвета на Европа в Хелзинки на 17 май и поемането на председателството от страна на Франция на този комитет, се запазва принципна линия за възстановяване на пълните права на руската делегация към ПАСЕ\", казва пресслужбата на Кремъл.  Страните са потвърдили отново ангажимента си за по-нататъшно търговско и икономическо сътрудничество с Иран и са отбелязали важността на запазването на ядрено споразумение с тази страна. \"По време на обсъждането на ситуацията около съвместния план за действие за иранската ядрена програма беше отбелязано значението на запазване на това споразумение, което е ключов фактор за поддържане на международната стабилност и сигурност. Русия, Франция и Германия са ангажирани с по-нататъшно взаимноизгодно сътрудничество с Иран в търговската и икономическата сфера\", съобщава Кремъл. ", "date": "2019.05.22", "title": "Владимир Путин е провел телефонен разговор с Ангела Меркел и Еманюел Макрон"}
{"url": "http://epicenter.bg/article/Grisho-sled-zagubata--Fokusat-beshe-izmesten--opitvah-novi-neshta-i-razlichni-varianti-na-igra/183676/8/18", "text": "Най-добрият български тенисист Григор Димитров преодоля квалификациите, но отпадна в първия кръг на турнира на червени кортове в Женева (Швейцария). Димитров загуби от аржентинеца Федерико Делбонис с 6:1, 4:,6, 2:6, но заяви, че срещите от надпреварата са му дали възможност да изпробва нови неща преди \"Ролан Гарос\". \"Тази седмица фокусът за мен беше изместен към други неща. Не толкова върху резултатите. Опитвах нови неща, различни позиции на корта, различни варианти на игра, различни планове. Трябва да призная, че първият сет беше много добър за мен\", коментира Димитров. \"Бях много, много доволен от представянето си, но във втория и в третия сет не успях да продължа по същия начин и не направих нещата така, както в първия...Честно казано, за мен има много позитиви. Седмицата беше добра. Тренирах здраво всеки ден, не съм имал никаква почивка. Поставих основата за \"Ролан Гарос\", където ще опитам да постигна по-добри резултати\", каза Димитров.   Откритото първенство на Франция по тенис стартира в неделя в Париж. Миналата година Григор отпадна в третия кръг. Жребият за основната схема на турнира от Големия шлем се тегли в четвъртък от 20 часа българско време.   Източник: БНР", "date": "2019.05.22", "title": "Гришо след загубата: Фокусът беше изместен, опитвах нови неща и различни варианти на игра"}
{"url": "http://epicenter.bg/article/Holivud-s-tezhkata-artileriya-za--quot-Zlatna-palma-quot--v-Kan--Brad-Pit--Di-Kaprio--Tarantino/183667/10/100", "text": "  Лентата със суперзвездите Брад Пит и Леонардо ди Каприо е в конкурсната програма, а излъчването й предизвика звездна суматоха на червения килим във френския курортен град. Внимание - Лео и Брад са само две от митичните имена във филма, в който играят още Ал Пачино, Кърт Ръсел, Тимоти Олифант, Дакота Фанинг, Марго Роби и починалият през март Люк Пери.     \"Куентин е един от последните режисьори от голямата филмова традиция“, похвали го Лео ди Каприо. \"Филмът му е любовно писмо за Холивуд, Лос Анджелис и киното“, добави Брад Пит.     \" Имало едно време в Холивуд“ е включен в конкурсната програма на Кан 2019, а ако Тарантино триумфира с нова „Златна палма“ в събота, той ще влезе в тесния кръг на режисьорите с дубъл на фестивала, редом до Франсис Форд Копола, Шохей Имамура, Емир Кустурица, Кен Лоуч, Люк и Жан-Пиер Дарден.   Това тепърва предстои да се разбере, а междувременно Кан грейна още по-ярко с усмивките на три от най-хитовите имена на Холивуд.", "date": "2019.05.22", "title": "Холивуд с тежката артилерия за \"Златна палма\" в Кан: Брад Пит, Ди Каприо, Тарантино"}
{"url": "http://epicenter.bg/article/Puhkavi-kartofeni-kyufteta/183727/9/25", "text": "\r\n \r\n \r\n \r\n \r\n \r\n \r\n \r\n \r\n \r\n \r\n   \r\n \r\n \r\n Картофите се сваряват и обелват. Още топли се настъргват на ренде. Сиренето също. \r\n   \r\n Всичко се смесва. Към получената смес се прибавят цеденото мляко, нарязаните на ситно магданоз и пера лук, подправките. Отново се разбърква добре. Оставя се да престои един час. \r\n   \r\n   \r\n Яйцата се разбиват. От сместа се оформят кюфтета, които се потапят в яйце, овалват се в галета и пак в яйце. \r\n   \r\n   \r\n Кюфтетата се пържат до златисто в тиган със сгорещено олио, след което се отцеждат върху хартия. \r\n", "date": "2019.05.22", "title": "Пухкави картофени кюфтета"}
{"url": "http://epicenter.bg/article/Robart-de-Niro-obyavi-Al-Pachino-za--Ikona-na-Amerika-/183682/10/100", "text": "Холивудският ас Робърт де Ниро връчи почетната награда „Икона на Америка“ на своя приятел и колега Ал Пачино по време на галацеремония в Бевърли Хилс.  Терминът „икона“ се използва излишно много, но не и тази вечер, отсече Де Ниро преди да заговори за дългогодишното си познанство с екранния Майкъл Корлеоне, пише \"Монитор\".  „Гледайки тези клипове от кариерата на Ал, не мога да не се замисля защо не съм получавал аз тези роли... Явно са искали по-възрастен актьор за тях“, намигна още актьорът от „Шофьор на такси“. Пред публиката в залата той си спомни за съвместното им участие в „Кръстникът 2“, където Де Ниро играе младият Вито Корлеоне (бащата на Майкъл). „Оттогава Ал ме възприема като бащинска фигура“, уточни той, подчертавайки че така и не са снимали обща сцена в заглавието.  „Толкова съм благодарен за тази чест! Чувствам се смирен... Никога не съм бил човек на думите, особено в такива ситуации“, каза на свой ред и Пачино.  Сега феновете им очакват с нетърпение и филмът „Ирландецът“, в който двамата ще се завърнат пред камера под режисурата на Мартин Скорсезе. Филмът се очаква да направи премиерата си в края на годината по Netflix.", "date": "2019.05.22", "title": "Робърт де Ниро обяви Ал Пачино за „Икона на Америка“"}
{"url": "http://epicenter.bg/article/Fototipno-izdanie-na-Tarnovskata-konstitutsiya-veche-se-namira-v-Bibliotekata-na-Kongresa-na-SASht/183730/2/0", "text": "Извънредният и пълномощен посланик на Република България в САЩ Тихомир Стойчев дари на Библиотеката на Конгреса копия на Търновската конституция, издадени по повод на 140-та годишнина от нейното приемане, съобщиха от пресцентъра на Народното събрание.  Документът получи Марк Суейни, заместник-директор на Конгресната библиотека и Джейн Санчес, директор на Юридическата секция. Дарението бе направено от името на председателя на Народното събрание на Република България Цвета Караянчева.   „На тържествено заседание, проведено в старопрестолния град Велико Търново на 16 април 2019 г., чествахме 140 години от приемането на първата българска конституция. По повод годишнината Народното събрание подготви две фототипни издания на този основен закон – Конституцията на Княжество България от 1879 г. и Конституцията на Царство България /Сребърна конституция/ от 1911 г. в резултат на обявяването на Независимостта на България. Като израз на приятелските отношения между нашите два народа и на уважение към Библиотеката на Конгреса на САЩ – авторитетна и водеща американска институция, Ви предоставяме двете фототипни издания. За нас ще бъде чест те да станат част от колекцията от безценни книжа и документи, които се съхраняват в Библиотеката“, се казва в писмото на председателя на Народното събрание Цвета Караянчева до председателя на Камарата на представителите в 111-ия Конгрес на САЩ Нанси Пелоси.  „Съвременният демократичен български конституционализъм има дълбоки и здрави устои, положени още в епохата на националното Възраждане. На 16 април 1879 г. представителите на българския народ, събрани в старата българска столица, приемат Търновската конституция. Тя е първият български основен закон, възродил България за нов политически живот и открил пътя й към модерната европейска държавност“, заяви при представянето на документа посланикът на България в САЩ Тихомир Стойчев. Той допълни, че Търновската конституция е една от най-демократичните и либерални за времето си, която въвежда принципа за разделение на властите – изпълнителна, законодателна и съдебна, и гарантира равенство на всички граждани, независимо от тяхната етническа и религиозна принадлежност.  Марк Суейни благодари за ценното дарение и заяви, че с интерес очаква и други важни за нашата страна издания да станат част от колекцията на Библиотеката на Конгреса.  На събитието присъстваха американски граждани, владеещи български език, които с интерес следят новите попълнения в Библиотеката.  ", "date": "2019.05.22", "title": "Фототипно издание на Търновската конституция вече се намира в Библиотеката на Конгреса на САЩ"}
{"url": "http://epicenter.bg/article/Narodniyat-predstavitel-ot-GERB-Atanas-Tashkov-v-Plovdiv--Glasuvayte-aktivno-na-26-may--/183731/2/48", "text": "  „Не бъдете равнодушни, а на 26 май гласувайте активно за Европейски парламент, защото от тези избори зависи бъдещето както на Евросъюза, така и на България.“ Това призова народният представител от ГЕРБ инж. Атанас Ташков на среща с пловдивчани, съобщиха от пресцентъра на партията.  Той ги поздрави с наближаващия празник 24 май, но апелира въпреки няколкото почивни дни да планират времето си така, че в неделя да упражнят своето право на глас. Според него високата избирателна активност ще намали тежестта на традиционно гласуващите „под строй“ твърди електорати на някои политически сили, както и на корпоративния вот.  „Гласувайте с №12 за листата на ГЕРБ и СДС, защото категорична победа ще гарантира запазване на стабилността и европейското развитие на България, продължаване на модернизацията, на добрите взаимоотношения с Европа и подкрепа чрез европейските фондове“, заяви инж. Атанас Ташков.  ", "date": "2019.05.22", "title": "Народният представител от ГЕРБ Атанас Ташков в Пловдив: Гласувайте активно на 26 май! "}
{"url": "http://epicenter.bg/article/Lilyana-Pavlova--V-EP-GERB-shte-zashtitava-spetsifichnite-balgarski-interesi-v-energiyniya-sektor-/183732/2/48", "text": "  В Европейския парламент ще защитаваме специфичните български интереси в енергийния сектор и ще насърчаваме българските инвеститори за изграждането на проекти, които допринасят за диферсификацията на енергийния пазар и по-голямата независимост на енергийните доставки. Това ще доведе до по-голяма конкуренция на енергийния пазар и съответно до по-ниски цени за потребителите. Това каза кандидатът за евродепутат от листата на ГЕРБ и СДС за изборите за Европейски парламент Лиляна Павлова, която посети днес русенска компания за горива и транспорт, съобщиха от пресцентъра на ГЕРБ.  \"Изборите са важни, защото с подкрепа за листата на ГЕРБ ще продължи работата в посока на това да се защитават интересите на гражданите. Кандидатите за евродепутати на ГЕРБ знаят и могат, коментира още Павлова. Тя разговаря с ръководството и служителите заедно с народния представител от ГЕРБ–Русе и областен координатор на партията в Русенска област Пламен Нунев.  Собственикът Станко Станков представи накратко дейността на отделните дружества от компанията и се спря на основни аспекти от развитието им с европейско финансиране. Коментирани бяха актуални въпроси, засягащи възможностите за използване на европейските финансови инструменти за разширяване и модернизиране на дружествата.  Като сериозен проблем бе изтъкната липсата на достатъчно подготвени работници и служители. Основен акцент в работата на сегашното правителство и за в бъдеще е да се инвестира в образованието, за да има възможности за младите хора, защото те са бъдещето на България.  Лиляна Павлова увери, че подкрепата за развитие на българския бизнес ще продължи, за да бъде той модерен и конкурентен. По думите на кандидата за евродепутат много инвестиции са вложени в Русенска област и страната, а работата за България ще продължи и в Европейския парламент, за да продължи усвояването на евросредства и да се затвърди развитието на всички региони.  Подкрепете ни на 26 май, за да има България още по-добро бъдеще с реализацията на още повече проекти с европейско финансиране. Те ще помогнат на бизнеса и ще допринесат за създаване на нови работни места, посочи в заключение депутатът Пламен Нунев.  ", "date": "2019.05.22", "title": "Лиляна Павлова: В ЕП ГЕРБ ще защитава специфичните български интереси в енергийния сектор "}
{"url": "http://epicenter.bg/article/Mustafa-Karadaya-v-Rudozem--S-vota-si-da-zayavim-smyanata-na-natsionalisticheskata-vlast-/183733/2/48", "text": "  „Европа има нужда от нас. Ние трябва да помогнем на Европа за пресичането на ксенофобията, омразата разделението, противопоставянето. Ние трябва да предложим нашия модел. Моделът на толерантността, моделът на уважението към различните”.  Това заяви пред хиляди симпатизанти в Рудозем председателят на ДПС Мустафа Карадайъ, който представи листата с кандидати на Движението за права и свободи на предстоящите избори за Европейски парламент.  На площада в родопския град Мустафа Карадайъ представи част от и кандидатите на партията за евроизборите. „Това са образовани, знаещи и можещи млади хора. В листата са и хора с опит, които ще дадат много на Родината ни в Европарламента”, обяви лидерът на ДПС.  Карадайъ отправи и апел за обединение. “Нашата сила е в единството. На тези избори да дадем заявка в нашата родина, че това което се случва в общините, там, където управлява ДПС, трябва да се случва и в другите региони на държавата. Да заявим смяната на тази националистическа власт. Нашето единство е ДПС“, заяви Карадайъ.  По-рано през деня екипът на Централния лъч на ДПС проведе предизборна среща с жители на община Неделино. Много партии ще дойдат, много хора ще ви агитират и ще ви обещават. Ние казваме само онова, което сме направили, каза лидерът на ДПС пред жителите на Неделино.  Зам.-председателят на ДПС Йордан Цонев каза, че ДПС залага на младите поради две причини. Първата е, че младите трябва да изградят този свят и втората е, че младите ги няма тук. Каква полза от улици, в инвестиции в населените места, когато младите ги няма тук?, попита той. Те отидоха в Европа да търсят своето щастие, да спечелят пари и да си отглеждат семействата. А ДПС си поставя за първа цел оттук-нататък да създаде условия доходите в България да станат европейски и да си върнем младите хора тук в нашата прекрасна Родина, обяви Цонев.  Аз съм убедена, че нашата листа има знанията, подготвена е и има подкрепата на ДПС да представлява достойно не само България, а и визията на всички тези населени места в Европа и да направи така, че българските малки общини да намерят своето място и да получат подкрепата от ЕС, заяви евродепутатът Искра Михайлова. Това, съчетано заедно с програмата на ДПС ще ни даде възможност за 20 години напред да очертаем едно успешно бъдеще. Имаме посока, успешни сме и знаем какво правим. Имаме подкрепата на общини и стотици хиляди хора. Каним и вас Неделино, елате заедно с нас, призова Михайлова.  Заедно с Карадайъ бяха и депутатът от Смолян Хайри Садъков, евродепутатът Неджми Али, областният председател Салих Аршински, кандидатите за евродепутат от листата на ДПС Атидже Алиева-Вели, Севим Мусак и Танер Кабилов, кметове на общини, на населени места, членове и симпатизанти на ДПС.  Представителите на Движението обиколиха обновения наскоро площад в Мадан, където се срещнаха със членове и симпатизанти на партията. Обиколката приключи с благотворителна вечеря-ифтар в джамията в града, на която бе дадена от председателя на ДПС Мустафа Карадайъ.    ", "date": "2019.05.22", "title": "Мустафа Карадайъ в Рудозем: С вота си да заявим смяната на националистическата власт! (ВИДЕО)"}
{"url": "http://epicenter.bg/article/Gen--Botsev-uchastva-v-proletnite-sesii-na-voennite-komiteti-na-ES-i-NATO-v-Bryuksel/183734/2/0", "text": "На заседанието на Военния комитет на Европейския съюз, проведено вчера, 21 май, в Брюксел, началникът на отбраната генерал Андрей Боцев обсъди със своите колеги сътрудничеството на съюза с НАТО и провежданите операции и мисии в контекста на изпълнението на Общата политика за сигурност и отбрана. Началниците на отбраната на страните-членки на ЕС проведоха дискусия по текущото състояние на проектите за развитие на военни способности в контекста на инициативата за Постоянно структурирано сътрудничество в областта на отбраната. Това съобщиха от пресцентъра на Министерството на отбраната.   В рамките на пролетната сесия от заседания на Военния комитет на НАТО, която се провежда днес, 22 май, генерал Андрей Боцев и началниците на отбраната на останалите страни-членки на Алиaнса ще обсъждат военни въпроси от общ интерес за колективната отбрана.   Във фокуса на дискусиите ще бъдат сътрудничеството с Украйна и държавите от инициативата „Средиземноморски диалог“, разработването на документи, свързани с дейностите на НАТО за възпиране и отбрана, както и въпроси относно модернизацията на Алианса.   Участниците във форума ще обсъдят и развитието на процеса по реализиране на адаптираната Командна структура на НАТО.  ", "date": "2019.05.22", "title": "Ген. Боцев участва в пролетните сесии на военните комитети на ЕС и НАТО в Брюксел"}
{"url": "http://epicenter.bg/article/Prof--Nikolay-Andreev--Prez-90-te-pensionniyat-fond-se-okaza-v-ratsete-na-kreditnite-miliioneri/183735/2/0", "text": "От 1 юли 2019 г. влиза в сила приетото миналата година с бюджета увеличение на пенсиите, припомни народният представител Станислава Стоянова, по време на работна среща на великотърновската структура на Старейшини ГЕРБ. С 5.7% ще се увеличат парите на повече от 2 100 000 пенсионери. С толкова е предвидено да се увеличат и минималните пенсии за осигурителен стаж и възраст, и размерът на социалната пенсия за старост. Увеличава се и т.нар. „таван“ на пенсиите – от 910 лв. до 1 200 лв, обясни народният представител от най-голямата парламентарна група, цитиран от пресцентъра на ГЕРБ.  Размерът на пенсиите бе една от темите, обсъждани по време на срещата, на която присъстваха също великотърновският кмет и областен лидер на ГЕРБ Даниел Панов и председателят на националната организация на СГЕРБ проф. Николай Андреев.  „След смяната на политическата система, през 90-те, от кабинета „Беров“ вкараха в търговските банки това, което беше заделено за пенсии на пенсионерите – Пенсионният фонд, трупан с десетилетия. Идеята – да носи висока доходност. Всички много добре знаете, че търговските банки по това време раздадоха необезпечени кредити и в края на краищата, след две неуспешни интервенции на БНБ, се стигна до фалит на търговските банки. И разбира се пенсионният фонд се стопи. На практика парите на пенсионерите се оказаха в ръцете на кредитните милионери. Стигна се до абсурдната ситуация пенсиите да са от порядъка на четири-пет долара и българските пенсионери, на практика, да бъдат изправени пред един геноцид“, припомни по време на срещата проф. Николай Андреев, който за трети мандат е вице-президент на Европейския съюз на гражданите сеньори към ЕНП.  Ситуацията от онова време той определи като бедствие. Проф. Андреев припомни също, че на последното заседание на кабинета „Станишев“ се прие решение за рязко повишаване на пенсиите, с ясното съзнание, че този ангажимент остава за следващия мандат.  „И тези нови пенсии започна да изплаща правителството на премиера Бойко Борисов. И то в тежки условия - тогава започна финансовата и икономическа криза. И въпреки всичко, кабинетът Борисов не намали пенсиите, а напротив изпълни дълга. И въпреки тежкото наследство след Тройната коалиция, на няколко пъти пенсиите бяха повишавани последователно. Разбира се, не е колкото на всички ни се иска, но грижата е голяма. Вижда се, че правителството, в рамките на възможностите, полага усилия. А възможностите са свързани с икономическия растеж“, категоричен бе проф. Андреев.  Той припомни още, че за миналата година България има 3,6 процента икономически ръст. „Ще видим как ще приключи тази година, но тенденцията е позитивна“, коментира проф. Николай Андреев.  ", "date": "2019.05.22", "title": "Проф. Николай Андреев: През 90-те пенсионният фонд се оказа в ръцете на кредитните милиионери"}
{"url": "http://epicenter.bg/article/Kiril-Dobrev--V-tazi-kampaniya-Borisov-zalozhi-sebe-si-/183736/2/48", "text": "След 10 години игра, в тази кампания Борисов заложи себе си – ще видим дали държи печелившата карта.   Това заяви на пресконференция на \"Позитано\" 20 заместник-председателят на БСП Кирил Добрев, цитиран от „Фокус“.   Попитан кога да се очаква „Костинброд“ 2, Добрев призова въпросът да бъде отправен към министър-председателя. В неделя на централното предизборно събитие на ГЕРБ в зала \"Арена Армеец\" премиерът Борисов каза, че БСП готвят провокация на изборите в стил Костинбродска афера и дори изказа предположение кога ще се случи тя - в четвъртък или петък, \"за да нямаме време да реагираме\".   „Той организира процесите. Това, което ми прави впечатление е, че в кампанията, която е към финала си, той заложи себе си. След 10 години игра, в тази кампания Борисов заложи себе си. Всеки един от играчите държи своите карти в ръка. Неговите ги знаем, а дали неговата е печелившата, ще разберем на 26-ти“, бяха точните думи на заместник-председателят на БСП Кирил Добрев.   Централната тема на пресконференцията на БСП бе използването на административния апарат и МВР в услуга на ГЕРБ за вота.   Още днес ще изпратим жалби до прокуратурата за инциденти във Видин и Борован, свързани с изборите, каза по този повод Добрев. Той обърна внимание, че преди седмица е направена оперативка в областните дирекции на МВР във Видин, Враца и Монтана. На всички шефове на районни управления е дадена ясна задача какво и как трябва да работят в изборния процес.   „МВР не просто не подсигурява честните избори, а взима страна на една политическа сила. Всички са предупредени, че ако не спечели ГЕРБ – ще бъдат разформировани на други места по страната“, посочи още заместник-председателят на БСП.   Добрев попита риторично вътрешния министър в колко клуба на ГЕРБ е влязъл, колко предупредителни протокола е написал на председатели на ГЕРБ, проведени ли са инструктажи на кметове на ГЕРБ.   „Може би е написан протокол на министър-председателя, който от една седмица е иззел кампанията си в свои ръце“, продължи Кирил Добрев. Заместник-председателят на партията каза това във връзка с инциденти във Видин и Борован. За тях разказаха Димитър Велков от Общински съвет на БСП – Видин и Петър Станев от БСП – Борован. Димитър Велков разказа за случка в клуба на БСП във Видин от 21 май 2019 г. „Униформени служители влизат в клуба на БСП, където по това време има членове и симпатизанти, които са се събрали да обсъдят политическата обстановка. Молят членовете и симпатизантите да напуснат, а да остане само председателят на една от основните партийни организации (ОПО). Изземват без никакъв документ, нито протокол, нито нещо друго, каквото и да било то, протоколната книга на партийната организация. В нея се водят протоколи от събрания на организацията. Освен това в тази книга на гърба има лични данни на всички членове на съответното ОПО и бъдещите членове на секционни избирателни комисии (СИК) от квотата на БСП, както и застъпници“, допълни още Велков. По думите му този партиен председател на ОПО е заведен в съответното поделение на МВР и е помолен да подпише декларация, че няма да купува гласове, а протоколната книга е старателно заснета, ксерокопирана без никакъв документ.   „Веднага след което започват служители на МВР да обикалят по тези хора и да ги плашат. В резултат на това имаме двама от вчера до днес вече, които са се отказали и не искат да участват в изборния процес от страх. Това е грубо вмешателство в изборния процес“, допълни още Велков. Петър Станев от своя страна посочи, че на 17 май 2019 г. е подал писмо до кмета на община Борован, а на 20 май 2019 г. има забрана за поставянето на шатра. „Точно съм описал в моето писмо какви са ни изискванията. Поставяме само шатра за нуждите на кампанията на 21 май 2019 г. Получих отказа, интересното е, че отказът ми е с копие до началника на РПУ – Бяла Слатина“, допълни още Станев и уточни, че 30 минути по-късно е бил привикан в полицията и му е обяснено, че ако постави шатра, ще има реакция на МВР.   ", "date": "2019.05.22", "title": "Кирил Добрев: В тази кампания Борисов заложи себе си!"}
{"url": "http://epicenter.bg/article/GERB--Kmet-ot-BSP-podkrepi-kandidata-na-GERB-za-evrodeputat-Mladen-Shishkov-/183737/2/48", "text": "  Кметът на Момино село (община Раковски) от БСП Никола Стоянов посрещна с топла питка кандидата за член на Европейския парламент от ГЕРБ Младен Шишков и кмета на Раковски Павел Гуджеров, съобщиха от пресцентъра на ГЕРБ.  Той изрази изключителното си задоволство от работата с общинския кмет и направеното в селото, благодарение на парите по европейски програми. Кметът дори призова жителите на селото да дадат своя глас за Младен Шишков и ГЕРБ, като подчерта, че като евродепутат той няма да забрави откъде е тръгнал и ще помага за осигуряването на по-добри условия за живот в населеното място, както го прави и досега. Стоянов благодари на Шишков и на кмета Павел Гуджеров, които са помогнали за започване на изграждането на новата водопроводна мрежа в селото и показа нагледно на присъстващите как изглеждат старите тръби, които се подменят в момента.  „Днес показваме как работата на правителството и местната власт на ГЕРБ обединяват хората с различни политически възгледи и разчупваме рамките на тясно партийния принцип. В ГЕРБ залагаме на личности. В подкрепа на това искам да кажа, че няма нищо лошо, че кметът Никола Стоянов е от БСП, а подкрепя мен за евровота. Това е оценка както за моята работа, така и за местната политика на кмета Павел Гуджеров, коментира Младен Шишков. По думите му това е и доказателство за това, че правителството също не дели кметовете по партиен признак, а отпуска пари там, където е необходимо за подобряване средата на живот.  Освен срещата в Момино село - Младен Шишков разговаря и с работници в производствената база на частна фирма в Белозем. Пред тях той заяви, че гласът на България е все по-чуваем в Европа.  „Нашето мнение има значение в Европейския парламент както за Западните Балкани, така и относно пакета \"Мобилност”. Да сме част от Европейския съюз, още повече когато имаме шанса да имаме повече представители в Европейския парламент, означава повече инвестиции за България, повече средства от еврофондовете и то не само за големите градове и общини, но и за най-малките населени места, коментира Шишков. Той даде за пример обновения облик на община Раковски, която може да се похвали с асфалтирани улици, нови паркове, площади, детски градини, санирани обществени сгради, всичко свършено с пари от европейските проекти.  „Ако искаме облика на нашата община да продължи да се променя към добро и да имате “свой” човек в Брюксел, който да отстоява вашите интереси в Европа, трябва да упражните своето право на глас на 26 май с номер 12 в бюлетината“ - призова работниците Младен Шишков.  Кандидатът за евродепутат се срещна и с жители на село Стряма. Домакин на срещата бе кметът на селото Васил Черпелийски, който посрещна Младен Шишков в зрителната зала на местното читалище.  “Резултатите от стабилната политика на правителството на Бойко Борисов са видими не само за държавата като цяло, но и в нашата община и в частност в село Стряма, каза пред присъстващите Шишков и ги призова да си припомнят как е изглеждало населеното място преди преди 10 години. Той увери стрямалии, че ще бъдат влагани средства за обновяване и подобряване на средата на живот, защото българските евродепутати са извоювали рекорден бюджет за България през следващите години и това ще се усети дори в най-малките населени места.  За да се случи това обаче трябва ПП ГЕРБ да победи убедително на предстоящите евроизбори, затова призова присъстващите да дадат своя глас за тези, които знаят как да защитават българските интереси, а те са в листата на ГЕРБ и СДС с номер 12 в интегралната бюлетина.  ", "date": "2019.05.22", "title": "ГЕРБ: Кмет от БСП подкрепи кандидата на ГЕРБ за евродепутат Младен Шишков "}
{"url": "http://epicenter.bg/article/BDZh-osiguryava-nad-8-000-dopalnitelni-mesta-vav-vlakovete-za-pochivnite-dni/183738/2/0", "text": "„БДЖ-Пътнически превози” ЕООД ще осигури над 8 000 допълнителни места във влаковете за почивните дни по повод Деня на славянската писменост и култура. Това съобщиха от пресцентъра на БДЖ.   За тази цел ще бъдат увеличени с допълнителни вагони съставите на някои влакове, които пътуват по основните направления в страната. По този начин националният железопътен превозвач се стреми да осигури удобното придвижване на своите клиенти по време на почивните дни.   От 23 до 26 май включително, с увеличени състави ще пътуват някои влакове по следните маршрути: - София-Варна-София; - София-Бургас-София; - София-Пловдив-София; - София-Свиленград-София; - София-Стара Загора-София; - София-Горна Оряховица-София; - София-Лом-София; - София-Видин-София; - София-Благоевград-София; - София-Кюстендил-София; - София-Петрич-София; „БДЖ - Пътнически превози” ЕООД напомня на своите клиенти, че при закупуване на билети за отиване и връщане, могат да ползват от 10 % до 30 % намаление от редовната цена на билета в зависимост от различните търговски оферти на дружеството.   Клиентите на националния железопътен превозвач могат да получат подробна информация за свободните места във влаковете през почивните дни от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.  ", "date": "2019.05.22", "title": "БДЖ осигурява над 8 000 допълнителни места във влаковете за почивните дни"}
{"url": "http://epicenter.bg/article/Svetlana-Angelova--Mogilino-e-dobar-primer-kak-po-malki-naseleni-mesta-mogat-da-se-razvivat-uspeshno/183739/2/48", "text": "  \"Могилино е добър пример за това как по-малките населени места могат да се развиват успешно, когато има добър синхрон между местната власт, държавата и със съдействието на европеското финансиране”, каза днес народният представител Светлана Ангелова, която се срещна с жители на село Могилино /Община Две могили/. Там бе е кметът на населеното място Петко Петков, съобщиха от пресцентъра на ГЕРБ.  \"Виждаме как Община Две могили и населените места тук се развиват и това е нашата цел. Бъдещите евродепутати от ГЕРБ в Европейския парламент, ще отстояват именно това – повече европейско финансиране за България, за да няма разделение на малки и големи, богати и бедни общини“, подчерта Ангелова. Тя отбеляза важността да бъдат осигурени повече средства за райони като Две могили, където поминъкът е земеделие. Тя отбеляза, че са вложени много средства за подобряване на пътната инфраструктура в Русенска област.  „Благодарение на пътната свързаност, все по-често хората избират да останат да живеят по родните си места. С европейско финансиране се направиха и ще продължава да се прави много за подобряване на образователната инфраструктура, читалищата и др.“, каза още кандидатът от партия ГЕРБ.  Тя отбеляза, че предстоят още много инвестиици в общината, свързани с ремонти на второкласна пътна мрежа, улици и пр. Затова призова на 26 май да бъде дадена подкрепа с номер 12 в бюлетината за по-доброто и европейско бъдеще на България.  ", "date": "2019.05.22", "title": "Светлана Ангелова: Могилино е добър пример как по-малки населени места могат да се развиват успешно"}
{"url": "http://epicenter.bg/article/Rumen-Radev-vrachi-prezidentski-plaket--quot-Sv--sv--Kiril-i-Metodiy-quot--na-Sayuza-na-balgarskite-zhurnalisti/183740/2/0", "text": "Никоя епоха не е комфортна за журналиста, посветен на истината, а първата жертва на всяка диктатура е истината на върха на перото, се казва в адреса на държавния глава до СБЖ по случай 125 години от създаването на организирано журналистическо движение у нас. Това съобщиха от прессекретариата на държавния глава.   Държавният глава Румен Радев отличи днес Съюза на българските журналисти (СБЖ) с почетен президентски плакет „Св. св. Кирил и Методий“ по случай отбелязването на 175 години българска журналистика и 125 години от създаването на организирано журналистическо движение в България.  В своя адрес до ръководството на СБЖ президентът изразява увереност, че и днес в българските медии има личности, които знаят, че журналистиката е преди всичко мисия и след това професия и които намират сили и характер да отстояват най-високите нейни достойнства – достоверност, критичност, храброст. „Свободата на словото не е отговорност единствено на издатели и журналисти, тя е битка на всеки гражданин. Защото гражданинът избира коя телевизия да гледа, кой сайт или вестник да чете. В съвременния свят на дирижиран информационен шум, на фалшиви новини и отстъпление на класическите медии, всеки от нас трябва да бъде непримирим към опитите за манипулация“, се казва в адреса на държавният глава.   Президентът подчертава, че всеки от нас трябва да се научи да отсява лъжата, която настъпва все по-агресивно и организирано.  По думите на държавния глава съдбата на радетелите на словото у нас никога не е била лека. Никоя епоха не е комфортна за журналиста, посветен на истината, а първата жертва на всяка диктатура е истината на върха на перото.   „Политиката винаги търси начин да затвори устата на свободомислещите, понякога с цената на живота им. Трагичните съдби на Йосиф Хербст, Райко Алексиев и десетки други бележат историята на българската журналистика“, се посочва в писмото на президента. Румен Радев подчертава, че озаптяването на свободното слово днес е въздигнато в сложна и ефикасна система. Уволнения и съблазни, икономическа принуда и зависимости – палитрата от способи за натиск е пребогата. Но по-огорчаваща от агресията на цензурата е моралната дилема на автоцензурата, пред която все повече български журналисти са изправени.  „След тридесет години демократични промени родната журналистика живее в паралелни реалности. От една страна, реалността на тези, които удобно не виждат проблем с медийната среда в България. От друга – тази на драматичния срив на държавата в глобалните класации за свобода на словото“, заявява президентът. Според държавния глава позорното 111-то място е присъда, която ни отдалечава от демократичния свят и ни нарежда сред страни, които още не са се преборили за свободата си. А каквато е свободата на словото, такава е и демокрацията.  В словото си държавният глава припомня и ролята на словото в епохата на Българското възраждане. Редом с даскалите, църковните деятели и поборниците за свобода, вестникарите проправят пътя на нова България. Със своята дейност бащите-основатели на родната журналистика обединяват народа ни в едно землище на духа, а печатните издания се превръщат в нашите институции, преди да възкръсне държавата ни.  „Президентската институция е единствената в България, която проявява разбиране и говори открито за проблемите на българската журналистика“, заяви на срещата си с държавния глава председателят на Управителния съвет на СБЖ Снежана Тодорова. Тя призова за реален диалог със законодателната власт и отчитане на позициите на СБЖ, когато се предлагат законодателни промени, регламентиращи дейността на медиите в България.  По случай отбелязването на 175 години българска журналистика и 125 години от създаването на организирано журналистическо движение у нас Снежана Тодорова връчи на държавния глава плакет на Съюза на българските журналисти. В срещата участва и председателят на Съюза на журналистите на Русия Владимир Соловьов, който е на посещение у нас по покана на СБЖ.  ", "date": "2019.05.22", "title": "Румен Радев връчи президентски плакет \"Св. св. Кирил и Методий\" на Съюза на българските журналисти"}
{"url": "http://epicenter.bg/article/Georgi-Svilenski--Stoya-zad-dumite-si-za--quot-Teletol-quot-/183741/2/0", "text": "\"Няма да позволя българските превозвачи да бъдат заставени да очисляват към фирми в основата си с офшорно участие\". Това каза председателят на Националния предизборен щаб на БСП Георги Свиленски по време на пресконференция, предаде репортер на Агенция „Фокус“.   „Поводът, с който аз ще ви занимавам - така казаното от г-н Добрев, е опит за икономически натиск. Този път нито са нацелили човека, нито партията. Поводът е разпространеното вчера до цялото ръководство на БСП и до голяма част от медиите документ, наречен покана за доброволно изпълнение от фирма „Телетол“, АД. Поводът за тази покана е мое изявление през миналата седмица по повод предоставянето на събирането на тол такси на фирмата „Телетол“. Тогава преди една седмица авторитетни медии излязоха с материали, в които твърдят, че в основата на тази фирма стоят офшорни фирми. Тази информация съм коментирал пред вас, медиите. Никога не съм си позволявал да коментирам факти, без да съм ги проверил, без да имам документи или да се опитвам да правя каквито и да е внушения“, каза пред медиите Свиленски. Той посочи, че никога не се е представял за заместник-председател на партията, а на ПГ на „БСП за България“.   „Заявих, както казах, че в основата на дружеството, на което е възложено събирането на тол такси, стои офшорна фирма“, каза Свиленски. Той обясни, че 30 % от капитала на „Телетол“ е собственост на фирма, чийто капитал е 100 % собственост на друга компания, която при учредяването си е собственост на кипърска офшорка.   „Това е основата, за която вие, медиите, говорите и аз след това коментирам. Впоследствие официално упълномощеното лице, представляващо кипърската офшорка, а именно лицето Калоян Бойко Крумов, прехвърля чрез джиросване акциите, собственост на кипърската офшорка на свой роднина. Същият Калоян е в съвета на директорите на „Телетол“. Заедно с певицата Лилана и човекът, който иска моето отстраняване“, допълни Свиленски.   „Няма да позволя българските превозвачи, които уж всички защитавахме по пакета „Макрон“, да бъдат заставени да очисляват към фирми в основата си офшорно участие или офшорно минало и подставени лица. В тяхното писмо се иска да се извиня, да бъда порицан и дисциплинарно наказан от ръководството на БСП, да напусна парламента, иска се публично да опровергая това, което съм коментирал, иска се да помоля всички вас да заличите информацията в сайтовете си. Не само няма да направя всичко това, а стоя зад всяка една дума, която съм казал преди една седмица, която казвам сега, която ще продължа да говоря в бъдеще“, допълни Свиленски.  ", "date": "2019.05.22", "title": "Георги Свиленски: Стоя зад думите си за \"Телетол\"!  Офшорка стои зад събирането на тол такси!"}
{"url": "http://epicenter.bg/article/Ivo-Hristov--Pobedihme-v-izborite-za-prezident--mozhem-da-pobedim-i-sega-/183743/2/48", "text": "  „Сегашната власт загуби най-важното: човешкия си облик. Това е власт, която обиди майките на деца с увреждания. Това е власт, която стигна до невиждано измерение на провокацията към българското общество с декларацията, че нямало кой да ги накаже, както каза г-н Цветанов. Повече от това няма какво тази власт да направи към нас“, обърна се към публиката народният представител Явор Божанков.   „Много хора не вярват, че нещо може да се промени. Но ние, тук, в Горна Оряховица, знаем, че може. Победихме в изборите за президент, спечелихме и парламентарните избори и имаме депутат, нещата се случват, макар и бавно“, допълни депутатът. Той заяви, че ако искаме в Европа да ни уважават, трябва първо да поискаме собствените ни управляващи да не ни третират като второ качество хора. „Това означава да ги накажем или да им срежем въжето на асансьора. Той така или иначе върви надолу. Тяхната улица е еднопосочна и ще свършат зле“, каза Божанков и обяви, че 26 май дава уникална възможност да бъде сложен край на десетгодишното управление на ГЕРБ като се гласува за номер 18 в бюлетината.  „Победихме в изборите за президент, можем да победим и сега. Виждам същата енергия. БСП, като национално отговорна партия, издигна достоен кандидат, който не изневери на ангажимента си да защитава каузите на България. И сега победата на листата с №18 ще е начало на ново бъдеще за България. БСП е единствената реална алтернатива на сегашната власт. И единствено победа за БСП на 26 май може да доведе до предсрочни избори и освобождаването на държавата от сегашното управление“, каза четвъртият в листата.  „Ако не спечелим тези избори, други може и да няма“, предупреди Христов. „Властта ще направи опит да манипулира тези избори. Ще видим в действие контролирания вот, купения вот, манипулирания от медиите вот и най-вече чиновническия вот. Но всичко това няма да има достатъчно тежест, ако се гласува масово“, увери Иво Христов.  „Борисов обикаля България и си купува изборите с държавни пари. Всяка година той формира държавен бюджет със занижени приходи, за да може в края на годината да генерира бюджетен излишък. Той се разпределя с решение на Министерски съвет, като се използва вратичка в закона и се заобикаля Народното събрание. Затова Борисов днес триумфално раздава пари из страната“, заяви Христов.  „Когато виждам пълни зали, ми се връща надеждата, че още е възможно да спасим страната от автокрацията“, поздрави горнооряховци гостът. По думите му изборите се печелят от най-организираните, затова той призова за пълна мобилизация до неделя.  „Изброите са много важни по две причини – ще повлияят на вътрешната политика и ще покажат каква Европа искаме. Гласът ни ще заяви дали искаме Европа на две скорости и където силните страни  диктуват на слабите, или ще имаме силна и солидарна Европа. Промяната на 26 май ще дойде, само ако с гласа си дадем червен картон на управлението на ГЕРБ.  Както сега се пълнят залите, така на 26 май да се пълнят урните“, каза общинският председател на БСП в Горна Оряховица Огнян Стоянов.  ", "date": "2019.05.22", "title": "Иво Христов: Победихме в изборите за президент, можем да победим и сега!"}
{"url": "http://epicenter.bg/article/Lilyana-Pavlova-v--Top-men--Podkrepata-za-GERB-e-za-aktivno-i-kompetentno-uchastie-na-Balgariya-v-EP/183744/2/48", "text": "  На 26 май подкрепа за ГЕРБ е подкрепа за активно участие на България в Европейския парламент. Може да сте уверени, че ще защитаваме интересите на всеки един български гражданин, каза кандидатът за евродепутат от листата на ГЕРБ и СДС за изборите за Европейски парламент Лиляна Павлова, която посети днес русенското дружество „Топ мен“. Заедно с народния представител от ГЕРБ–Русе и областен координатор на партията Пламен Нунев тя разговаря с работниците и служителите там, съобщиха от пресцентъра на партията.  С членството си в Европейския съюз българският малък и среден бизнес има достъп до общия пазар и над 500 млн. потребители, а българската качествена продукция е една от най-добрите реклами за цялата страна, добави Лиляна Павлова.  Според Павлова служителите трябва да се гордеят, че с работа си успяват да покажат не само, че българите можем да работим на световно ниво, но и да популяризираме българската култура и българското народно творчество, част от което е българската шевица. Като евродепутат разпространението и подкрепата за културата, традициите и културно-историческото ни наследство ще заема важна част от работата ми, заяви Лиляна Павлова.  По време на срещата Павлова се запозна с производствения процес и експортните възможности на дружеството - производител на висококачествени мъжки костюми по поръчка и на ишлеме. То разполага с модерна фабрика с 20 хиляди квадратни метра площ, носител е на престижното отличие „Сграда на годината” в категорията „Производствени сгради” за 2013 година.  Компанията произвежда 200 хиляди мъжки костюма годишно за водещи европейски модни марки. Производството е модернизирано, спазващо европейски стандарти за качество. “Топ Мен“ наложи на пазара собствената марка „RICHMART” за висококачествени мъжки костюми по поръчка, стана ясно от представянето на управителя Мартин Йорданов. Предстои и откриване на нова фабрика в Италия, добави той.  Народният представител Пламен Нунев изтъкна доброто взаимодействие на евродепутатите от ГЕРБ/ЕНП, депутатите, Министерски съвет с министър-председател Бойко Борисов и местната власт в лицето на общинските съветници и кмета на Община Русе Пламен Стоилов и неговия екип. Той подчерта, че проектът по ОП „Градска среда“ за основно обновяване на ул. „Александровска“ и редица други са заслуга на г-жа Павлова в качеството и на министър на регионалното развитие. Тя има съществен принос за развитието на Русе през отминалите 10 години, категоричен бе Пламен Нунев и призова за подкрепа на 26 май, за да продължи промяната за европейското бъдеще на България.  ", "date": "2019.05.22", "title": "Лиляна Павлова в „Топ мен“: Подкрепата за ГЕРБ е за активно и компетентно участие на България в ЕП"}
{"url": "http://epicenter.bg/article/Silite-za-spetsialni-operatsii-na-Balgariya-i-Gartsiya-shte-demonstrirat-sposobnosti/183746/2/0", "text": "Началникът на отбраната генерал Андрей Боцев и началникът на Генералния щаб на Република Гърция генерал Христос Христодулу ще наблюдават утре, 23 май, в района на летище Чешнегирово, община Садово, заключителния етап на съвместната подготовка на силите за специални операции. Тя се провежда от 16 май в нашата страна, съобщиха от пресцентъра на Министерството на отбраната.   Българските и гръцките военнослужещи ще демонстрират стрелкови умения и способности при изпълнение на задачи за неутрализиране на терористи в сграда с използване на взривен метод за проникване, извършване на първа медицинска помощ на ранен, както и при блокиране и задържане на превозно средство чрез щурмови вертолет и щурмова група за специални операции.   В заключителния етап на съвместната българо-гръцка подготовка на силите за специални операции ще участват също командирът на 68-ма бригада Специални сили бригаден генерал Явор Матеев и командирът на Съвместното командване на специалните операции на Република Гърция генерал-майор Георгиос Цицикостас.  ", "date": "2019.05.22", "title": "Силите за специални операции на България и Гърция ще демонстрират стрелкови умения"}
{"url": "http://epicenter.bg/article/Petar-Vitanov-v-Svishtov--Imame-izbor-s--18--Mozhem-da-spechelim-/183747/2/48", "text": "  \"Искаме да спечелим битката за нашите деца и родители. За 12 години в ЕС- ГЕРБ управляват от десет и е факт, че не сме мръднали към по-добро – първи сме, но по лошите показали и се оказва, че сме най-корумпирани. Искаме това да се промени, затова ви призовавам да отбележите №18 в интегралната бюлетина, за да спечелим тази битка заедно. Искаме единен стандарт на пенсиите и заплатите, които да гарантират един достоен живот”, каза кандидатът за евродепутат от \"БСП за България\" Петър Витанов в Свищов. Той допълни, че БСП предлага управленска програма, в която център е човекът, а не личните интереси и посочи, че промяната може да се случи, когато българските граждани са активни в изборите и дадат гласа си за \"БСП за България\", с номер 18.   Заедно с Витанов бяха народният представител Валентин Ламбев и общинският председател на БСП Любомир Чавдаров.   “Предстоят много важни избори, защото на 26 май трябва да излъчим такива депутати, които да защитават нашия интерес в Европа. Такъв евродепутат е Петър Витанов”, каза Любомир Чавдаров. Към хората в залата се обърна и Валентин Ламбев. “Значението на тези избори е голямо за БСП и ние ще бъдем първа политическа сила, защото българският избирател осъзна, че това е единствената възможност за промяна към по-добро, вътре в България. На 26 май, с номер 18 в бюлетината, ще се даде импулс на така жадуваната от изстрадалия народ промяна”, каза той.  “Ще се боря да върнем социалния облик на Европейския съюз, това е борбата на социалистите\", заключи Петър Витанов.", "date": "2019.05.22", "title": "Петър Витанов в Свищов: Имаме избор с №18. Можем да спечелим!"}
{"url": "http://epicenter.bg/article/Market-links--Dni-predi-evroizborite--GERB-vodi-pred-BSP/183650/2/0", "text": "Ново социологическо проучване на агенция \"Маркет линкс\" дава преднина от близо 2% на ГЕРБ пред БСП за предстоящите европейски избори.  \"Разлика има. Докато предишния месец отчетохме предимство на БСП, този месец тенденциите се променят\", коментира Добромир Живков от \"Маркет линкс\" в ефира на БТВ.  \"Проучването е от преди 2 дни, ГЕРБ има 2% преднина. Това го отдаваме основно на по-активната кампания на ГЕРБ особено в лицето на гражданите\", каза социологът и добави: \"Когато премиерът излезе и каже, че всичко е под контрол, хората се успокояват.\"  По думите му това не е изненадващ обрат, тъй като е имало близо един месец между предишните резултати, които са давали лека преднина на БСП.  \"Към момента ВМРО са четвъртата партия, която влиза в парламента. Четири партии са сигурни, много вероятно е да са пет\", обясни Живков, като допълни, че петата партия е \"Демократична България\".  Според проучването, ГЕРБ получава 29,6% от доверието на избирателите, БСП - 27,5%, ДПС - 6,9%, ВМРО-БНД - 5,7%, Демократична България - 4,7%.   \r\n По данните от проучването на Маркет Линкс избирателната активност ще е близка до тази на последните избори за европейски парламент или над 35%. Обикновено казваме, че ще гласуваме, но след това сме разколебани, обясни Добромир Живков. \r\n   \r\n Над три четвърти от българските граждани смятат, че в България няма добър и работещ механизъм за контрол на това как се изразходват средствата от еврофондовете, сочат резултатите от проучването. \r\n   \r\n След скандалите \"Апартамент гейт\" и тези с къщите за гости, 52% от българите са отговорили с \"не\" на въпроса \"Има ли контрол за изразходването на евросредствата?\". \r\n   \r\n В този контекст нагласите към политическата класа като цяло няма как да бъдат добри, отбеляза още Добромир Живков. \r\n   \r\n Оценката за работата на българските евродепутати е ниска, тя е малко над среден 3, обясни социологът. \r\n   \r\n По думите му гражданите не одобряват това, което виждат и дори някои от тях не си дават сметка каква е ролята на нашите представители в европарламента. \r\n", "date": "2019.05.22", "title": "\"Маркет линкс\": ГЕРБ води с 29,6% пред БСП - 27,5%"}
{"url": "http://epicenter.bg/article/Elena-Yoncheva--Boyko-Borisov-e-vodeshta-figura-v--quot-Apartamentgeyt-quot-/183692/2/0", "text": "\"Премиерът Бойко Борисов е на върха на  \"Апартаментгейт\". Той е построил къща от 138 кв. м. в Банкя, която не е декларирал\". Това обяви водачът на листата на \"БСП за България\" Елена Йончева пред Нова телевизия.   Йончева обясни, че имотът е влязъл в експлоатация през 2009 година. Тя показа документи, които още вчера \"Биволъ\" публикува: разрешение за строеж на жилищна сграда с РЗП 125 кв. м. от 16.10.2008 г. на името на Бойко Методиев Борисов, в Банкя, удостоверение за въвеждане в експлоатация на същата жилищна сграда, декларация пред Сметната палата и сателитни снимки на имота.    Водачът на листата на БСП коментира, че докато Борисов имитира санкции срещу шефа на КОНПИ и други не са си декларирали имотите, той не е декларирал къщата си, която според кадастъра е с РЗП 138 кв.м., в нито една декларация.    \"Понеже Бойко Борисов говори за честност и прозрачност, нека разкаже за своя братовчед Ради, който е собственик на целия му бизнес\", призова тя.   Йончева обяви още, че Борисов, в качеството си на кмет на София, му прави заменка на една боксониера и апартамент в Ботунец за терен в най-атрактивното място в Люлин. В резултат на това- братовчедът Ради (Радослав Иванов) строи сграда с РЗП 6360 кв. м.,  на ул. „Панчо Владигеров“, в Люлин.    \"Това е същият братовчед, с когото Борисов твърди, че не си говори от 30-40 години. Ако премиерът лъже за своите имоти, лъже и за къщата в Барселона. Не се интересуваме от личния живот на премиера, а как на банковата сметка на Борислава Йовчева, която живее в къщата в Барселона, са постъпили 1 700 000 евро. Пътят на парите води до Банкя. До Иван Саздов, управител на \"Тенис клуб Банкя\". Негов съдружник е братовчедът Ради. На това управление, генериращо корупция трябва да се сложи край\", категорична бе Елена Йончева.   Тя припомни, че България губи 11 млрд. евро от БВП всяка година, според данни на Световната банка, заради корупция, кражба от еврофондове, загуби от сивата икономика, организирана престъпност, рекет върху бизнеса и тотален срив на чуждите инвестиции.    \"Готова съм в Европейския парламент да работя с всеки честен и почтен човек, който го е грижа за България. Дори и да имаме различни мнения, винаги можем да дебатираме, защото БСП не е авторитарна, а демократична партия и не спуска готови решения\", каза още Елена Йончева.   Водачът на листата на левицата добави, че  ще продължи да работи в интерес на българските граждани.  Тя добави, че това, че ЕНП е водеща в ЕП,  не е добре за всички европейци, защото техният фокус не е социалната политика. \"България загуби заради пакета \"Макрон\", защото над 300 000 семейства ще пострадат от него. Тази битка трябваше да бъде изнесена в България, по време на европредседателството. Тогава правителството не постави тази тема и предаде националния интерес.    За Борисов беше важно да се снима и да си прави ПР\", заяви Елена Йончева.   От справка по лице на Бойко Методиев Борисов от службата по вписвания, в София, за периода 01.01.1992 г. - 22.05.2019 г. няма вписвания, отбелязвания или заличаване по отношение на изградената в гр. Банкя къща, добавиха в съобщение от пресцентъра на БСП. В него се казва още: \"За да предпазим медиите от евентуална заблуда, искаме да подчертаем следното: Според службата по вписвания от 2002 г. има констативен акт за мястото и имота, където премиерът живее, както и за пристройка от 38 кв. м. Тази постройка не е въпросната къща от 125 кв. м.\"", "date": "2019.05.22", "title": "Елена Йончева: Бойко Борисов е водеща фигура в \"Апартаментгейт\""}
{"url": "http://epicenter.bg/article/Ivo-Hristov--Balgarskite-medii-se-konkurirat-koya-parva-nyama-da-intervyuira-bratovcheda-Radi/183693/2/0", "text": "\"Българските медии се конкурират коя първа НЯМА да интервюира братовчеда Ради и НЯМА да заснеме къщата в Барселона\". Това написа кандидатът за евродепутат от \"БСП за България\" Иво Христов във Фейсбук по повод разкритията, които направи Елена Йончева и сигналите, които подаде до прокуратурата.   Припомняме, че Радослав Иванов - братовчед на Бойко Борисов, с когото премиерът твърди, че не разговаря от години, според документи от Търговския регистър, управлява фирми, които са били собственост на Бойко Борисов.   Днес водачът на листата на \"БСП за България\" Елена Йончева показа още документи, които показват заменка,  направена в полза на братовчеда на Борисов докато той е кмет на София.", "date": "2019.05.22", "title": "Иво Христов: Българските медии се конкурират коя първа няма да интервюира братовчеда Ради"}
{"url": "http://epicenter.bg/article/ABV-grabva-2---3--ot-evrovota-na-BSP/183699/2/0", "text": "АБВ грабва на евровота 2 – 3% от БСП, личи от последните социологически изследвания.   Партията на президента (2002 – 2012 г.) Георги Първанов се явява на изборите за Европейски парламент под името „Коалиция за България“, което в продължение на дълги години бе запазена марка на БСП.   Така отцепилата се от столетницата формация на практика допринася за доброто представяне на управляващите, защото точно толкова – около 2% е преднината, която социолозите дават на ГЕРБ пред БСП.   Според огласените днес социологически проучвания на „Тренд“ „Коалиция за България“, под която се крие АБВ, получава 2,4%. „Маркет Линкс“, които също изнесоха данни за нагласите на избирателя дават 10,4% на „друга политическа формация“, в тази сума е и АБВ.   По този начин бившият лидер на БСП на практика ще открадне победата на социалистите на предстоящия вот, така, както през 2001 г. т.нар. НДСВ-тата с тирета откраднаха абсолютното мнозинство в парламента на Национално движение „Симеон Втори“.     Тогава две ментета взеха общо 5,14% от вота - „Коалиция „Симеон II“ - 3,44%, а  Национално обединение за цар Симеон Втори - 1,7%. Като се има предвид, че границата за влизане в парламента е 4% и ѝ съответства парламентарна група от десет депутати, жълтите тогава загубиха около 15 – 17 мандата в Народното събрание. НДСВ бе на границата на абсолютното мнозинство със своите 120 депутати в 39-ото Народно събрание. Ако имаше повече от 130, както се казва, България би била друга.   Същото най-вероятно ще се случи и сега. България вероятно ще загуби шанса да бъде друга.   Още повече че в последно време се наблюдава активно говорене в полза на реализирането на европейски мандат от коалиционните партньори на ГЕРБ във властта – ВМРО и негласните им присъдружни от „Воля“. Това допълнително укрепва позициите на премиера Борисов. Той неколкократно обяви, че няма да подаде оставка след изборите за Европейски парламент.   Но при добро представяне на ГЕРБ и коалиционните им партньори, за което допринася и АБВ с поведението си, няма и да има основания. Напротив, Борисов ще има повод да повтори думите си, изречени след местните избори през 2015 г. - „Какви предсрочни избори?! Всички сме си на местата!“    ", "date": "2019.05.22", "title": "Удар под кръста! АБВ краде от БСП 2 – 3% на евровота, играе в полза на ГЕРБ"}
{"url": "http://epicenter.bg/article/Propadna-remontirano-za-113-mln--leva-krastovishte-vav-Varna/183703/2/0", "text": "Новоремонтирано двуетажно кръгово кръстовище във Варна пропадна след дъжда във вторник, съобщи  . Поправките по него и още две такива отсечки на варненския булевард \"Васил Левски\" струваха 113 милиона лева. По ирония на съдбата само няколко часа преди инцидента, премиерът Бойко Борисов похвали трасето по време на предизборна среща на ГЕРБ във Фестивалния и конгресен център в града. Той каза, че след ремонта по булеварда няма никакви проблеми.   Ремонтираните кръстовища бяха отворени за движение малко преди Великден, а работата по тях продължи повече от година и половина. По адрес на трите двуетажни кръгови кръстовища на варненския булевард се изсипаха доста критики и заваляха сигнали, че шосето е негодно за движение, когато вали дъжд. Недоволни граждани алармират, че част от трасето е наклонено и с нарушена окръжност, а друга част минава през трибуните на градския стадион \"Спартак\". Обширни участъци от платната за движение остават под вода след всеки обилен валеж.   Според снимки, видеоклипове и коментари, публикувани в популярната Фейсбук група \"Виждам те, КАТ – Варна\", кръстовището на булевардите \"Васил Левски\" и \"Владислав Варненчик\" е пропаднало, като на второто му ниво се е образувала дупка.   Свидетели на случилото се твърдят, че на мястото веднага са пристигнали коли на полицията и пожарната. Паднал е и един от стълбовете на уличното осветление. На снимките, публикувани в социалните мрежи, се вижда, че е пропаднал и един от тротоарите край кръстовището, което за пристигането на премиера беше украсено с палми и знамена. ", "date": "2019.05.22", "title": "Пропадна ремонтирано за 113 млн. лева кръстовище във Варна"}
{"url": "http://epicenter.bg/article/Simeon-II--Glasuvayte-za-mladite-i-sposobni-balgari-v-Evropa-/183705/2/0", "text": "  Европа сякаш започна да свиква с мисълта, че евроскептицизма и популизма са тук за дълго. Забравеният сблъсък на консерватизма и либерализма от 19-ти век отново стана актуален. Но всяка теза предизвиква своята антитеза и в Европа вече се заражда силна нова вълна на млади проевропейски движения.   Победата на Либерал-демократите на последните избори във Великобритания е ясен сигнал, че Брекзит изглежда като една голяма грешка. Партия, която изглеждаше потънала в забвение спечели 676 места в общинските съвети, докато Лейбъристите и Консерваторите изгубиха респективно 63 и 1269 места.  Във Франция “Република напред” на президента Емануел Макрон се стабилизира, въпреки протестите на жълтите жилетки и може да спечели европейските избори. В Словакия Зузана Чапутова стана най-младият президент с либерална платформа, а в Испания “Сиудаданос” остават силни.   Тези победи са показателни за европейската политика и се открояват като индикатор за новия полъх на интеграция, който, уверен съм, ще засегне целия континент.  В България също се заражда подобно движение. След като се срещнах с кандидатите на листата “Път на младите” и се запознах с техните послания, аз ги припознавам като част от този нов еволюционен процес.   Както е известно, през 2005 г. посветих подписването на Люксембургския договор, с който България се присъедини към Европейския съюз, именно на младите хора. Днес, те ще бъдат новите пазители на европейските ценности, за което ние, поколенията преди тях, се борихме. Желая успех на тези пълни със знания и ентусиазъм млади хора! ", "date": "2019.05.22", "title": "Симеон II: Гласувайте за младите и способни българи в Европа!"}
{"url": "http://epicenter.bg/article/Korneliya-Ninova--Bez-svoboda-na-slovoto--nyama-istina-/183707/2/0", "text": "\"Без свобода на словото, няма истина. Днес отбелязваме 175 години от началото на българската журналистика - време, в което словото е градило и съхранявало българската идентичност, давало е светлина и път за развитие\".   Това заяви лидерът на БСП Корнелия Нинова по повод 175 години българска журналистика и 125 години журналистическо движение у нас.   Тя заяви, че през тези години много ярки личности - журналисти са защитавали свободата и са пазили словото.   \"Днес мисията на журналистиката е да бъде в услуга на обществото, а не на силния на деня; да буди, а не да слугува; да респектира, а не да манипулира. Честита годишнина, с пожелание за смелост и почтеност\", заключи Корнелия Нинова.", "date": "2019.05.22", "title": "Корнелия Нинова: Без свобода на словото, няма истина!"}
{"url": "http://epicenter.bg/article/Maya-Manolova-kam-TsIK--Za-chestni-izbori---i-kontrolno-broene-na-mashinniya-glas-/183708/2/0", "text": "Омбудсманът Мая Манолова изпрати писмо до председателя и членовете на Централната избирателна комисия, в което обръща внимание на опасения на граждани относно възможни проблеми при произвеждане на машинното гласуване и отчитането на резултатите от него на предстоящите избори за Европейски парламент. ", "date": "2019.05.22", "title": "Мая Манолова настоява за контролно броене на машинния глас"}
{"url": "http://epicenter.bg/article/NSI--Poveche-publika-i-po-malko-teatralni-postanovki-prez-2018-g-/183711/2/0", "text": "174 музея, регистрирани съгласно Закона за културното наследство, функционират в страната към края на декември 2018 г. По тематичен обхват 93 от тях са общи, а 81 – специализирани, включително художествени галерии. Това сочат данните на Националния статистически институт, предаде Нова телевизия.   През 2018 г. движимите културни ценности, формиращи Националния музеен фонд, са 7 419 хил. фондови единици и в сравнение с 2017 г. техният брой се увеличава с 13 хиляди (0.2%). Цифровизирани са 368 хил. фондови единици, което е с 24 хил. повече спрямо предходната година.   Посещенията в музеите през 2018 г. са 5 084 хил. и съпоставени с 2017 г. намаляват с 0.5%. Приблизително една четвърт от тях (1 025 хил.) са осъществени в дните със свободен вход. Регистрирано е увеличение на посещенията на чужденци в музеите - със 147 хил., или с 13.2% спрямо предходната година.   Общите приходи на музеите през 2018 г. са 68 879 хил. лв., като от тях размерът на бюджетната субсидия е 50 617 хил. лв. (73.5%), приходите от посещения са 9 841 хил. лв. (14.3%) и от европейски програми и проекти - 1 412 хил. лева (2.0%).   Общият персонал на музеите през 2018 г. е 3 296 души и се увеличава с 2.2% в сравнение с 2017 година. През 2018 г. в музеите са използвани 1 535 компютъра за административни цели, 670 - за съхранение на бази данни, и 228 - за предоставяне на данни на посетителите.   През 2018 г. в действащите 75 театъра в страната са организирани 15 155 представления, посетени от 2 389 хил. зрители, като спрямо 2017 г. представленията намаляват с 1.2%, докато посещенията се увеличават със 7.5%. Средният брой посетители на едно представление също се увеличава - от 145 през 2017 г. на 158 през 2018 година.   Разпределението на театрите по вид и реализирани постановки през 2018 г. е следното:   • 36 драматични театъра с 6 360 представления;   • 23 куклени театъра с 5 216 представления;   • 7 драматично-куклени театъра с 2 194 представления;   • 7 оперни и балетни театъра с 1 022 представления;   • 2 оперетни театъра с 363 представления.   През 2018 г. в страната развиват дейност 51 музикални колектива - 5 филхармонии, 25 професионални ансамбъла за народни песни и танци и 21 оркестъра. Представленията на тези колективи се увеличават с 1.6%, а посещенията намаляват с 0.1% в сравнение с 2017 година.   Дружества, сдружения и музикални компании са организирали следните прояви през 2018 година:   • естрадни (поп, рок, фолк и др.) - 547 концерта, посетени от 229.9 хил. лица;   • фолклорни - 139 концерта, посетени от 55.4 хил. лица;   • камерни и симфонични - 122 концерта, посетени от 36.8 хил. лица.   През 2018 г. броят на библиотеките с фонд над 200 хил. библиотечни единици остава непроменен спрямо предходната година (47). Общият им фонд се състои от 34 320 хил. библиотечни документа - книги, продължаващи издания - вестници, списания, бюлетини и др., като в структурата му с най-висок дял са книгите - 55.3% (18 971 хил.), следвани от другите библиотечни документи (аудио-визуални, електронни, графични и картографски издания, микроформи, патенти и стандарти) - 29.7% (10 179 хил.), и продължаващите издания - 15.1% (5 170 хиляди).   Регистрираните читатели са 239 хил., което е с 3.6% по-малко в сравнение с предходната година, докато посещенията се увеличават с 6.7% и достигат 4 563 хиляди. Заетият библиотечен фонд е 6 676 хил. библиотечни единици.   В Националната библиотека „Св.св. Кирил и Методий“ през 2018 г. има регистрирани 8 193 хил. библиотечни документа, или със 72 хил. повече в сравнение с предходната година. Библиотечният фонд в 26-те регионални библиотеки в областните центрове е 11 899 хил. библиотечни единици, като заетият библиотечен фонд в тях се увеличава с 3 хил. (0.1%) в сравнение с 2017 година.   Аудио-визуалната дейност включва филмовото производство, дейността на кината, както и радио- и телевизионната програмна дейност.   През 2018 г. са произведени общо 77 пълнометражни, късометражни и среднометражни филма, в това число 46 за киномрежата, 30 за телевизията, включващи 6 сериалa с общо 331 епизода.   Произведените пълнометражни филми са 30 (29 за киномрежата и 1 за телевизията) и се увеличават с 5 (20.0%) спрямо предходната година. Произведените късометражни и среднометражни филми са 47, от които 13 игрални, 28 документални и образователни и 6 анимационни. В сравнение с 2017 г. производството на този вид филми намалява с 34, или 42.0%.   В края на 2018 г. кината в страната са 69, а киноекраните - 226, като броят им остава непроменен спрямо 2017 година. Мултиплексите са 11 и в тях са осъществени 61.6% от всички прожекции и 68.1% от посещенията.   През 2018 г. в сравнение с предходната година прожекциите в кината намаляват с 2.1%, а посещенията - с 11.3%. Прожектирани са 8 575 филма, които според националността им се разпределят, както следва: 1 077 български, 2 359 европейски, 4 463 от САЩ и 676 от други страни. Най-голям е броят на кината в Югозападния район - 22 със 173 хил. прожекции, посетени от 2.7 млн. зрители. В столицата функционират 16 кина със 101 екрана, в които са прожектирани 2 722 филма.   През 2018 г. в страната функционират 83 регистрирани и лицензирани радиооператори, които са излъчили 727.0 хил. часа радиопредавания, или с 0.5% (3.4 хил. часа) повече в сравнение с 2017 година. Най-голям е делът на излъчените музикални предавания - 52.5%, следван от новините (бюлетини, коментари, спортни новини и прогнози за времето) - 11.8%.   През 2018 г. в страната функционират 116 регистрирани и лицензирани български телевизионни оператора, което е с един по-малко от предходната година. Телевизиите с наземно разпръскване и тези по кабел и сателит са излъчили програми с обща продължителност 742.8 хил. часа, или с 0.9% по-малко в сравнение с 2017 година. Специализираните предавания са разпределени по часове, както следва:   - художествени предавания (игрални, телевизионни и видеофилми) - 166.2 хил. часа;   - музикални предавания - 92.2 хил. часа;   - новини (бюлетини, коментари, спортни новини и прогнози за времето) - 72.1 хил. часа;   - реклами - 57.6 хил. часа;   - образователни предавания - 12.0 хил. часа.  ", "date": "2019.05.22", "title": "НСИ: Повече публика и по-малко театрални постановки през 2018 г."}
{"url": "http://epicenter.bg/article/Krum-Donchev--Zaedno-mozhem-da-vazrodim-promishlenata-mosht-na-Sliven/183712/2/0", "text": "Вярвам, че Сливен може да възроди облика си на онзи голям индустриален център, какъвто го помня от детските ми години“, заяви кандидатът за евродепутат от „БСП за България“ Крум Дончев по време на посещението си в гр. Сливен.   В разговор с хората той се запозна с демографските и икономически проблеми, с които се бори  сливенската общественост, изрази ясно амбициите си да работи в полза на България, като се ангажира с каузи, в които има дългогодишен опит и компетенции.    „Както на пистата, така и в битката за Европарламента, участвам с дух за победа и кауза за България. И при двете има състезание, но отговорностите са различни“, каза още той.   Присъстващите обясниха, че Сливен е един от важните промишлени български индустриални центрове, с традиции в текстилното, машиностроителното, стъкларското, електротехническото производство, хранително-вкусовата промишленост.    „Проблемите на хората се свеждат до безпаричие, здравеопазване, инфраструктура. Виждам в тях голямо недоверие, но искрено вярвам, че ние, от „БСП за България“, можем да постигнем нещо по-добро за народа и страната си“, посочи кандидатът. Хората подчертаха, че благоприятният климат и изградената иригационна система са предпоставка за утвърждаването на сливенския регион като стратегически доставчик на стопанска продукция.   „Условията са изключително подходящи за развитието на овощарството, особено производството на праскови и череши, лозарството, зеленчукопроизводството, производството на слънчоглед и зърнени култури, а също и за развитие на животновъдството. В Сливен работят Институт по прасковата и Център за селекция и репродукция в животновъдството“, каза още хората от региона. Според Дончев всичко това е важно да се съхрани и доразвие, за да могат производителите и търговците на едро в Сливен да се чувстват спокойни, че продукцията им може да бъде реализирана.    “Много е трудно човек, занимавайки се с политика в днешно време, да бъде разбран правилно, защото политиците създадоха агресия у всички нас. Защото езикът, с който те комуникират, не е езикът на българина.   Политиците трябва да бъдат пример за нас и нашите деца. Затова вярвам, че вече е дошло времето, когато политическият модел в България трябва да бъде променен – не, защото политиците имат нужда, а защото хората имат нужда“, подчерта още той.", "date": "2019.05.22", "title": "Крум Дончев: Заедно можем да възродим промишлената мощ на Сливен"}
{"url": "http://epicenter.bg/article/Poslanikat-na-SASht-privetstva-postroyavaneto-na-interkonektora-s-Gartsiya/183714/2/0", "text": "\"Ние приветстваме тази церемония като знак за големия ангажимент, който българската и гръцката страна поемат към изграждането на газовия интерконектор Гърция-България (IGB)\", се казва в изявление на посланика на САЩ в България Ерик Рубин по повод на церемонията по първа копка на интерконектора Гърция-България.  \"Проектът IGB е обещание за енергийна диверсификация и по-голяма енергийна сигурност не само за България, но и за целия регион. Енергийната сигурност е важна част от националната сигурност, както и предпоставка за надежден и устойчив икономически растеж. Надяваме се да сме свидетели на бърз и непрекъснат напредък по изграждането на този интерконектор\", заяви Рубин.  ", "date": "2019.05.22", "title": "Посланикът на САЩ приветства построяването на интерконектора с Гърция"}
{"url": "http://epicenter.bg/article/L--Pavlova-v-Sin-Cars--Visokotehnologichnite-i-inovatsionni-proizvodstva-sazdavat-dobavena-stoynost/183715/2/48", "text": "  Високотехнологичните и иновационни производства са тези, които създават висока добавена стойност и българските млади специалисти избират да се развиват именно в тях. Русе е поредната област, предпочитана от инвеститорите в автомобилния сектор, а заводът за електромобили, който посетих днес, работи за бъдещето, съчетавайки иновации, грижа за околната среда и безопасност, каза кандидатът за евродепутат от листата на ГЕРБ и СДС за изборите за Европейски парламент Лиляна Павлова, която посети тази сутрин русенския производител на автомобили Sin Cars със собственик инж. Росен Даскалов. Тя разговаря със служители във фирмата заедно с народния представител от ГЕРБ – Русе и областен координатор на партията в Русенска област Пламен Нунев, съобщиха от пресцентъра на ГЕРБ.  „Иновациите са един от секторите, които ще получат повече финансиране и подкрепа от Европейския съюз. С общите ни усилия Русе има потенциала да се превърне в българския център за производство на електромобили“, добави тя.  Когато работим упорито и спазваме правилата - успяваме и дори сме по-добри от останалите. За този сектор е много важен и ангажиментът ни за подкрепа на професионалното образование, за да виждаме все повече млади хора, заети в българската индустрия, подчерта Лиляна Павлова.  Моля ви да ни подкрепите на 26 май, за да продължим напред, добави депутатът Пламен Нунев в обръщението си. Той отбеляза, че през лятото започва строителството на магистралата Русе – Велико Търново, а през есента и основната рехабилитация на пътя Русе – Червена вода – Кубрат. Депутатът изрази своята подкрепа за бизнеса в Русе и сподели, че само с добро управление на държавата и региона, както се случва по време на ГЕРБ, могат да се създадат благоприятни условия за развитието му.  Росен Даскалов представи фирмата, а кандидатът за евродепутат Лиляна Павлова тества русенски лекотоварен електромобил и разгледа спортния електромобил Sin S 1. Тя научи от собственика на Sin Cars, че се подготвя изграждането високотехнологична фабрика за производство на електрически и хибридни автомобили в Русе. Той обясни, че производствената линия трябва да стартира през 2020 г. Първоначалната инвестиция е над 10 млн. лв. и ще разкрие между 50 и 100 нови работни места.  Оптимизираният производствен процес ще позволи бързо и лесно сглобяване на различните варианти на платформи, като се използват стандартни материали. Новата производствената линия L-City е проектирана с годишен капацитет от 20 000 автомобила, които ще бъдат насочени към европейския пазар.  Една от водещите цели при създаването на проекта е ангажирането с каузата за опазване на околната среда, намаляване на емисиите в градовете и създаване на по-здравословна жизнена среда, отбеляза в заключение Даскалов.  ", "date": "2019.05.22", "title": "Л. Павлова в Sin Cars: Високотехнологичните и иновационни производства създават добавена стойност"}
{"url": "http://epicenter.bg/article/VMRO-s-initsiativa--Razvey-balgarskoto-zname-na-24-i-may-/183716/2/0", "text": "По повод 24 май – Ден на светите братя Кирил и Методий и празник на българската писменост и култура ВМРО продължава кампанията си „Развей българския флаг“.   От ВМРО призовават гражданите да поставят национален трикольор на фасадата на дома си на 24 май, да направят снимка и да я изпратят по електронна поща – pm@vmro.bg, заедно с две имена и телефон за връзка. Българите, които се включат в патриотичното начинание, ще получат подарък – книга, съобщиха от пресцентъра на ВМРО.   Ние като българи трябва да почитаме, помним и да се гордеем с факта, че сме дали „на вси славяни писмо да четат“. Нека в празничния ден на българските букви сложим националния флаг, за да отбележим значимостта към датата. Ние, българите, сме в основата на европейската цивилизация и трябва да сме горди с делото на своите просветители, заявяват организаторите на кампанията.   Повече информация – в събитието в социалната мрежа     ", "date": "2019.05.22", "title": "ВМРО с инициатива „Развей българското знаме на 24-и май“"}
{"url": "http://epicenter.bg/article/Kandidatite-za-evrodeputati-otkazaha-na--Mensa-Balgariya--da-proveri-IQ-to-im/183719/2/0", "text": "Нито един кандидат за евродепутат не се е включил в призива на „Менса България“ за проверка на коефициента на интелигентност. Традиционно преди избори от дружеството отправят покана към участниците в надпреварата да проверят IQ-то си.   „Много от кандидатите за Европейски парламент заявиха желание за участие, но на обявената дата за попълване на теста не дойде никой. След като кандидатстват да представят българите в ЕП, би трябвало да покажат личностните си качества. За да успеят на вота, трябва да знаем кого избираме“. Това коментира пред БНР Христо Радков, зам.-председател на „Менса България“.   „Високият интелект не е задължителен за политиците, но има задължителен минимум. Един политик, на който народът му е гласувал доверие, трябва да е в горната една четвърт на обществото по интелект, за да има възможността да мисли. Ако той не може да мисли, няма значение какво образование има, какво възпитание има, от какво семейство е. Ако неговият компютър не работи, то той не може да вникне в проблема. Не е задължително политиците да са членове на „Менса“, понякога твърде много високият интелект пречи“, заяви той.   Радков сподели, че предизборната кампания за евровота не му е харесала, защото нито е видял личностите качества на кандидатите, нито е разбрал какво ще правят в Европарламента.   „Повечето казаха, че ще се борят с корупцията в страната. Но това е невъзможно, защото Европарламентът управлява единната политика на Европа, а не персонално вътрешната политика на всяка страна. Имам образен пример за това – по същия начин един човек, на който жена му му изневерява, може да свика общо събрание на блока, за да му решат проблема. Европа я интересува България да е приобщена, да следва директивите и да върви в единния съюз“, обясни Радков.", "date": "2019.05.22", "title": "Кандидатите за евродепутати отказаха на „Менса България“ да провери IQ-то им"}
{"url": "http://epicenter.bg/article/Vizhte-preskonferentsiyata-na-BSP---NA-ZhIVO-/183723/2/0", "text": "МВР и администрацията упражняват натиск в изборния процес!   Това заяви на пресконференция на БСП зам.-председателят на партията Кирил Добрев.   Моделът Ценко Чоков за изборите в Галиче се изпълнява от държавата, заяви пред медиите Кирил Добрев.   „Днешната пресконференция е за натиска, административен, полицейски, подчертавам полицейски и икономически, който се упражнява върху БСП последната седмица. Много се говори за „Костинброд“ 2 последните няколко дена и то от устата на министър-председателя. Ще ви покажа какъв минимодел се развива и то от страна на управляващите. Държавата, администрацията, която трябва да организира и гарантира честността на изборния процес използва своите структури за политически натиск. Казвам го най-отговорно\", каза Добрев. И се обърна към журналистите: \"Спомняте си Галиче и модела Ценко Чоков. Днес този модел се изпълнява от държавата!\"   \"МВР, структурата, която трябва да гарантира честния избор, явно се индикира в една страна в изборния процес\", бе категоричен Кирил Добрев.   Шефовете на дирекции във вътрешното министерство били събрани на специална оперативка, МВР взима страна, заяви още зам.-председателят на социалистите. Полицията не успя да намери издирван престъпник, но издири местните лидери на социалистите, за да им напише предупредителни протоколи, заяви той. Добрев попита риторично колко такива протокола са написани за активисти и местни лидери на ГЕРБ.   Преди пет дена е монтирана камера пред клуба на БСП в Любимец, за да се гледа кой влиза и кой излиза, даде пример Добрев.   Няма да допуснем милиардери от обществени поръчки в комбина в ГЕРБ да казват какво да прави партията ни, каза още заместник-председателят на БСП във връзка с ултиматумът на „Телетол“ към Георги Свиленски да се извини или да подаде оставка като депутат заради твърденията му, че национален доставчик на тол услуги e свързaн с офшорни фирми и с премиера Борисов. „За втори път мастити бизнесмени милиардери, но милиардери от обществени поръчки, раздедени от това правителство се опитват да заплашват БСП. Първо го направиха пет строителни фирми, които лапнаха 15 млрд. обществен ресурс, заради факта, че БСП е поискала проверка за качеството на построените от тях обекти, поискаха и забраниха на БСП да влиза в парламента“, продължи Добрев.   По думите му вчера премиерът за пореден път е бил във Варна и за пореден път е инспектирал и одобрил \"уникалното елипсовидно кръгово под наклон от 45 градуса\". „Най-скъпото кръстовище в Европа. Само два часа той още докато беше в залата, „началника“ пусна дъжд. И уникалното кръгово, елипсовидно кръстовище се превърна в най-скъпия водопад на Балканите. Някой иска нашата оставка, затова че сме питали защо кръстовището е потекло. В този конкретен случай – някакъв тийнейджър бизнесмен, който взима от държавата без конкурс, без правила възможността да събира 7 % от 1 млрд- и 200 млн. лв. иска заради думите оставка и отстраняване на председателя на щаба на БСП, на политическата сила, която ще спечели изборите след два дена. Наглостта няма граници. Наглостта и начинът, по който са се вплели държава, фирми, бизнес е достигнала изродени нива“, подчерта заместник-председателят на БСП. „Когато искаш проверка на сметките на политици и техните офшорки не е ли нормално да поискаш сметка, коя фирма и коя офшорка прибира на всичките тези тираджии, които стачкуваха - 7 % от таксите, които внасят“, допълни Добрев.    ", "date": "2019.05.22", "title": "Кирил Добрев: МВР и администрацията упражняват натиск в изборния процес! (НА ЖИВО)"}
{"url": "http://epicenter.bg/article/Ivelina-Vasileva-v-Pernik--Shte-prodalzhim-da-rabotim-za-razvitie-na-ikonomikata-i-investitsii-v-mladite/183725/2/48", "text": "  Нашата основна грижа като политици както на местно ниво, така и на европейско ниво - е хората да живеят по-добре в чиста и здравословна среда, да имат стабилна перспектива, добра инфраструктура и сигурност. Именно затова фокусът ни е върху изграждане на добра инфраструктура и подпомагане на усилията за опазване на околната среда, ръка за ръка с развитието на икономиката и инвестицията в младите хора. Това заяви кандидатът за член на Европейския парламент от листата на ГЕРБ и СДС Ивелина Василева по време на форум „Бизнес закуска“ на тема „Възможности, които предлага Европейското финансиране за развитие на българския бизнес“ в Перник, съобщиха от пресцентъра на ГЕРБ.  В срещата участие взеха областният координатор на ГЕРБ-Перник Вяра Церовска, народните представители Красимир Велчев и д-р Александър Александров, председателят на Жени ГЕРБ Ирена Соколова, областният координатор на ПГЕРБ-Перник Мирослав Милоров, председателят на КРИБ-Перник Георги Милев и предприемачи.  „На хората от бизнеса дължим добрите икономически показатели, постигнати през последните години. От 2014 година досега ръстът на БВП е 9%. Доходите на хората се повишават. Само за тези 5 години средната работна заплата се повиши с 40%. Минималната с 60%. Има увеличение на социалните помощи, на подкрепата за хората в третата възраст, на уязвимите групи. Това става само с възможностите, които бюджетът осигурява. А той се пълни от икономиката на страната. Създават се нови производства и се разширяват съществуващите. Икономическият ръст на страната ни е устойчива тенденция за положителни резултати - 3.8% през 2018 година, с тенденция за повишение. На фона на европейския растеж, който е средно процент и половина, България се движи добре“, посочи Ивелина Василева.  Тя отбеляза, че Перник е град с много сериозен потенциал, благодарение на природните дадености, близостта до столицата, добрата инфраструктура и свързаността, които предпоставят възможности за развитие на бизнеса.  „Работим и на национално и на европейско ниво за облекчаване на административната тежест , редуциране на излишната бюрократична тежест и намаляване на регулациите“, подчерта кандидатът от ГЕРБ и СДС. Тя оцени високо усилията, които българският бизнес полага, за това да се съблюдават и стриктно да се спазват екологичните изисквания.  „Ще продължим да работим освен за изпълнение на екологичните норми, за въвеждане на кръгова икономика, при която в линията на производство в крайната фаза не остава нищо излишно, и извличане на ценни компоненти в отпадъците. Това ще ни даде много шансове за въвеждане на нови технологии и иновации, което се подкрепя от ЕС. Европейските фондове също са ресурс, който не бива да бъде подценяван. В момента се разработва многогодишната финансова рамка и бюджетът за следващия програмен период 2021- 2027. Средствата, които към настоящия момент са договорени за България, са увеличени с 4 млрд. и първата и най-важна задача в новия Европейски парламент е да защитим това при гласуването. Отново ще разчитаме на кохезионната политика за подкрепа на социалните потребности, намаляване на различията между регионите, изграждането на добра свързаност и инфраструктура, повишаване на конкурентоспособността, но и на модернизацията и подкрепата на производство на промишлеността. Мерките, касаещи и енергийната ефективност и технологичното обновление, ще продължават да имат висок приоритет“, коментира още Ивелина Василева.  Тя отбеляза, че България ще настоява да бъде отчетен фактът, че у нас минимум 40% от енергийния микс се произвежда от лигнитни въглища.  „Това е част от компонентите на националната сигурност и е необходимо да бъдат отделени повече средства за модернизация и технологично обновление на производствата“, заяви кандидатът за член на ЕП. Тя беше категорична, че страната ни заема своето достойно място в европейското семейство и го е доказала както по време на Българското председателство на Съвета на ЕС, така и през всичките тези 12 години, в който страната ни е член на ЕС.  Зам.-председателят на ПГ на ГЕРБ Красимир Велчев отбеляза, че ГЕРБ, в партньорство със СДС, се явява на европейския вот с най-добрата листа, в която всеки кандидат притежава опит и експертност в своята сфера.  Областният координатор на ГЕРБ-Перник Вяра Церовска посочи, че и на местно, и на национално, и на европейско ниво ГЕРБ ще продължава да работи за по-добри условия за българския бизнес. Тя припомни високата оценка на Европейската комисия, която поставя България в Топ 3 на държавите с очакван най-висок икономически растеж.  „Бизнесът на Перник е този, който успява да придаде допълнителна стойност на нашия живот, защото осигурява догори и дава стоките и услугите, от които се нуждаем. В област Перник имаме представители на добивната и преработвателната промишленост с широка гама производства. Винаги търсим и намираме диалога с работодателите, защото успешното управление на страната е възможно само в съвместен работен режим“, заяви председателят на Жени ГЕРБ-Ирена Соколова. Тя подчерта важността на това България да може да разчита на хора, които отговорно и компетентно защитават интересите й в Европейския парламент. „Ивелина Василиева, в качеството си и на зам.-министър, и на министър на околната среда и водите, и на народен представител и защитник на интересите на бизнеса - е отстоявала позицията екологичните стандарти да бъдат добре оразмерени и добре съпровождащи местните производства“, отбеляза тя.  „Предстоящите избори са изключително важни, защото спокойствието, което усещаме днес в държавата, трябва да продължи. Необходимо е да запазим стабилността в държавата, защото това е другият решаващ фактор за добрия бизнес климат“, отбеляза областният координатор на Предприемачи ГЕРБ Мирослав Милоров.  ", "date": "2019.05.22", "title": "Ивелина Василева в Перник: Ще продължим да работим за развитие на икономиката и инвестиции в младите"}
{"url": "http://epicenter.bg/article/Tsatsarov-naredi-proverka-na-informatsiya-za-narusheniya-pri-opredelyane-na-partiynata-subsidiya-za-2018-g/183669/2/0", "text": "На 20 май 2019 г., в предаването „Шоуто на Слави“ (телевизия bTV), е представена информация за допуснати нарушения на Закона за политическите партии при определяне на партийната субсидия за 2018 г. Това съобщиха от пресцентъра на Прокуратурата.  Според оповестеното от редакционния екип на предаването, тази субсидия е следвало да бъде в размер на 32 128 844 лв., но вместо това е била предоставена (предвидена в бюджета и реално изплатена) субсидия от 38 684 384 лв. т. е. с 6 519 540 лв. повече. Твърди се, че в резултат на тези нарушения, „цената“ на действително получен глас, като размер на партийната субсидия, вместо определените в бюджета 11 лв., незаконосъобразно е увеличена на 13,23 лв.  Изнесени са конкретни данни за получената от всяка политическа партия субсидия в резултат на твърдяното незаконосъобразно нейно определяне и така за надвишаването на сумата, която всяка от партиите е следвало да получи в действителност.  Съобразно Закона за политическите партии, държавна субсидия се отпуска ежегодно от централния бюджет на политическите партии и коалиции, които са регистрирани в Централната избирателна комисия за участие в избори, участвали са в последните парламентарни избори и имат избрани народни представители.  Общата сума, предвидена в бюджета, се разпределя пропорционално на броя на получените действителни гласове от всяка партия или коалиция. Сумата за един получен глас се определя със закона за държавния бюджет, а начинът на предоставяне на средствата за субсидиране се определя от министъра на финансите.  Право на субсидия имат и партиите, които не са представени в Народното събрание, но са получили не по-малко от едно на сто от действителните гласове на последните парламентарни избори.  След сезиране от информацията в телевизионното предаване „Шоуто на Слави“, главният прокурор Сотир Цацаров разпореди на Върховната административна прокуратура проверка по реда на надзора за законност. Тя следва да установи, дали държавната субсидия за политическите партии през 2018 г. е била определена и изплатена при стриктно спазване на разпоредбите на Закона за политическите партии /чл. 25 – чл. 27/ и дали е налице неправилно определяне и изплащане на суми в размер, по-висок от този по закон.  За нуждите на проверката, информация ще бъде изисквана от Министерство на финансите, Централната избирателна комисия и Сметната палата. За целите на проверката ще бъде потърсено съдействието на Сметната палата, в съответствие със законовите й правомощия за финансов контрол по отношение на политическите партии и съобразно подписаното Споразумение за сътрудничество между Прокуратурата и Палатата.  ", "date": "2019.05.22", "title": "Цацаров нареди проверка на информация за нарушения при определяне на партийната субсидия за 2018 г"}
{"url": "http://epicenter.bg/article/Stanishev-v-Yambol--Bitkata-s-bednostta-e-nashiyat-parvi-prioritet/183671/2/48", "text": "„Винаги, когато БСП е в управлението, повишаваме доходите, защото човешкият капитал е най-важният за една нация. Това е основната битка и на социалистите в Европа. Не е въпрос само на социална политика, защото без човешки ресурс няма икономически растеж, няма чуждестранни инвестиции. Има само демографска катастрофа.“, предложението на левицата за европейска минимална работна заплата и пенсия коментира в Ямбол президентът на ПЕС и кандидат за евродепутат Сергей Станишев. „България загуби много от своето зеленчукопроизводство и животновъдство. Сега е моментът при преговорите за новия Програмен период да се направи анализ на ефективността на евросредствата и да се коригира политиката, за да може България да възстанови позициите си в тези производства.“, заявви Станишев. В Болярово и Елхово той се срещна с партийния актив и отговори на въпросите им за политическата ситуация в Европа и стратегията на европейската левица за евроизборите. „Няма да има националистическо цунами, а митовете за слабо представяне на левицата са неверни. Имаме шанс да направим силен европейки отбор с 9 премиери в Европейския съвет, с прогресивно мнозинство в ЕП и с наш председател на ЕК в лицето на Франс Тимерманс. Използвам случая да призова хората да не разпиляват вота си за малки партии, които няма да прескочат бариерата. Ако искат да накажат Герб – да гласуват за БСП заБългария.“, допълни Станишев.  ", "date": "2019.05.22", "title": "Станишев в Ямбол: Битката с бедността е нашият първи приоритет!"}
{"url": "http://epicenter.bg/article/Pravitelstvoto-odobri-sporazumenie-s-Gartsiya-za-danachno-pravnite-aspekti-na-interkonektora-/183672/2/0", "text": "Министерският съвет одобри проект на Междуправителствено споразумение между Република България и Република Гърция относно проекта за интерконектор IGB. Тъй като проектът за изграждане на междусистемна газова връзка Гърция-България се реализира в трансграничен контекст и засяга данъчно-правните режими на двете държави, възниква необходимостта от стабилизиране на данъчно-правния статут и предвидимост в данъчното облагане. Това съобщиха от Правителствената информационна служба.  Сключването на Междуправителствено споразумение се фокусира върху данъчните аспекти и по-специално въвеждане на клауза, която стабилизира размера на корпоративното данъчно облагане както в България, така и в Гърция за период от 25 години. С документа ще бъдат уредени въпроси за избягване на двойно данъчно облагане, както и други данъчно-правни аспекти. С предлагания проект на Междуправителствено споразумение ще се въведе фиксиран режим на корпоративния данък, който ще се прилага за „Ай Си Джи Би АД“ за период от 25 години, с начална дата - стартиране на търговска експлоатация на интерконектора.  Фиксираният данъчен режим предполага предвидимост на размера на разходите за инвеститорите и управлява риска от неблагоприятно въздействие на повишаването на данъчните ставки върху нормата на възвращаемост, която акционерите са определили. Фиксирането на приемливи данъчни равнища ще позволи и прилагането на конкурентна тарифа за пренос, с което запазването на капацитет в газопровода ще е по-атрактивно за бъдещите търговци на природен газ. Въвеждането на конкурентни тарифи има пряко отношение към създаването на по-конкурентна среда на българския газовия пазар.  Сключването на Междуправителствено споразумение подлежи на ратификация от парламентите на Гърция и България.  Интерконекторът Гърция-България има стратегическа роля за постигане на реална диверсификация на източниците и маршрутите за доставка на природен газ за България и пазара на Югоизточна Европа. Проектът има статут на Проект от Общ интерес за Европейския съюз и е основен приоритетен проект съгласно инициативата CESEC за междусистемна газова свързаност в Централна и Югоизточна Европа.  Правителството одобри годишния доклад за дейността на Съвета за координация в борбата с правонарушенията, засягащи финансовите интереси на ЕС  Правителството одобри Доклад за дейността на Съвета за координация в борбата с правонарушенията, засягащи финансовите интереси на Европейския съюз през 2018 година. Одобрен е и Отчетът за изпълнение на Плана за действие за 2018 г. за изпълнение на Националната стратегия за превенция и борба с нередностите и измамите, засягащи финансовите интереси на ЕС, за периода 2014-2020 г.  Годишният доклад и Отчетът са изготвени на базата на информация, представена от членовете на Съвета и Прокуратурата на Република България.   Докладът обхваща мерките, предприети в България за борба с измамите, засягащи приходната и разходната част на бюджета на ЕС, в изпълнение на член 325 от Договора за функционирането на Европейския съюз. В документа са представени и по-важните законодателни, административни, организационни и оперативни мерки за осъществяване на ефективна превенция и противодействие на нередностите и измамите. Съдържа също обобщение и анализ на статистиката за 2018 г. за докладваните нередности, засягащи бюджета на Европейския съюз, делегиран за изпълнение на България в режим на споделено управление.  Отчетът за изпълнение на задачите, заложени в Плана за действие за 2018 г., отразява достигнатите стойности на заложените индикатори за наблюдение, като неговото изпълнение е 81%.  Двата документа са приети единодушно на редовното заседание на Съвета, проведено на 27 март 2019 година.    Правителството одобри изменение на Секторната стратегия за развитие на електронното управление в Агенция „Митници“ - „е- Митници“ 2016-2020 г., както и на Пътната карта за изпълнението й. С промените хоризонтът на Стратегията и на пътната карта се удължава до 2025 г., като документите вече са одобрени от Държавна Агенция „Електронно управление“.  Промяната в Секторната стратегия и в Пътната карта се налага във връзка с промени в Многогодишния стратегически план на Европейската комисия, чрез който се управлява и планира изпълнението на Инициативата „Електронни митници“ и който представлява пътната карта за развитие на всички митнически администрации на държавите-членки. В актуализираната стратегия се предвижда продължаване на развитието и въвеждането на Институционалната архитектура на Агенция „Митници“ като инструмент за изпълнение на националните и европейски изисквания към изграждането на електронни митници.  Решението на Министерския съвет ще подобри условията за изпълнение на Стратегията за развитие на електронното управление в България, ще се създадат необходимите предпоставки за продължаване работата на Агенция „Митници“ в областта на автоматизиране на процесите, свързани с прилагането на митническото законодателство и заложените за изпълнение мерки за това в Секторна стратегия „е-Митници“. Изпълнението на мерките, заложени в Стратегията на Агенция „Митници“, ще допринесе за изпълнение на поетите ангажименти от България като държава-членка на Европейския съюз за улесняване на законната търговия.    Правителството прие промени в ПМС № 76 от 2014 г., с които възлага на министъра на регионалното развитие и благоустройството да изпълнява функциите по техническо наблюдение и финансов контрол, както и да осигурява необходимите средства за национално съфинансиране за пътни проекти с бенефициент Агенция „Пътна инфраструктура”, финансирани по Механизма за свързване на Европа (МСЕ), сектор „Транспорт”.  До момента дейностите по одобрение на кандидатстването, последващия контрол и осигуряването на националното съфинансиране на проектите по Механизма, се осъществяват от министъра на транспорта, информационните технологии и съобщенията.  Агенция „Пътна инфраструктура” е бенефициент по проект за модернизация на път Калотина - Софийски околовръстен път, финансиран по МСЕ, на обща стойност 162 млн. лева.    Правителството одобри изплащането на 4 500 евро обезщетение след споразумение по жалба пред Европейския съд по правата на човека. Разглежданото пред ЕСПЧ дело касае оплакване по чл. 1 от Протокол 1 на Конвенцията поради продължителната правна несигурност у жалбоподателя, породена от невъзможността реституционната процедура да определи окончателно обхвата на неговите реституционни права, признати му с влязло в сила съдебно решение.  Жалбоподателят е единствен наследник на своя баща - собственик на земеделска земя, колективизирана през 50-те години. През 1991 г., след влизане в сила на Закона за собствеността и ползването на земеделските земи, жалбоподателят подава заявление за реституиране на имота. През 1993 г. съответната Поземлена комисия възстановява собствеността върху наследствения имот на Петко Дянков, а с нотариален акт от 2006 г. той е признат за собственик на възстановения имот.  В края на 2006 г. срещу жалбоподателя е предявен иск за собственост върху реституирания имот от трето лице. Националните съдилища разглеждат иска и през 2011 г. ВКС го признава за собственик на имота.  Вземайки предвид практиката на ЕСПЧ по подобни случаи, българското правителство сключи приятелско споразумение с жалбоподателя, на основание чл. 39 от Конвенцията, като прие да заплати на Дянков предложената от Съда сума от 4500 евро за претърпени вреди и направени разходи и разноски и с това да сложи край на делото.  Правителството одобри също изплащането на 1000 евро обезщетение след представяне на едностранна декларация по жалба пред ЕСПЧ.  През месец май 2010 г. жалбоподателят е привлечен като обвиняем за изнасилване на непълнолетно лице и му е наложена мярка за неотклонение задържане под стража. В съдебната фаза на производството и до постановяване на осъдителната присъда на 4 май 2012 г. съдът разглежда неколкократно мярката за неотклонение на жалбоподателя. В съответствие с разпоредбата на чл. 270, ал. 2 от Наказателно-процесуалния кодекс, в редакцията й към момента на събитията, съдът не се произнася по въпроса дали продължава да съществува обосновано предположение за извършено престъпление от страна на жалбоподателя. Този въпрос обаче е разглеждан в практиката на ЕСПЧ като основна предпоставка за законосъобразността на задържането.  През месец ноември 2017 г. влязоха в сила изменения в НПК. Разпоредбата на чл. 270, ал. 2 от НПК беше променена в съответствие с изискванията на чл. 5, ал. 4 от Конвенцията. Фактите по делото на жалбоподателя обаче са се развили през 2010-2012 г., когато беше в сила проблемната разпоредба. Повдигнатите в жалбата проблеми са предмет на добре установената практика на ЕСПЧ по делата „Бонев срещу България“, „Стоян Димитров срещу България“, „ Рангелов срещу България“, „Николай Герджиков срещу България“.  Взимайки предвид практиката на ЕСПЧ по сходни дела, българското правителство одобри едностранната декларация на основание чл. 37 от Конвенцията за правата на човека и основните свободи.    Министерският съвет променя статута на имота, в който се помещава Професионална гимназия „Никола Йонков Вапцаров“ - гр. Белица, от публична в частна държавна собственост и го прехвърля на община Белица. Теренът с площ 15 799 кв. м и сградите в него се намират на ул. „Димо Хаджидимов“ в града. Промяната дава възможност за пълноценно управление на имота, тъй като училището се финансира от общинския бюджет.  Друг имот-публична държавна собственост се обявява за частна държавна собственост и се прехвърля в собственост на община Генерал Тошево. Имотът се намира в град Генерал Тошево и представлява терен с площ от 6 487 кв. м с две сгради в него. Той ще бъде използван за изграждане на гаражи и навес за съхранение на моторните превозни средства, собственост на общината. Досега той е бил управляван от Държавна агенция „Държавен резерв и военновременни запаси“, но е с отпаднала за нея необходимост.  Също поради отпаднала необходимост от Агенция „Пътна инфраструктура“ се отнема правото на управление върху намиращ се на ул. „Георги Сава Раковски“ № 5 в град Враца имот - публична държавна собственост. Имотът, разположен на първия етаж в триетажна административна сграда № 1, е със застроена площ от 43,83 кв.м, заедно със съответните идеални части от общите части на сградата и от отстъпеното право на строеж върху терена. Имотът се предоставя безвъзмездно за управление на Министерството на регионалното развитие и благоустройството. Предвижда се в последствие той да бъде предоставен за управление на Главна дирекция „Гражданска регистрация и административно обслужване“, за нуждите на Териториалното звено на ГРАО в град Враца.  Съгласно друго правителствено решение имот - частна държавна собственост в гр. Луковит е обявен за публична държавна собственост. Имотът се намира на ул. „Милин камък“ № 2 и представлява терен с площ 1541 кв. м заедно с намиращите се в него три едноетажни сгради и част от пететажна сграда. Към момента е предоставен за управление на различни ведомства за изпълнение на функциите им. По тази причина и съгласно Закона за държавната собственост са налице предпоставки за обявяването му за публична държавна собственост.  Националната здравноосигурителна каса получава за управление тринадесет помещения в Центъра по хигиена в град София, които досега са били в управление на Министерството на здравеопазването. Предоставят се на НЗОК с оглед създаването на нова структура към нея, която да поеме изпълняваната до момента дейност от закрития Център „Фонд за лечение на деца“. В помещенията ще бъдат настанени новите структурни звена на централното управление на НЗОК, което ще бъде мярка за подобряване на ефективността, организацията и качеството на работа и оптимизиране процеса на обслужване.    Министерският съвет предлага на Народното събрание да ратифицира междуправителственото споразумание с Унгария за уреждане на въпросите относно недвижимите имоти за нуждите на дипломатическото ни представителство в Будапеща.   Споразумението бе подписано на 4 април във Вашингтон. С влизането му в сила българската държава придобива право на собственост върху два поземлени имота и построените върху тях сгради, както и финансова компенсация за правата върху недвижимите имоти, вписани в имотния регистър на Будапеща на името на унгарското дружество „CD-Hungary“ и предоставени за нуждите на дипломатическото представителство на Република България в Будапеща по силата на двустранна спогодба от 1980 г. между правителството на Народна република България и правителството на Унгарската народна Република.    Правителството одобри позицията на правителствената част и състава на националната тристранна делегация на България, която ще участва в 108-та сесия на Международната конференция на труда. Форумът ще се проведе в периода 10-21 юни в Женева, Швейцария. Събитието е кулминацията на честванията по случай 100- годишнината на Международната организация на труда (МОТ).  Българската делегация ще се ръководи от заместник министър-председателя по икономическата и демографската политика и председател на Националния съвет за тристранно сътрудничество Марияна Николова.   По време на сесията ще бъде приет заключителен документ във връзка със 100-годишнината на МОТ, както и нов стандарт на организацията за премахване на насилието и тормоза в света на труда. По време на конференцията ще бъдат проведени и тематични дискусии и събития, посветени на бъдещето на труда.    Правителството одобри българската позиция за участие в редовното заседание на Съвета по образование, младеж, култура и спорт на ЕС, което ще се проведе на 22 и 23 май в Брюксел. Очаква се да бъдат приети две препоръки - за всеобхватен подход към преподаването и изучаването на езици и за висококачествени системи за образование и грижи в ранна детска възраст. Ще се приемат и заключения за пътища за подобряване на уменията като нови възможности за възрастните. По точката за дебат ще бъде обсъдена темата „Изграждане на бъдещето на Европа: приносът на образованието и обучението за засилване на социалното сближаване“. Съветът ще приеме също заключения за младите хора и бъдещето на труда и резолюция за насоки за управлението на диалога по въпросите на младежта в ЕС. Предвидена за разглеждане е и темата „От борбата с дезинформацията до засилването на доверието на гражданите на ЕС в медиите“. Съветът, заседаващ във формат министри на спорта, ще дебатира по темата „Комерсиализация на елитния спорт и устойчивост на европейския спортен модел”.  Съвет външни работи (Търговия) на Европейския съюз ще заседава на 27 май в гр. Брюксел. Ще бъдат обсъдени теми свързани с търговските отношения между ЕС и САЩ, подготовка за подписването на Споразумение за свободна търговия между ЕС и Виетнам и на Споразумение за защита на инвестициите, както и реформа на Световната търговска организация (СТО).  На 27 и 28 май в Брюксел ще се проведе заседание на Съвета на Европейския съюз по конкурентоспособност (вътрешен пазар, индустрия, научни изследвания и космическо пространство). Ще бъдат приети три проекта относно: Ново ниво на амбиция за конкурентен единен пазар; Стратегия на ЕС за индустриалната политика; Конкурентоспособността на туристическия сектор като двигател за устойчив растеж, работни места и социално сближаване в ЕС през следващото десетилетие. В частта „Научни изследвания“ ще се проведе дебат за научните изследвания и иновациите като движеща сила за по-конкурентоспособен Европейски съюз.  Правителството одобри също резултатите от българското участие в две неформални заседания на Съвета на ЕС.   Във формат „Здравеопазване“ Съветът на ЕС по заетост, социална политика, здравеопазване и потребителски въпроси проведе неформално заседание на 14 и 15 април в Букурещ. Делегациите обсъдиха предизвикателствата, пред които са изправени държавите-членки по отношение ускорения достъп до иновативни лекарствени продукти и осигуряването на лечение за редки заболявания. Направен беше и преглед на ползите от Директива 2011/24/ЕС при мобилността на пациентите.  Съветът на ЕС по образование, младеж, култура и спорт проведе неформално заседание в част „Култура“ на 16 април в гр. Букурещ. Основна тема на дискусията беше финансирането и иновациите в културните и творчески сектори. „Да се учим от миналото, да изграждаме бъдещето: Европейското културно наследство в светлината на прожекторите“ бе втората тема в дневния ред на заседанието, предложена от Румънското председателство. Министрите приеха и Декларация от Букурещ относно ролята на културата в изграждането на бъдещето на Европа.  „Г и Г кариери“ ЕООД е новият концесионер на находище „Станеви ниви“  Софийското дружество „Г и Г кариери“ ЕООД е новият концесионер на находище „Станеви ниви“, от което се добиват скалнооблицовъчни материали - варовици. Това реши Министерският съвет на днешното си заседание, одобрявайки поисканата от предишния концесионер промяна.   Находище „Станеви ниви“се намира на територията на община Мездра, област Враца. Концесията за него е предоставена през юли 2000 г. за 25 години на „НИИ Геология и геофизика“ АД, гр. София.  С днешното правителствено решение правата и задълженията по предоставената концесия се прехвърлят изцяло на „Г и Г кариери“ ЕООД, гр. София, като условията по концесионния договор остават без промяна.  Възможността за прехвърляне на права и задължения по предоставена концесия е регламентирана в Закона за подземните богатства.    Правителството одобри работен план за изпълнение на Програмата за сътрудничество между България и УНИЦЕФ в периода 2019-2020 г. Планираните в документа мерки и дейности са насочени към оказване на подкрепа на институциите в страната за повишаване на ефективността на политиките за деца и укрепване на капацитета на системите за закрила на детето, социално подпомагане и предоставяне на индивидуализирана подкрепа на уязвими деца и семейства.  Изпълнението на двугодишния план цели да подкрепи усилията на страната ни за гарантиране на правата и благосъстоянието на всички деца, включително на тези в неравностойно и уязвимо положение, така че те да развиват своя пълен потенциал в едно приобщаващо и закрилящо общество.   Застъпените в документа дейности са от важно значение за изпълняваните национални политики с фокус върху ранното детско развитие, процеса на деинституционализация и гарантиране на правото на детето да живее в сигурна и подкрепяща семейна среда, приобщаващо образование, превенция на насилието над деца и закрила на жертвите, достъп до правосъдие/детско правосъдие, гарантиране правата на децата.    До 50 милиона лева е максималният размер на новите държавни гаранции, които Министерският съвет утвърди по Закона за кредитиране на студенти и докторанти (ЗКСД).  Кредити се отпускат на български граждани, граждани на страните от ЕС, ЕИП и Конфедерация Швейцария и са само за обучение във висши училища в България.   Наблюдава се увеличаване на средния размер на кредитите по ЗКСД, което е резултат от няколко фактора - увеличеният размер на издръжката за обучение за един студент/докторант и съответно по-високият размер на таксите за обучение, както и измененията в Закона за висшето образование, с които се дава право на висшите училища при определени условия да извършват обучение срещу заплащане в образователно-квалификационна степен „бакалавър“ и „магистър“. За  изминалата 2018 г. средният размер на кредита е 9 584 лв.  Резултатите от програмата за кредитиране на студентите и докторантите през отчетния период от 2010 г. до 2018 г. показват, че 20 499 студенти и докторанти са се възползвали от възможността да изтеглят кредит по ЗКСД на обща стойност 136 993 996 лв. Отпуснатите кредити за заплащане на такси за обучение са 20 129, а отпуснатите кредити за издръжка са 320. Докторантите, сключили договор за кредит по ЗКСД са 87. Общо 555 студенти, граждани на европейски държави и ЕИП, са сключили договор за кредит през периода от 2010 г. до 2018 г. Броят на чуждестранните кредитополучатели представлява 2,71% от общия брой отпуснати кредити по ЗКСД.  Максималният размер на новите държавни гаранции се одобрява всяка година от Министерския съвет по предложение на министъра на образованието и науката, съгласувано с министъра на финансите и се включва в Закона за държавния бюджет на Република България за съответната година.    Министерският съвет одобри проект на Протокол за сътрудничество между Правителството на Република България и Правителството на Република Северна Македония в областта на борбата с трафика на хора. Проектът ще послужи като основа за преговори между двете страни с цел подписване на окончателен документ. Протоколът ще допринесе за по-успешно противопоставяне на престъплението трафик на хора в региона, обмен на добри практики и най-вече за по-ефективна подкрепа и грижа за потенциалните жертви на трафик.  Сътрудничеството между България и Република Северна Македония е в съответствие със заявените приоритети на Българското председателство на Европейския съюз от първата половина на 2018 г., на Европейската комисия в нейната стратегия за ускорена интеграция на Западните Балкани и на приоритетите на Република Северна Македония.  Проектът предвижда обхватът на сътрудничеството да включва въпросите, свързани с идентифицирането, насочването, защитата и доброволното връщане на жертвите или потенциалните жертви на трафик на хора. То е необходимо за подобряване на ефективността в областта на предотвратяването и борбата с всички форми на трафик на хора чрез увеличаване на обмена на информация между компетентните органи на двете държави с цел подпомагане на идентификацията, защитата и насочването на жертвите и потенциалните жертви на трафик на хора; осъществяване на съвместни обществени кампании за осведомяване с цел предотвратяване на трафика на хора, особено на трафика на деца и изпълнение на съвместни действия за разкриване на нови тенденции, свързани с трафика на хора, и създаване на подходящи механизми за адекватна ответна реакция.  Проектът предвижда като компетентни органи по мониторинг за изпълнението на Протокола да се определят от страна на Република България - Националната комисия за борба с трафика на хора и от страна на Република Северна Македония - Националната комисия за борба с трафика на хора и нелегалната миграция.    Правителството предлага на Президента на Република България да издаде указ за награждаване на акад. проф. д-р Владимир Овчаров с орден „Св. Св. Кирил и Методий“ - огърлие за особено значимите му заслуги за развитието на медицинската наука и образование.  Акад. Овчаров е професор по анатомия, хистология и цитология, а преподавателската му дейност в български и чуждестранни висши медицински училища продължава 49 години. Носител е на редица награди, дипломи и грамоти за изследователската си дейност и приноса си за развитието на медицината. Два пъти е избиран за „Лекар на годината“ от Български лекарски съюз - през 2003 г. за заслуги в областта на медицината, а през 2007 г. получава голямата награда за цялостна дейност. Носител е на Златен медал „Алберт Швайцер“ на Световната академия по медицина „Алберт Швайцер“. През 2014 г. е избран за „Лекар на Югоизточна Европа“ от The Southeast European Forum, а през 2018 г. е награден с орден Ave vitae на International Public Health Coordination Committee of Eurasian Medical Association.  В своето професионално развитие акад. Овчаров прави научни изследвания в различни области - невробиология, невроморфология, развитие и полови различия на централната нервна система, клетъчна биология, клетъчни мембрани, сърдечно-съдова система, двигателен апарат.   Освен научни достижения, акад. Овчаров има принос и за развитието на академични структури, като по негова инициатива са създадени Факултетът по обществено здраве към Медицински университет - София и департаментът по езиково обучение и студентски спорт.  Акад. Овчаров е заемал високи постове във висши учебни заведения и редица български и международни научни организации - ръководител на катедра, ректор на Медицински университет - София в периода 1999 - 2008 г., председател на Българска национална академия по медицина, председател на Българското анатомично дружество и други.    Правителството предлага на Президента на Република България да издаде указ за награждаване на Христо Панев с орден „Св. Св. Кирил и Методий“ - първа степен за големите му заслуги в областта на културата.  Христо Панев е утвърден български художник в съвременното българско изкуство. Работи в областта на живописта, графиката, илюстрацията, оформлението на книги и монументалните изкуства. Произведенията му са повлияни от българската икона и българската фрескова живопис. Автор е на циклите „Фрески“, „Митологични сцени“ и „Библейски сюжети“. За монументалните работи работи в техниките сграфито и сухо фреско.   Христо Панев е лауреат на множество български и чуждестранни награди, сред които - Международни салони за иновации - София /1997/ - златен медал; САЩ - Питсбърг /1998/ - златен медал; Кипър /1998/ - златен медал; Казабланка /1998/ - сребърен медал.  Удостоен е с отличието „Почетен гражданин на Димитровград“ през 2002 г.  Правителството предлага също така с орден „Св. Св. Кирил и Методий“ - втора степен да бъдат удостоени Андрей Аврамов и Трифон Павлов за значимия им принос за развитието на културата и изкуството. Андрей Аврамов и Трифон Павлов са ерудирани, креативни и талантливи представители на съвременната българска култура и изкуство.  Актуализирани са звената, ангажирани в администрирането на системата на собствените ресурси на Европейския съюз в Република България  Министерският съвет одобри Решение за изменение и допълнение на Решение №777 от 2015 г. за определяне на отговорните институции в Република България за прилагането на системата на собствените ресурси на бюджета на Европейския съюз.   С приетия документ се актуализират отговорните звена, изпълняващи функции във връзка със системата на собствените ресурси на Европейския съюз. Измененията се налагат поради настъпили административни промени в Агенция „Митници“ и отпадането на отговорността на други ведомства и звена за прилагането на системата.    „Интерпром” ЕООД, гр. София, ще проучва строителни материали в площ „Ветрен дол”, разположена в землището на с. Паталеница, област Пазарджик, реши правителството. Разрешението за проучване се предоставя за срок от една година. През този период дружеството ще вложи минимум 55 хил. лв. в проучвателните дейности.  „Интерпром“ ЕООД ще проучва строителни материали и в площ „Извора“, разположена в землището на с. Черковна, община Търговище. В рамките на едногодишния срок на разрешението ще бъдат вложени минимум 45 хил. лв. в проучвателните дейности.  За срок от една година „Ескана“ АД ще проучва строителни материали в площ „Белите поляни“, разположена в землището на с. Близнаци, област Варна. В проучвателните дейности ще бъдат вложени минимум 31 хил. лв.  ЕТ „Еврокварц-Иванка Ватова“, гр. Плевен, ще проучва строителни материали в площ „Осъм“, разположена в землището на гр. Летница, област Ловеч. Разрешението за проучване се предоставя за срок от една година. През този период дружеството ще вложи минимум 33 хил. лв. в проучвателните дейности.  Mинимум 48 900 лева ще вложи „Девня трейд“ ООД в едногодишно проучване на строителни материали в площ „Голямата могила“, разположена в землището на с. Щипско, област Варна.    Министерският съвет одобри допълнителни трансфери в размер на 21 807 594 лв. по бюджетите на общините за 2019 г. за работа с деца и ученици от уязвими групи в детските градини и училищата и за допълнително финансиране за издръжка на паралелки за придобиване на квалификация по защитени специалности от професии и специалности от професии, по които е налице очакван недостиг от специалисти на пазара на труда.  Предоставянето на допълнителните средства по бюджетите на общините за 2019 г. няма да доведе до въздействие върху държавния бюджет, тъй като необходимите средства са предвидени по бюджета на Министерството на образованието и науката за 2019 г.    Правителството предлага на Президента на Република България да издаде указ за награждаване на Васил Михайлов и Ириней Константинов с орден „Стара Планина“ - първа степен за изключително големите им заслуги в областта на културата и изкуството.  Васил Михайлов е български театрален и филмов актьор. Превъплащава се в повече от 200 роли, като най-голяма популярност му носи изпълнението на ролята на Петко Войвода в телевизионния сериал „Капитан Петко войвода“. Носител е на множество български и чуждестранни награди, сред които: „Златен век“ – огърлие на Министерство на културата, „Награда за мъжка роля“ – във филма „Герловска история“ на Х фестивал на българския филм – (Варна, 1971 г.) и др.  Ириней Константинов е български актьор. Играл е на сцената на Драматичен театър „Стоян Бъчваров“- Варна, на театър „Сълза и смях“, а от 1984 г. играе в театър „София“. Има многократни участия в радио-театъра, литературни предавания на БНР и телевизионния театър. Носител е на „Награда за актьорско майсторство“ (Варна, 1975), Литературна награда на гр. Варна и др.    Правителството одобри допълнителни трансфери по бюджета на община Стара Загора за 2019 г. в размер на 300 хил. лв.  Средствата са за придобиване на поземлени имоти с обща площ 83 266 кв. м., находящи се в землището на с. Хрищени, община Стара Загора, с цел изграждане на техническа инфраструктура на територията на общината. Предоставянето им ще даде възможност за развитие на местната икономика и за повишаване на нейната конкурентоспособност.  Допълнителните трансфери по бюджета на община Стара Загора се предоставят за сметка на преструктуриране на разходите и/или трансферите по централния бюджет за 2019 г.  Министерският съвет взе решение, според което България ще подкрепи кандидатурите на 14 съдии на Общия съд на ЕС. Въпросът за назначаването на съдиите ще бъде разгледан на 29 май в Брюксел на заседанието на ниво представители на правителствата на държавите членки (КОРЕПЕР II).  Според Договора за функционирането на ЕС на всеки три години се извършва частична подмяна на съдиите в Общия съд, като членовете, чийто мандат изтича, могат да бъдат преизбирани.    Правителството предлага на Президента на Република България да издаде указ за награждаване на Христо Меранзов с орден „Стара Планина“ - първа степен за изключително големите му заслуги в областта на физическото възпитание и спорта.  Христо Меранзов е дългогодишен зам.-председател и председател на Българската федерация по вдигане на тежести, а от 1976 до 1992 г. е член на борда и вицепрезидент на Международната федерация по вдигане на тежести. Като зам.-председател на БСФС Христо Меранзов ръководи подготовката за олимпиадата в Токио през 1964 г., а след това води цялостната спортно-учебна дейност на Съюза. В това си качество той разработва проекти за изграждане на национални системи за олимпийска подготовка, за детско-юношески спорт, за центрове за високо спортно майсторство в страната, за научно-приложна дейност в спорта и ръководи тяхното внедряване. Помагал е и за разкриване на спортни школи при построяването на стадиона и залите по борба в Община Харманли.  Христо Меранзов е автор на десетки книги, монографии, статии и др., между които: „За славата на спорта и честта на родината“ (1974 г.), „Система за олимпийска подготовка“ (1976 г.), „Анализ на програмата и участието на България на олимпийските игри“ (1980 г.), „Българският спорт“ (2008 г.), „Златният век на българския спорт“, (2012 г.), „Да върнем спорта на обществото“ (2013 г.), „Българският олимпийски спорт - възход и падение“ (2017 г.).  Удостоен с най-високите отличия и звания от БСФС и от Международната федерация по вдигане на тежести и с почетен знак от ФИЛА (Международната федерация по борба). През 2017 е удостоен със званието „Почетен гражданин на Харманли“.  За удостояване с орден „Стара Планина“ - първа степен правителството предлага също Дончо Папазов за изключително големите му заслуги в областта на спорта, науката и журналистиката.  Дончо Папазов работи над 20 години като журналист в Българската национална телевизия. Депутат в 36-то Народно събрание и заместник-председател на Съюза на българските журналисти (1993-95 г.). През 2000 г. е експерт в Националния съвет за радио и телевизия. Рекордьор по гмуркане и участник в леководолазни археологически експедиции. Ръководител е на програмата „Планктон“ (1970-1982 г.), провеждана под егидата на Междуправителствената комисия по океанография на ЮНЕСКО, Българска академия на науките и вестник „Орбита“. Програмата продължава 12 години и преминава през 5 етапа: престой с рибарска лодка в Бургаски залив; прекосяване на Черно море с корабна спасителна лодка с платно; прекосяване на Атлантическия океан и на Пасифика със спасителна лодка с платна, обиколка на света с яхтата Тивия.  Дончо Папазов е автор на четири книги, описващи морските приключения, преведени на пет езика: „С 'Джу' през Атлантика“ (1975 г.), „С 'Джу' през Пасифика“ (1977 г.), „С Яна около света“ (1985 г.), „Невъзможният път“ (1994 г.). През 1977 г. Папазов е удостоен с орден „Народна република България“, I степен.   ", "date": "2019.05.22", "title": "Правителството одобри споразумение с Гърция за данъчно-правните аспекти на интерконектора "}
{"url": "http://epicenter.bg/article/Andrey-Kovachev-i-Zhecho-Stankov-se-vklyuchiha-v-kragla-masa-na-tema--quot-Zhenite--biznesa-i-Evropa-quot--/183673/2/48", "text": "  Кандидатите за евродепутати от ГЕРБ Андрей Ковачев и Жечо Станков се включиха в кръгла маса на тема \"Жените, бизнеса и Европа\", организирана от ЖГЕРБ-София. В нея участваха Ирена Соколова, председател на ЖГЕРБ, Валя Чилова, председател на Предприемачи ГЕРБ, Ирина Йорданова, председател на ЖГЕРБ-София и общинските съветници Михаела Иванова и Йоанна Драгнева, съобщиха от пресцентъра на партията.  В кръглата маса своите успешни практики в бизнеса споделиха Мариана Печеян, председател на клуба на жените мениджъри и предприемачи, Ива Тодорова, директор в Ай Би Ем, член на борда на директорите на АмЧАМ, Татяна Кметова, изпълнителен директор на центъра за изследвания и политика за жените, Бистра Илиева, управител на фондация „Дарби“.  „Европа предоставя условия за един добър живот. Трябва да отстояваме европейските ценности и да продължим да работим за това Европа да остане единна и стабилна“, заяви кандидатът Андрей Ковачев. Той подчерта, че представителите на ГЕРБ в европейския парламент работят, за да има повече инвестиции в страната, които движат икономиката. Ковачев допълни, че благодарение на подкрепата на Европа 72 млн.евро ще отидат за сериозно подобряване на бързата медицинска помощ в страната.  Жечо Станков сподели пред присъстващите основните политики по време на кампания, насочени към сектор „Енергетика“. Той подчерта, че страната ще работи по няколко основни стълба - енергийна сигурност, обединение на европейските пазари, декарбонизация на икономиката, възобновяема енергия, енергийна ефективност. По отношение на възобновяемите енергийни източници той уточни, че европейската цел до 2030 г. е 32% намаляване на административната тежест при създаване на нови ВЕИ, създаване на енергийни общности, електромобилност.  Ние вече не сме България, която предлага евтина работна ръка и евтини суровини. Тук има умни, млади хора, знаещи няколко езика, което е много голяма рядкост в Европа, подчерта председателят на ПГЕРБ Валя Чилова. Пред присъстващите тя очерта предизвикателствата пред икономиката в рамките на Европейския съюз и уточни начините, по които бизнесът може да бъде по-конкурентоспособен и мобилен.  В събитието \"Жените, бизнеса и Европа“ се включиха общински съветници, районни кметове, жени – бизнес лидери, доказани специалисти в своята сфера, които размениха опит и познания за това как да бъдат конкурентоспособни в Европа и как да изградят пътя на своя бизнес чрез европейската солидарност.  ", "date": "2019.05.22", "title": "Андрей Ковачев и Жечо Станков се включиха в кръгла маса на тема \"Жените, бизнеса и Европа\" "}
{"url": "http://epicenter.bg/article/Iliyana-Yotova-be-spetsialen-gost-na-tarzhestvenoto-otbelyazvane-na-Denya-na-nezavisimostta-na-Gruziya/183675/2/0", "text": "Вицепрезидентът Илияна Йотова бе специален гост на тържественото отбелязване на Деня на независимостта на Грузия, организирано от грузинското посолство в София. Това съобщиха от прессекретариата на държавния глава.   В приветствието си Илияна Йотова изтъкна отличните двустранни отношения между България и Грузия и приятелството между двата народа.   Нейно Превъзходителство Тамара Лилуашвили показа на вицепрезидента традиционни грузински облекла, пристигнали в българската столица специално за събитието.    ", "date": "2019.05.22", "title": "Илияна Йотова бе специален гост на тържественото отбелязване на Деня на независимостта на Грузия"}
{"url": "http://epicenter.bg/article/Iv--Vasileva--Evropeyskata-laboratoriya-za-kontrol-na-plastmasite-v-morskata-voda-mozhe-da-e-v-Burgas/183677/2/48", "text": "  Европейската лаборатория за контрол на съдържанието на пластмаси и микропластмаси в морската вода и морските обитатели да бъде разположена в бъдещия конгресен център в Бургас. Това предлага кандидатът за евродепутат от ГЕРБ Ивелина Василева, съобщиха от пресцентъра на партията.  Сградата в момента се строи в територията между Морска гара и Магазия 1. Модерният център със зала за 500 души има предвидени помещения за научно-изследователски кабинети. Това го прави изключително подходящ като локация и база за европейската лаборатория.  „Такъв изследователски център е необходим, защото заради замърсяването на водните басейни с пластмасови отпадъци, микрочастици от тях попадат в рибата, която консумираме. В допълнение на това, Черно море е вътрешно море и циркулацията на водата в него е недостатъчна. Още повече, че и река Дунав, която прекосява цяла Европа, преминава през 10 държави, се влива в него“, припомни Ивелина Василева, която е председател на парламентарната Комисия по околната среда и водите.  Василева си поставя срок от две години, през който лабораторията да бъде оборудвана със съвременна техника и учените да започнат своите изследвания.  „Каузата е важна, защото и от чистите води зависи качеството на живот и здравето на децата ни. Две години са кратък срок, но реалистичен. Преди две години, когато с колегите ми народни представители казахме, че в Бургас ще има факултет по медицина мнозина се съмняваха. Днес това вече е факт“, каза Ивелина Василева.  „Екологията е кауза отвъд партийните и държавни граници. Тя е начин на живот, който изисква усилия и грижи всеки ден. Аз ще бъде вашия „зелен“ глас в Брюксел“, коментира бургаският кандидат за Европейския парламент.  ", "date": "2019.05.22", "title": "Ив. Василева: Европейската лаборатория за контрол на пластмасите в морската вода може да е в Бургас"}
{"url": "http://epicenter.bg/article/Pravitelstvoto-predlaga-Vasil-Mihaylov-i-Iriney-Konstantinov-za-orden--quot-Stara-planina-quot-/183678/2/0", "text": "Правителството предлага на Президента на Република България да издаде указ за награждаване на Васил Михайлов и Ириней Константинов с орден „Стара Планина“ - първа степен за изключително големите им заслуги в областта на културата и изкуството.   За същото отличие са предложени и Христо Меранзов и Дончо Папазов. Васил Михайлов е български театрален и филмов актьор. Превъплащава се в повече от 200 роли, като най-голяма популярност му носи изпълнението на ролята на Петко Войвода в телевизионния сериал „Капитан Петко войвода“, напомнят от правителствения пресцентър. Носител е на множество български и чуждестранни награди, сред които: „Златен век“ – огърлие на Министерство на културата, „Награда за мъжка роля“ – във филма „Герловска история“ на Х фестивал на българския филм – (Варна, 1971 г.) и др. Ириней Константинов е български актьор. Играл е на сцената на Драматичен театър „Стоян Бъчваров“- Варна, на театър „Сълза и смях“, а от 1984 г. играе в театър „София“. Има многократни участия в радио-театъра, литературни предавания на БНР и телевизионния театър. Носител е на „Награда за актьорско майсторство“ (Варна, 1975), Литературна награда на гр. Варна и др.  Правителството предлага на Президента на Република България да издаде указ за награждаване на Христо Меранзов с орден „Стара Планина“ - първа степен за изключително големите му заслуги в областта на физическото възпитание и спорта.  Христо Меранзов е дългогодишен зам.-председател и председател на Българската федерация по вдигане на тежести, а от 1976 до 1992 г. е член на борда и вицепрезидент на Международната федерация по вдигане на тежести. Като зам.-председател на БСФС Христо Меранзов ръководи подготовката за олимпиадата в Токио през 1964 г., а след това води цялостната спортно-учебна дейност на Съюза. В това си качество той разработва проекти за изграждане на национални системи за олимпийска подготовка, за детско-юношески спорт, за центрове за високо спортно майсторство в страната, за научно-приложна дейност в спорта и ръководи тяхното внедряване. Помагал е и за разкриване на спортни школи при построяването на стадиона и залите по борба в Община Харманли. Христо Меранзов е автор на десетки книги, монографии, статии и др., между които: „За славата на спорта и честта на родината“ (1974 г.), „Система за олимпийска подготовка“ (1976 г.), „Анализ на програмата и участието на България на олимпийските игри“ (1980 г.), „Българският спорт“ (2008 г.), „Златният век на българския спорт“, (2012 г.), „Да върнем спорта на обществото“ (2013 г.), „Българският олимпийски спорт - възход и падение“ (2017 г.). Удостоен с най-високите отличия и звания от БСФС и от Международната федерация по вдигане на тежести и с почетен знак от ФИЛА (Международната федерация по борба). През 2017 е удостоен със званието „Почетен гражданин на Харманли“. За удостояване с орден „Стара Планина“ - първа степен правителството предлага също Дончо Папазов за изключително големите му заслуги в областта на спорта, науката и журналистиката.  Дончо Папазов работи над 20 години като журналист в Българската национална телевизия. Депутат в 36-то Народно събрание и заместник-председател на Съюза на българските журналисти (1993-95 г.). През 2000 г. е експерт в Националния съвет за радио и телевизия. Рекордьор по гмуркане и участник в леководолазни археологически експедиции. Ръководител е на програмата „Планктон“ (1970-1982 г.), провеждана под егидата на Междуправителствената комисия по океанография на ЮНЕСКО, Българска академия на науките и вестник „Орбита“. Програмата продължава 12 години и преминава през 5 етапа: престой с рибарска лодка в Бургаски залив; прекосяване на Черно море с корабна спасителна лодка с платно; прекосяване на Атлантическия океан и на Пасифика със спасителна лодка с платна, обиколка на света с яхтата Тивия. Дончо Папазов е автор на четири книги, описващи морските приключения, преведени на пет езика: „С 'Джу' през Атлантика“ (1975 г.), „С 'Джу' през Пасифика“ (1977 г.), „С Яна около света“ (1985 г.), „Невъзможният път“ (1994 г.). През 1977 г. Папазов е удостоен с орден „Народна република България“, I степен.  Правителството предлага на Президента на Република България да издаде указ за награждаване на акад. проф. д-р Владимир Овчаров с орден „Св. Св. Кирил и Методий“ - огърлие за особено значимите му заслуги за развитието на медицинската наука и образование. Акад. Овчаров е професор по анатомия, хистология и цитология, а преподавателската му дейност в български и чуждестранни висши медицински училища продължава 49 години. Носител е на редица награди, дипломи и грамоти за изследователската си дейност и приноса си за развитието на медицината. Два пъти е избиран за „Лекар на годината“ от Български лекарски съюз - през 2003 г. за заслуги в областта на медицината, а през 2007 г. получава голямата награда за цялостна дейност. Носител е на Златен медал „Алберт Швайцер“ на Световната академия по медицина „Алберт Швайцер“. През 2014 г. е избран за „Лекар на Югоизточна Европа“ от The Southeast European Forum, а през 2018 г. е награден с орден Ave vitae на International Public Health Coordination Committee of Eurasian Medical Association.  В своето професионално развитие акад. Овчаров прави научни изследвания в различни области - невробиология, невроморфология, развитие и полови различия на централната нервна система, клетъчна биология, клетъчни мембрани, сърдечно-съдова система, двигателен апарат.  Освен научни достижения, акад. Овчаров има принос и за развитието на академични структури, като по негова инициатива са създадени Факултетът по обществено здраве към Медицински университет - София и департаментът по езиково обучение и студентски спорт.  Акад. Овчаров е заемал високи постове във висши учебни заведения и редица български и международни научни организации - ръководител на катедра, ректор на Медицински университет - София в периода 1999 - 2008 г., председател на Българска национална академия по медицина, председател на Българското анатомично дружество и други.  Правителството предлага на Президента на Република България да издаде указ за награждаване на Христо Панев с орден „Св. Св. Кирил и Методий“ - първа степен за големите му заслуги в областта на културата.  Христо Панев е утвърден български художник в съвременното българско изкуство. Работи в областта на живописта, графиката, илюстрацията, оформлението на книги и монументалните изкуства. Произведенията му са повлияни от българската икона и българската фрескова живопис. Автор е на циклите „Фрески“, „Митологични сцени“ и „Библейски сюжети“. За монументалните работи работи в техниките сграфито и сухо фреско.  Христо Панев е лауреат на множество български и чуждестранни награди, сред които - Международни салони за иновации - София /1997/ - златен медал; САЩ - Питсбърг /1998/ - златен медал; Кипър /1998/ - златен медал; Казабланка /1998/ - сребърен медал.  Удостоен е с отличието „Почетен гражданин на Димитровград“ през 2002 г.  Правителството предлага също така с орден „Св. Св. Кирил и Методий“ - втора степен да бъдат удостоени Андрей Аврамов и Трифон Павлов за значимия им принос за развитието на културата и изкуството. Андрей Аврамов и Трифон Павлов са ерудирани, креативни и талантливи представители на съвременната българска култура и изкуство.  ", "date": "2019.05.22", "title": "Правителството предлага Васил Михайлов и Ириней Константинов за орден \"Стара планина\""}
{"url": "http://epicenter.bg/article/Valentin-Vatsev--Predstoyashtite-evroizbori-ne-tryabva-da-se-natovarvat-sas-svrahochakvaniya/183679/2/0", "text": "  \"Българските гласоподаватели не трябва да товарят предстоящите евроизбори със свръхочаквания.\" Това заяви в сутрешния блок на Bulgaria ON AIR геополитическият анализатор Валентин Вацев. Според него вотът в неделя няма никакво политическо значение, а по-скоро идеологическо.   Вацев допълни, че дори и след изборите хората, които управляват ядрото на Европейския парламент, ще останат същите. Той разкри, че очаква на политическата сцена да излязат леви и десни популисти, които ще променят идеологическата картина в Съюза.   \"Не трябва да товарим предстоящите евроизбори с някакви свръхочаквания. Световните социологически агенции и водещите политически анализатори знаят, че тези избори няма да променят активното политическо статукво. Левите и десните либерали, които контролират ядрото на Европейския парламент, ще останат същите. Тези избори имат огромно идеологическо и социологическо значение. Те ще разрушат статуквото и вече Обединена Европа ще значи нещо друго. В сферата на властта ще се появят леви и десни популисти. Така ще се промени идеологическата картина. В следващите 6 месеца евролибералите ще се отбраняват срещу националистите\", каза Вацев.   Анализаторът заяви, че тези избори ще покажат и нагласата на електората за участие в местния вот в края на годината. Според него българското общество вече започва да \"оздравява\" и все по-често участва активно в политическия живот у нас.   \"ГЕРБ трябва да покаже блестяща победа на тези избори и поради тази причина Борисов пое кормилото с двете ръце, за да демонстрира, че един Цветанов повече или по-малко няма значение. Той трябваше да си върне контрола над партията. Същото се случи и в БСП. Корнелия Нинова искаше да покаже, че партията може и без Станишев. Българският политически елит разрешава пред обществото своите кухненски проблеми. Тези избори показват, че обществото започва да оздравява и българинът все по-трудно се лъже и все по-силно се дразни, когато го лъжат. Изборите преразпределят власт и легитимират власт. Тези избори няма да го направят. Те са важни само от гледна точка на идеологията. Показват нагласата за участие в следващия вот\", коментира Вацев.  ", "date": "2019.05.22", "title": "Валентин Вацев: Политическият елит решава пред обществото своите кухненски проблеми"}
{"url": "http://epicenter.bg/article/Kaloyan-Pargov--Balgariya-tryabva-da-raboti-za-sazdavane-na-Balkanski-tsentar-na-vissheto-obrazovanie/183681/2/48", "text": "  България трябва да работи за създаване на Балкански център на висшето образование. Това заяви лидерът на БСП – София Калоян Паргов, който беше домакин на среща на кандидати на социалистите за български представители в европейския парламент с ректори на висши училища и ръководството на БАН.   Дискусията беше организирана от Градския съвет на БСП – София. На нея присъстваха кандидатите за евродепутати Петър Витанов, проф. Румен Гечев и проф. Мариела Модева, заместник-председателят на Градския съвет на столичните социалисти проф. Ваня Добрева и народните представители Анелия Клисарова, заместник-председател на Комисията по образование в Народното събрание, и доц. д-р Николай Цонков. В дискусията се включиха председателят на Съвета на ректорите проф. Любен Тотев, председателят на БАН акад. Юлиан Ревалски, заместник-ректорът на Софийския университет проф. Георги Вълчев, ректорът на УНСС проф. Стати Статев, доц. Григорий Вазов, ректор на ВУЗФ, проф. Георги Михов, ректор на Техническия университет, проф. Стоян Денчев, ректорът на Химико-технологичния университет проф. Митко Георгиев, проф. Пенчо Гешев, ректор на НСА, проф. Борислав Борисов, ректор на Висшето строително училище, проф. Тодорова, ректор на Висшето транспортно училище, проф. Елена Баева, ректор на колежа \"Любен Гройс\", и други.  \"За 2021 година европейските политики предполагат стимули за създаване на мрежи от висши училища в Европа, коментира Паргов. - Ние, чрез представителите ни в Европейския парламент, ще настояваме да няма двоен аршин при съвместната работа на отделните университети. За Балканите, например, е изключително подходящо чрез различни инструменти и програми или директно по линия на \"Еразъм+\" да бъде създадена Балканска мрежа от университети. Например, български университети, които работят в областта на културата, биха могли да потърсят свои партньори и да създадат мрежи с университети от балканските държави, дори не само с членки на ЕС\".  Според лидера на БСП – София, връзката между образованието, науката и икономиката е изключително важна. \"Процесът на масовизация на висшето образование означава да потърсим и развием традиции на неуниверситетския вид висше образование, добави той. - Този вид висше образование е по-практически ориентирано и се структурира върху практически краткосрочни програми. - Сега предстои да се обсъждат образователно-квалификационните степени на студентите с оглед тяхната съизмеримост с европейските. Проблемът с квалификациите и тяхното признание тепърва трябва да се решава и ще продължава да бъде дискусионен, най-вече с оглед конкурентоспособността на нашите студенти в рамките на общия европейски пазар. Много важен е и въпросът за обществената отговорност към висшето образование. Когато споменем за отговорност към висшето образование е ясно, че става въпрос за пари. Най-вече за това какъв процент от БВП държавата трябва да отделя за развитието и модернизацията на българското образование”.  Калоян Паргов изрази съжаление, че в последните 12 години политиците са длъжници и не са си свършили работата по отношение на българското образование. \"Отчитам този факт като много голяма грешка, коментира той. - В рамките на общия европейски пазар е много важно всяка държава да отчита своите предимства и чрез образованието да ги изразява, за да бъде конкурентна на този пазар\".", "date": "2019.05.22", "title": "Калоян Паргов: България трябва да работи за създаване на Балкански център на висшето образование"}
{"url": "http://epicenter.bg/article/Ninova--Evropa-e-vazmozhnost-za-po-visok-standart-na-zhivot--no-ot-nas-zavisi-dali-shte-stane-realnost-/183683/2/48", "text": "  \"Европа е възможност за по-висок стандарт на живот, на свободно движение на хора, за свободна търговия, за по-високи доходи. От нас зависи дали тази възможност ще стане реалност.\"   Това заяви председателя на БСП Корнелия Нинова в сутрешния блок на Нова телевизия. Според нея минималната работна заплата трябва да бъде 660 лв. – 60% от средната и за този принцип на изчисляване настоява БСП.   „Управляващите казват, че 6400 лв. за дете не е възможно. Това е изпълнимо и струва 30 млн. лв. годишно“, подчерта тя. Нинова попита дали българската държава, при бюджета, който има, при тази гигантска корупция и изтичане на средства в сивия сектор, няма 30 млн. да помогне на младите семейства.   „Въпрос на приоритети – да строят пътища, които на другия ден са пропаднали, или да се помогне на младите семейства?“, продължи с въпросите тя. Нинова не отрече, че инфраструктурата е важна, но трябва да се строи качествено.  Председателят на БСП подчерта, че за 10 години българите са намалели с 603 000. „Падаме в класацията за доходи и ставаме все по-бедната държава в Европа. Ние сме най-корумпираната и с най-малко свобода на словото. Каквито и ПР-акции да разиграват управляващите пред изборите, фактите са факти - големите проблеми са в бедността, неравенствата и липсата на върховенство на закона“, каза още тя. Нинова заяви, че вчера еврокомисарят по правосъдие Вера Юрова, за пореден път, опроверга Борисов. „Тя е казала, че няма да ни свалят механизма за наблюдение, защото съдебната система не е независима. Няма да ни приемат в Шенген, както обеща г-н Юнкер, и това го казват партньорите на Борисов“, допълни Нинова.  По повод думите на премиера, че БСП готви предизборен скандал, тя коментира: „Борисов се притеснява от евентуална загуба и търси предварително оправдание за това в измислени сценарии. Имаме много сигнали за натиск, използване на страх, на службите на МВР и ще огласим конкретни случаи. Ще сигнализираме нашите органи и европейските посланици“, каза още тя. Нинова заяви, че БСП държи на абсолютно демократични и прозрачни избори. „Ангажирани сме да правим паралелно преброяване. БСП иска да спечели тези избори и работи за това“, категорична е председателят на БСП.  Корнелия Нинова посочи, че в Австрия за една оставка за корупция, премиерът е поискал предсрочни избори. „Тук имаме 7 оставки за съмнения за корупция, за 2 години. Не изглежда морален акт, когато министър подава оставка за трагедията в Своге, а става зам.-министър. Другият министър подава оставка за Своге и става представител в Черноморска банка. Това е прикриване на следите и цинизъм. А семействата на загиналите получават по 10 лв. Това не е неравенство, това е пропаст“, категорична е тя.  По повод сделката за „Техноимпекс“, Нинова обясни, че тя е проверявана 4 пъти и всички документи опровергават информацията на Антон Тодоров. Председателят на БСП е завела дело за всички лъжи и го е спечелила. \"В решението пише, че никога не е съм била в СДС, че не съм излъгала за нищо, което съм казала и за \"Техноимпекс\", и по други фалшиви новини. Г-н Борисов трябва да ми плати разноските по делото. Да пускат колкото искат фалшиви новини. Единственият начин да има ред в държавата и да има върховенство на закона е да се заведе дело, да ги осъдим и да го оповестим. Всички друго е принизяване на политиката“, каза още тя. Според нея хората ги интересува друго – защо пенсията им е 200 лв, защо нямат болница, където да отидат да се лекуват, и очакват от политиците да им кажат как ще се промени това.  „Не вярвам нито за секунда на КОНПИ. Самата антикорупционната комисия беше порочно създадена. Не може г-н Цветанов да назначи Пламен Георгиев за председател и да очакваме той да се произнесе за апартамента с асансьора. Вече месец и половина не казват дали Цветанов е в конфликт на интереси“, каза още Нинова. Според нея не може да се вярва на орган, на който председателят и зам.-председателят имат проблеми с тераси. „Тези хора ще разследват офшорките“, допълни тя. Нинова припомни, че БСП е предложила алтернатива и тази комисия да се сформира по различен начин. „Вярвам и на Европейската прокуратура. Много искам да се оглави от г-жа Кьовеши, за да се разгледат обективно злоупотребите с европейски средства“, каза още тя. Нинова показа 7 източника на информация, че правителството е гласувало против тази кандидатура. „Страх ги е, че може да има справедливост, да има разследвания и те да доведат до справедлив резултат“, уточни тя.  Нинова подчерта, че БСП е единствената партия, която не отрича грешките през годините и иска промяна на модела. „Поканиха ни да станем част от статуквото, но ние отказахме. 3 години ги отхвърляхме и си изядохме боя заради това. Твърдо решени сме, че ще се разграничим от това статукво“, категорична е Корнелия Нинова. ", "date": "2019.05.22", "title": "Нинова: Европа е възможност за по-висок стандарт на живот, но от нас зависи дали ще стане реалност!"}
{"url": "http://epicenter.bg/article/Borisov-pristigna-v-Kirkovo/183687/2/0", "text": "\"Пристигнах в Кирково, където очаквам гръцкия премиер Алексис Ципрас, с когото днес ще дадем старт на изграждането на междусистемната газова връзка между България и Гърция.\"   Това написа във фейсбук премиерът Бойко Борисов.    ", "date": "2019.05.22", "title": "Борисов пристигна в Кирково, чака Ципрас (СНИМКИ)"}
{"url": "http://epicenter.bg/article/Lilyana-Pavlova--Evrodeputatite-ni-shte-rabotyat-za-poveche-sredstva-po-liniya-na-kohezionnata-politika-/183689/2/0", "text": "  Българските евродепутати от ГЕРБ ще работят за повече средства по линия на кохезионната политика. Важно е европейската солидарност да достигне до най-малките населени места и да модернизира средата за живот. Освен това европейските средства дават добри стимули за развитие на българския малък и среден бизнес, а с това се увеличат и доходите на гражданите. Това каза кандидатът за евродепутат от листата на ГЕРБ и СДС за изборите за Европейски парламент Лиляна Павлова, която посети днес фирма за производство на продукти от слънчогледови семена и ядки в град Сливо поле, съобщиха от пресцентъра на ГЕРБ.  Заедно с народния представител от ГЕРБ – Русе и областен координатор на партията Пламен Нунев, Павлова разговаря с работниците и служителите там. На срещата присъстваха още общински съветници от ГЕРБ, кметът на Община Сливо поле Валентин Атанасов и неговият заместник М. Чиликов.  Във фирмата работят 50 души, които обработват над 10 000 декара земеделска земя. Предприятието работи за износ, като предлага продуктите си в редица държави от Западна Европа. Павлова имаше възможност да се запознае в детайли с производствения процес и експортните възможности на дружеството.  По-рано кандидатът за евродепутат разгледа обновения площад „Демокрация“ и реконструкцията на градския парк с площадки за отдих, детска игра и спорт. Павлова оцени високо съвместната работа на законодателната и местната власт, като резултатите за подобряване жизнения стандарт на хилядите местни жители са видими във всяко малко населено място. Тя подчера, че благодарение управлението на ГЕРБ и премиера Бойко Борисов България има силен глас в Европа.  ", "date": "2019.05.22", "title": "Лиляна Павлова: Евродепутатите ни ще работят за повече средства по линия на кохезионната политика "}
{"url": "http://epicenter.bg/article/Boyko-Borisov-vozi-Aleksis-Tsipras/183691/2/0", "text": "Министър-председателят Бойко Борисов посрещна гръцкия си колега Алексис Ципрас в Кирково и го качи на джипа си.   Двамата началото на изграждането на междусистемната газова връзка между България и Гърция.  Интерконекторът между България и Гърция е един от приоритетните проекти за сигурност и конкурентоспособност на енергийния пазар в Европейския съюз. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа.   Около 11.40 часа гръцкият министър-председател Алексис Ципрас кацна с хеликоптер в района на село Кирково. Той беше посрещнат от премиера Бойко Борисов. По късно двамата се качиха в автомобил, лично шофиран от българския министър-председател. Колата на премиерите спря в района, където много местни жители ги очакваха, за да ги поздравят и да им изкажат благодарности за направеното.   „Реализирането на междусистемната газова връзка между България и Гърция ще има ключова роля за целия регион и за Европа“. Това заяви министър-председателят Бойко Борисов на среща с гръцкия премиер Алексис Ципрас преди официалния старт на изграждането на интерконектора между двете страни, съобщиха от Правителствената информационна служба.  „Проектът е от стратегическо значение не само за нашите две държави, но и за цяла Европа, включително и за страните от Западните Балкани“, подчерта премиерът Борисов и изтъкна, че интерконекторът ще доведе до реална диверсификация на източниците и маршрутите за доставка на природен газ.   В разговора с гръцкия си колега Бойко Борисов припомни, че в управленската програма на българското правителство е заложено като приоритет гарантиране на енергийната сигурност и развитие на пазара, включително подготвителните дейности, възлагане на строителството на обекта и въвеждането в експлоатация на газовата връзка България-Гърция през 2020 г.  „Изпълняваме поставените задачи, за да осигурим инфраструктура, по която да се доставя газ за региона при конкурентни условия“, посочи още министър-председателят.  По време на срещата двамата правителствени ръководители отбелязаха и ключовото значение на междусистемната газова връзка като част от общите балкански проекти и посочиха важното значение на строежа и на пътищата, жп линиите, пристанищата, дигиталната инфраструктура за свързаността и стабилността на Балканите.   „Колкото по-добре се развиват тези наши общи проекти, толкова по-добре е за инвестициите, за туризма, за пътникопотока, за товарите“, заяви още Бойко Борисов.  Изграждането на междусистемната газова връзка Гърция – България има за цел да осигури диверсификация не само на маршрутите, но и на източниците на природен газ за България и региона. Като част от развитието на Южния газов коридор, чрез IGB България и съседните ѝ страни ще имат достъп до алтернативни доставки от Каспийския регион, както и от съществуващи или бъдещи терминали за втечнен газ.  Газовата връзка между България и Гърция е с дължина 182 км., от които 150 км. са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро. Борисов сподели, че много хора в региона ходят на гръцкото море, тъй като то е на 50 километра. \"Трябва да разширим пътя или да отворим границата заради трафика\", каза с усмивка премиерът.  Българският министър-председател изтъкна невероятната природа, която притежаваме. \"Много гърци идват тук на планина, на хладно. Хора от всички държави минават оттук за морето. Тук половината население е мюсюлманско, другата половина християнско. Ако не ги ръчкаш, няма проблеми между тях\", разказа Борисов на госта си.  Той добави, че много гърци идват на ски през зимата в курортите в България.  \"Сега от Румъния, Беларус, Украйна, българи минават през тези проходи. Много по-пряко им е. Сега искам да направим тази магистрала от Александруполис и да излезе на \"Марица\". Не са големи пътищата, добри са до 1 юни. Юни, юли, август и септември се чака тук по 3 часа на границата\", припомни българският министър-председател.  \"Имаме чувството, че по големите празници половината гърци са в България. Затова сме 50:50. Българите харчат пари на морето в Гърция, а гърците - в нашите зимни курорти. Оттук с кола е на 40 километра до плажа в Гърция\", обясни Борисов и добави, че сега основният проблем е преминаването на границата.  \"Трябва да измислим това, да става преминаването по-бързо\", заяви премиерът.   Днес е исторически ден, с гръцкия премиер Алексис Ципрас сме се разбрали и тунели да правим, но след изборите, каза още премиерът.  „Вицепремиерът на Азербайджан е тук“, уточни Борисов по повод откриването на строителството на газовата връзка с Гърция. Министър-председателят запозна гръцкия премиер Алексис Ципрас с българския енергийния ни министър Теменужка Петкова.  „С колегата сме се разбрали, тунели ще правим след изборите. Днес правим исторически неща, заслужава си. Това на думи знаеш ли колко години е говорено, че ще се направи диверсификация“, обърна се Борисов към гръцкия си колега.    ", "date": "2019.05.22", "title": "Борисов към Ципрас: Трябва да разширим пътя, да се минава по-лесно между Гърция и България (ВИДЕО)"}
{"url": "http://epicenter.bg/article/Valeri-Zhablyanov--Ikonomikata-na-Balgariya-tryabva-da-poluchi-tlasak-i-vazmozhnost-za-rast-na-zaplati/183694/2/0", "text": "\"За България тези избори също са решаващи. От избора на 26 май ще зависи в страната, в скоро време, да има ново управление, ново парламентарно мнозинство с нови приоритети. Половината от работната ръка и трудов потенциал са изгубени, няма как по този начин да разчитаме на догонващо развитие по отношение на останалите страни в съюза. Икономиката на България трябва да получи тласък и да има възможност за чувствителен ръст на заплати, социални плащания и подобряване на трудовото законодателство\". Това заяви кандидатът за евродепутат Валери Жаблянов на среща в Хасково.   „Европа е на кръстопът. Европа е изправена пред важен избор- или управление на социалистическите партии, или управление на десницата отново, чиято управленска философия за Европа доведе гръцката и португалската финансова криза, бунтовете на “жълтите жилетки” във Франция, напрежение вътре в ЕС между отделните държави, развитите държави и периферията“, каза още той.    По неговите думи тези избори се явяват решаващи за това- накъде ще поеме ЕС след избора на нов парламент. \"В края на миналата година е имало очаквания за прилив на гласове към националистическите партии и крайната десница, ситуацията от последните месеци е различна. Наблюдава се процес на консолидиране на левите партии в Европа\", обясни той.   „Посрещаме последната седмица преди изборите с оптимизъм за успешно представяне на БСП. Оптимизъм за това, че българските граждани с леви политически убеждения ще дадат своя глас за бюлетина №18 и за нашата листа за Европейския парламент“, допълни той.   По неговите думи, докато в първите дни от кампанията се е забелязвало някаква апатия, днес нещата са променени и БСП успя да представи своята управленска алтернатива за развитието на Европейския съюз и България. Според него гражданите са заредени с очаквания за една по-справедлива България, едно по-ефективно държавно управление и едно по-сериозно авторитетно присъствие на българската държава във всички институции и органи за управление на ЕС.   По-рано през деня Валери Жаблянов се срещна с жители на с.Узунджово. Той посети мемориалния комплекс и музейната експозиция, посветени на историята на летище - Узунджово. “Гигантска е разликата между едно село в България и едно в Унгария. Там има обществен живот, млади хора, производствени мощности, работни места. Въпросът не опира до това колко хора живеят в едно населено място, по-важно е какъв е цялостният подход, цялостната политика. Длъжни сме да създадем условия за поминък в селата, да създадем условия младите да се върнат” подчерта Жаблянов.", "date": "2019.05.22", "title": "Валери Жаблянов: Икономиката на България трябва да получи тласък и възможност за ръст на заплати"}
{"url": "http://epicenter.bg/article/MVnR-preduprezhdava-za-povishen-risk-ot-eskalatsiya-na-naprezhenieto-v-Indoneziya-/183696/2/0", "text": "Във връзка с планираното за днес обявяване на резултатите от президентските и парламентарни избори в Индонезия и произтичащия от това повишен риск от ескалация на напрежението в страната, Министерството на външните работи препоръчва на българските граждани да избягват места, където се провеждат протести, демонстрации или се наблюдава по-голямо струпване на хора, да следят местните медии относно развитието на ситуацията по сигурността в дните преди и след обявяването на резултатите и да се съобразяват стриктно с препоръките на местните власти. Това съобщиха от пресцентъра на МВнР.  От министерството предупреждават българските граждани да носят със себе си документ за самоличност и да проявяват повишено внимание по отношение на съмнителни предмети или хора с подозрително поведение.  Местните полицейски власти информират за вероятност от извършване на терористични нападения в деня на обявяване на резултатите.  При необходимост, българските граждани могат да се свържат с посолството на България в Джакарта на тел. + 62 21 390 4048 или при извънредна ситуация и в извънработно време на денонощния дежурен тел. +62 812 9600 0691.  Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.  МВнР препоръчва на българските граждани, при пътувания в чужбина, да се възползват от възможността да се регистрират в рубриката \"Пътувам за…” на следния адрес:   ", "date": "2019.05.22", "title": "МВнР предупреждава за повишен риск от ескалация на напрежението в Индонезия "}
{"url": "http://epicenter.bg/article/Eva-Maydel--GERB-raboti-tseleustremeno-za-razvitieto-na-biznes-sredata-i-investitsiite-/183697/2/48", "text": "  \"ГЕРБ работи целеустремено за подобряването на бизнес средата. Развитието на инфраструктурата, привличането на инвестиции, управлението на европейско финансиране за ключови проекти, поддържането на добри партньорски отношения с европейските държави е с една единствена цел - повече възможности за предприемачество и повече работни места в България\", това заяви кандидатът за евродепутат от ГЕРБ Ева Майдел на среща с представители на датския бизнес в България, съобщиха от пресцентъра на партията.  Работната среща се проведе по покана на посланика на Кралство Дания Сьорен Якобсен. Ева Майдел посочи и конкретни политики, реализирани в подкрепа на бизнеса, по които тя е работила пряко.  \"В работата си винаги съм се стремяла да постигам реална добавена стойност за гражданите. Един от големите успехи на България за единния пазар на ЕС е десетократното намаляване на таксите за банкови преводи в евро от 15 декември тази година. Друго постижение е информационния център на Европейския фонд за структурни инвестиции, където, когато бизнесът има въпрос, ЕС не дава просто една дипляна или формуляр, а експерти сядат и дават конкретни съвети и насоки как бизнесът да използва фонда.\", добави Ева Майдел.   ", "date": "2019.05.22", "title": "Ева Майдел: ГЕРБ работи целеустремено за развитието на бизнес средата и инвестициите "}
{"url": "http://epicenter.bg/article/Prebiha-sluzhitel-na--quot-Sadebna-ohrana-quot--10-dushi-sa-zadarzhani/183649/2/0", "text": "Служител на \"Съдебна охрана\" е бил нападнат и пребит снощи в столичния квартал \"Надежда\".  За инцидента към момента са задържани около 10 души, като се изяснява кои от тях са конкретните извършители.  Пострадалият е откаран в болница без опасност за живота. Причините за побоя се изясняват, предаде БНР. ", "date": "2019.05.22", "title": "Пребиха служител на \"Съдебна охрана\", 10 души са задържани"}
{"url": "http://epicenter.bg/article/Petar-Vitanov--Vreme-e-za-spravedlivost-i-promyana--shte-ya-postignem-s--18/183653/2/48", "text": "  „Време е за справедливост и промяна, както на Европа така и на България. Нашата битка е за България, защото вярваме, че страната ни може да има по-добро управление и съм убеден в успеха ни“.   Това каза кандидатът за евродепутат от „БСП за България“ Петър Витанов пред БСТВ. Той призова българските граждани да гласуват с №18 в неделя, за да бъде постигната промяната и неравенствата да бъдат премахнати. Витанов каза още, че проблемът с неравенствата в ЕС стои на дневен ред, не само в България, затова изравняването на доходите трябва да стане приоритет на всички. „Изравняването не може да стане мигновено и да получаваме еднакви доходи с тези в Люксембург. Възстановяването на икономиката трябва да започне бързо, за да можем да говорим за достойни доходи“, коментира социалистът.  Петър Витанов коментира още, че много българи са станали враждебни към ЕС заради безпомощността на правителството, което очевидно не разбира механизмите и възможностите, които Брюксел дава. Той припомни, че през 2007 г. сме приети в съюза на една база с Румъния. „Тя успя да се възползва от тези възможности и вече имат по-висока минимална заплата, по-високи пенсии“, добави кандидатът за евродепутат. Витанов заяви, че битките в Брюксел са важни за всички нас. По думите му е важно и как управляващите у нас възприемат ЕС, защото днешните го приемат за касичка, от която могат лесно да крадат. „Идеята на европейските фондове е до тях да достигат малките предприятия, малките и средни фирми и земеделци. Но в България те направиха един кръг от хора безумно богати. Животът в България все повече зависи от решенията на европейските институции, които също трябва да се реформират, за да върнем социалния облик на ЕС“, коментира още Петър Витанов.  „В провинцията вече няма работещи предприятия, няма препитание и голяма част от хората са зависими от местните управници, които се подиграват със съдбите им“, каза още Петър Витанов. Той добави, че голяма част от парите, които идват от държавата и ЕС, в много райони отиват за лично облагодетелстване на местната власт, а не за икономика. Витанов заяви, че тези средства трябва да се харчат за важни за гражданите неща, а не да отиват за къщи за гости и стадиони в безлюдни села. „Социалистите в България и Европа възприемаме средствата, които ЕС дава за сближаване на регионите, като възможност за връщане на солидарния модел в съюза. Вместо тези пари да отидат за преодоляване на дисбалансите в държавата, те отиват в някой инфраструктурен проект, от който се краде. Когато не развиваш икономиката на страната си, в малките градове няма аптеки и доболнична помощ, хората бягат в чужбина“, категоричен бе Петър Витанов.", "date": "2019.05.22", "title": "Петър Витанов: Време е за справедливост и промяна, ще я постигнем с №18"}
{"url": "http://epicenter.bg/article/Denitsa-Zlateva--Na-parvo-myasto-za-BSP-sa-sotsialnata-politika-i-namalyavane-na-neravenstvata/183654/2/48", "text": "  „Един от нашите основни приоритети е да върнем социалната Европа, която да поставя човека в центъра на политиките си“.   Това заяви кандидатът за евродепутат от листата на „БСП за България“ Деница Златева на предизборен дебат по БНТ.   Тя добави, че за левицата е важно, в рамките на следващия програмен период, да има мерки, които да доведат до развитие на конкурентоспособността и увеличение на производителността на труда. „Трябва да имаме и повишаващ се жизнен стандарт, и увеличени доходи. Това може да стане чрез европейско финансиране и реализация на Европейския стълб за социалните права, чиито идеи залегнаха в платформата на социалистите“, коментира Златева. Зам.-председателят на БСП заяви, че най-важното е да си кажем, че 12 години след членството в ЕС изоставаме изключително много от страните, с които тръгнахме от едно ниво на икономическо развитие. Тя коментира, че за последните 10 години доходите на румънците и чуждестранните инвестиции в северната ни съседка растат чувствително над нашите. „За нас социална Европа, социалната политика, намаляването на неравенствата и развитието на икономиката са първостепенен приоритет“, категорична бе Деница Златева.  Деница Златева призовава българските граждани да подкрепят БСП с №18 в бюлетината и да гласуват свободно и без страх, защото за последните години левицата е показала какво означава да си алтернатива на 10 годишното управление на ГЕРБ. „За нас думите солидарност, справедливост и равнопоставеност не са изпразнени от съдържание. Ние имаме ясна мисия в ЕП и силата да формираме мнозинства в него, за да сложим край на дългогодишната хегемония на ЕНП, защото тези избори са битка за Европа, за България и за справедливост“, заяви още Златева. Тя каза още, че при срещите й с хората, основно в Северозападна България, освен липсата на инфраструктура те са поставяли и много други наболели проблеми. Деница Златева уточни, че част от тях са изключително ниските доходи и липса на елементарни здравни грижи. „Те поставиха и друга болна тема – в 21-ви век хората да се делят на гласували и негласували за една или друга партия. Не може да се отказват социални услуги на човек, който не е гласувал за кмет на ГЕРБ. Примери за това са кметовете на с.Раброво и общ. Бойница“, обяви Деница Златева. „Важно е не да оставяме Германия и Франция да диктуват приоритетите ни чрез своите политики, а да имаме самочувствие и да търсим коалиции по важните за България въпроси, защото изпихме горчивата чаша от късната реакция по пакета „Мобилност“, коментира още Деница Златева. Тя добави, че има много теми, които предстоят да се гласуват като следващия европейски бюджет, който по думите й неминуемо ще рефлектира върху средствата за намаляване на социалните и икономическите регионални неравенства. „Трябва в тесен диалог между евродепутатите, парламента и правителството, които програмират тези средства, да се поучим от грешките на предишните периоди. Трябва да преценим и дали си заслужава в една община да построим стадион за 6 млн. лв., когато там няма канализация или болницата е в окаяно състояние“, посочи Златева. Кандидатът за евродепутат каза още, че правилното разпределение на средствата от ЕС е много важно, защото за 12 години политиците не са успели да убедят хората, че има ефективен контрол върху европейските средства. „Докато не докажем на хората, че европейските средства се използват по предназначение, винаги ще остава съмнението за злоупотреби. Залагаме много на европейската прокуратура, но е много важно кои ще бъдат двамата прокурори, които ще работят с нея в България“, коментира още тя.", "date": "2019.05.22", "title": "Деница Златева: На първо място за БСП са социалната политика и намаляване на неравенствата!"}
{"url": "http://epicenter.bg/article/Mariyana-Nikolova--Rabotna-grupa-shte-izgotvi-viziya-za-nova-demografska-politika-u-nas/183655/2/0", "text": "Към моя кабинет структурирах работна група, която ще изготви нова визия за нова демографска политика. Тя включва експерти и учени от БАН, както и практици и действащите лекари от акушеро-гинекологичните болници. Това каза вицепремиерът по демографската и икономическа политика Марияна Николова в ефира на предаването „Здравей, България” по Нова телевизия.  Вече са проведени срещи с лекари, които са поставили и конкретната проблематика, свързана с раждаемостта, пренаталните проблеми, посочи тя.  „Демографската политика не е проблем само на България, но и на целия ЕС. Тя е хоризонтална, секторна политика и зависи от всички институции, които трябва да бъдат обединени и единни в процесите на вземане на решение за мерките, които се прилагат”, каза вицепремиерът.  Николова обясни, че могат да се вземат добри примери за справяне с демографския проблем от Унгария. „Правим сравнително-правен анализ на законодателството, който е в процеса на рамките на работната група и след като експертите си дадат заключенията, ние ще обявим и конкретните резултати. Трябва да има финансови стимули, но те трябва да са реални и измери, съобразно възможностите на държавата”, заяви вицепремиерът.  Тя добави, че МТСП предлага различни социални мерки, които са за подпомагане на майките с домашни помощници. „Най-важното обаче са детските градини и аз мисля, че те трябва да са безплатни поне до 5-годипна възраст на детето и в училищата да се осигури необходимият храноден на децата”, каза Николова.  Вицепремиерът заяви, че 6400 лв. е нереална помощ за раждане на второ дете. „В крайна сметка трябва да бъдат направени необходимите разчети и да се дадат реални цифри”, беше категорична тя.  \"Надявам се след 15 юли да имаме мерки, които да предложим за справяне с демографската криза\", каза още тя.  Николова коментира изплатените обезщетения от 10 лв. на три семейства на загиналите при катастрофата край Своге. „Категорично не съм съгласна с позицията на застрахователя – при конкретно становище на КФН обезщетението следва да бъде платено. След като един пътник има билет, той категорично е застрахован и не бива да доказва каквото й да е било. При евентуално завеждане на съдебен спор, делото ще бъде спечелено от пострадалите”, каза тя.  Марияна Николова обясни, че новоизбраният президент на Украйа Владимир Зеленски е иновативен политик. „Той е изключително деен и най-вероятно ще бъде човек на действието, а не на приказките. Когато приключи церемонията за полагането на клетвата, държавният глава поиска среща с някйои държави. България беше втората държава, с която поиска среща”, добави тя. ", "date": "2019.05.22", "title": "Марияна Николова: Работна група ще изготви визия за нова демографска политика у нас"}
{"url": "http://epicenter.bg/article/-quot-Trend-quot--GERB-se-stabilizara--vodi-/183657/2/0", "text": "Стабилизиране на ГЕРБ и частично възстановяване на подкрепата от скандалите с апартаментите дава на партията на Борисов минимална преднина на основната управляваща партия пред БСП.   Три партии със сигурно представителство в Европейския парламент. ВМРО остава на ръба на бариерата.   Това показва национално представително проучване на Изследователски център “Тренд” по поръчка на “24 часа”.   Възстановяването на ГЕРБ е минимално, но все пак достатъчно, за да получат лека преднина пред БСП, като разликата през този месец между двете основни партии е в рамките на 1,1%.   ДПС твърдо запазва третата си позиция с 12,8%. ВМРО остава на четвърта позиция, точно на ръба на бариерата, за да изпрати депутат в Европейския парламент (5,8%). “Воля” успява да покачи своя резултат в рамките на кампанията до 4,8% от гласуващите.   Обединението “Демократична България” не успява да реализира ръст в последните месеци и остава с 4,2% подкрепа сред гласуващите и с малки шансове да изпрати евродепутат.   По-надолу в подреждането остават “Коалиция за България” (2,4%), “Атака” (2%), Патриоти за Валери Симеонов (1,3%) и “Възраждане” (1,2%).    ", "date": "2019.05.22", "title": "\"Тренд\": ГЕРБ се стабилизира, изпреварва с 31,5 % БСП, която събира 30,4 %"}
{"url": "http://epicenter.bg/article/Elena-Yoncheva--Premierat-lazhe--propusnal-e-da-deklarira-oshte-edna-kashta-v-Bankya/183658/2/0", "text": "\"Като говорим за „Апартаментгейт“, трябва да кажем, че премиерът Бойко Борисов не е декларирал къща в Банкя от 138 кв. м.\" Това обяви в студиото на \"Здравей България\" водаът на евролистата на БСП Елена Йончева.   Тя обясни, че въпросният имот е влязъл в експлоатация през 2009 година. Въпреки това, той не го е отбелязал в нито една декларация. Йончева предостави документи на водещите в студиото, за да попитат самия Борисов утре при гостуването му.   Йончева показа разрешение за строеж на жилищна сграда с РЗП 125 кв. м от 16.10.2008 г. на името на Бойко Методиев Борисов, в Банкя, удостоверение за въвеждане в експлоатация на същата жилищна сграда, декларация пред Сметната палата и сателитни снимки на имота.  Водачът на листата на БСП коментира, че докато Борисов имитира санкции срещу шефа на КОНПИ и други недекларирали имоти, той не е декларирал къщата си, която според кадастъра е с РЗП 138 кв.м, в нито една декларация.   От справка по лице на Бойко Методиев Борисов от службата по вписвания, в София, за периода 01.01.1992 г. - 22.05.2019 г. няма вписвания, отбелязвания или заличаване по отношение на изградената в гр. Банкя къща.      Йончева обяви още, че Борисов, в качеството си на кмет на София, му прави заменка на една боксониера и апартамент в Ботунец за терен в най-атрактивното място в Люлин. В резултат на това - братовчедът Ради (Радослав Иванов) строи сграда с РЗП 6360 кв. м, на ул. „Панчо Владигеров“, в Люлин.   \"Това е същият братовчед, с когото Борисов твърди, че не си говори от 30-40 години. Ако премиерът лъже за своите имоти, лъже и за къщата в Барселона. Не се интересуваме от личния живот на премиера, а как на банковата сметка на Борислава Йовчева, която живее в къщата в Барселона, са постъпили 1 700 000 евро. Пътят на парите води до Банкя, до Иван Саздов, управител на \"Тенис клуб Банкя\". Негов съдружник е братовчедът Ради. На това управление, генериращо корупция трябва да се сложи край\", категорична бе Елена Йончева.   Тя припомни, че България губи 11 млрд. евро от БВП всяка година, според данни на Световната банка, заради корупция, кражба от еврофондове, загуби от сивата икономика, организирана престъпност, рекет върху бизнеса и тотален срив на чуждите инвестиции.    \"Готова съм в Европейския парламент да работя с всеки честен и почтен човек, който го е грижа за България. Дори и да имаме различни мнения, винаги можем да дебатираме, защото БСП не е авторитарна, а демократична партия и не спуска готови решения\", каза още Елена Йончева.   Водачът на листата на левицата добави, че ще продължи да работи в интерес на българските граждани. Тя добави, че това, че ЕНП е водеща в ЕП, не е добре за всички европейци, защото техният фокус не е социалната политика. \"България загуби заради пакета \"Макрон\", защото над 300 000 семейства ще пострадат от него. Тази битка трябваше да бъде изнесена в България, по време на европредседателството. Тогава правителството не постави тази тема и предаде националния интерес. За Борисов беше важно да се снима и да си прави ПР\", заяви Елена Йончева.   Елена Йончева за пореден път обясни, че няма офшорки и че с парите от ТВ7 е била закупена техника, с която са заснети 7 фирма в конфликтни точки на света. Напомни, че сигналите срещу нея до  прокуратурата са пуснати от трима представители на ГЕРБ.   \r\n Депутатката уточни, че живее на квартира.   \r\n", "date": "2019.05.22", "title": "Елена Йончева: Премиерът лъже, пропуснал е да декларира още една къща в Банкя"}
{"url": "http://epicenter.bg/article/Borisov--Dnes-shte-posreshtnem-gratskiya-premier-Aleksis-Tsipras--za-da-startirame-interkonektora-s-Gartsiya/183659/2/0", "text": "Заседанието е малко по-рано днес, защото знаете, че трябва да посрещнем колегата Ципрас. Това каза министър-председателят Бойко Борисов по време на редовно правителствено заседание, предаде репортер на Агенция „Фокус“. „Стартираме интерконтектора с Гърция. Там ще говорим повече“, добави министър-председателят Борисов. Двамата ще проведат и среща на четири очи, в която ще обсъдят сътрудничеството между България и Гърция, както и енергийната, инфраструктурната и транспортната свързаност в региона на Балканите.   Интерконекторът между България и Гърция е един от приоритетните проекти за сигурност и конкурентоспособност на енергийния пазар в Европейския съюз. ", "date": "2019.05.22", "title": "Борисов: Днес ще посрещнем гръцкия премиер Ципрас, за да стартираме интерконектора с Гърция"}
{"url": "http://epicenter.bg/article/Chetiri-godini-nikoy-ne-uvedomil-mazh--che-e-bolen-ot-hepatit-S/183662/2/0", "text": "През 2015 година Иван Такев дарява кръв. Направени са му изследвания, които той не е потърсил. Тази година отново му се е наложило да направи кръводарение, но отивайки в центъра, се оказва, че му е възложена забрана. Причината е, че през 2015-а е установено, че е болен от хепатит С , но никой не го е уведомил цели четири години.   „Бях шокиран и убеден, че не може да ми се случи – нямам татуировки, нито съм наркоман. Нервен си, ядосан си, звъниш по институции”, разказва Иван Такев в ефира на БТВ.   Причината за ситуацията, в която е попадна Иван, че законовата наредба. Според сега действащите правила, когато на пациент е открито опасно и заразно заболяване, трябва да се уведоми РЗИ, а оттам осведомяват личния лекар на заразения, който трябва да сведе информацията до него.   „Личния ми лекар беше шокиран, когато му казах. Никой не го беше уведомил”, споделя Иван.   Това не е първият ми такъв случай като адвокат. \"Имала съм доста абсурдни ситуации като пациент, който 10 години не знае, че е заразен с хепатит. Проблемът е, че цялата тази нормативна наредба е разпиляна в няколко документа. Няма ясна отговорност кой трябва да уведоми пациента, а той сам трябва да си издири резултатите си. Стигаме до абсурда, че няколко институции знаят, че сме болни от хепатит, а ние не знаем”, разказа Мария Шаркова.   Има празнота в законодателството, съгласни са и от Националния център по трансфузионна хематология, където в момента тече вътрешна проверка по случая на Такев.", "date": "2019.05.22", "title": "Четири години никой не уведомил мъж, че е болен от хепатит С"}
{"url": "http://epicenter.bg/article/Vazrazhdane-poseti-balgarite-v-Albaniya-/183663/2/0", "text": "  Представители на Възраждане, начело с председателя на организацията Костадин Костадинов, посетиха българската общност в Албания.  Те проведоха няколко срещи с представителите на българското национално малцинство в страната, в които се запознаха с проблемите им и актуалното състояние на въпроса със спазването на човешките им и гражданско права. Първата среща се състоя в град Корча. Там, Костадинов и водената от него делегация се срещнаха с председателя на местното българско дружество Димитър Никола, наречено „Българо-албанско приятелство”, запознаха се с актуалните проблеми на българите в Корча и проведоха разговори с останалите лидери на местната българска общност.   От страна на Възраждане беше обещана всяческа помощ и подкрепа на малцинството ни там, с цел запазване на неговия български национален характер, като беше поет и конкретен ангажимент за подпомагане дейността на българското неделно училище в града с дарения на учебници и техника. След Корча, възрожденците посетиха и община Пустец, която е със 100 % българско население. Там проведоха среща с кандидата за кмет на общината – Пали Колевски. На 30 юни в Албания ще се проведат общонационални местни избори, които са изключително важни за българите в страната. Също така, Костадинов и хората му дариха български икони на местната православна църква. Икони бяха дарени и на българската църква в Мали Град. Последва обиколка в Корчанско, където възрожденската делегация посети още с. Боботица. Посещението при българската общност в Албания от страна на Костадин Костадинов и водената от него делегация няма пряка връзка с предстоящите европейски избори, но от партията подчертават, че тя е елемент от цялостната им политика на поддръжка на българските национални малцинства на Балканите и в югоизточна Европа, която е една от запазените марки на Възраждане.   От патриотичната формация споделят още, че от разговорите им с местните българи са разбрали, колко разочаровани са от останалите партии в България, наричащи се „патриотични”, които ги търсят само по избори или за да им продават паспорти.   Но най-разочаровани са от българската държава и Външно министерство, които не са се ангажирали с решаването на нито един техен съществен проблем и практически са дезертирали от грижата за тях. В заключение от Възраждане заявиха, че ще настояват за откриване на българско консулство в Корча, където има гръцко и румънско малцинство, макар че гърците и власите, заради които са открити тези две консулства от страна на северната и южната ни съседка, да са малцинство в общината. За най-голямото малцинство в общината обаче - българското, консулство няма. Това трябва да се промени. Също така ще настояваме, казват от партията на Костадинов, за откриване на български културен център в Корча, с клон в Пустец.   И ако сегашната българска държава не може или не иска да го направи, то когато Възраждане отговаря за българската външна политика и не сама за нея, това ще се превърне във факт за броени седмици. Само ние можем!", "date": "2019.05.22", "title": "Възраждане посети българите в Албания "}
{"url": "http://epicenter.bg/article/Alkoholat-v-Sofiya-v-izborniya-den-i-v-denya-za-razmisal-shte-bade-razreshen/183664/2/0", "text": "Алкохолът в София в изборния ден и в деня за размисъл ще бъде разрешен заради съвпадението на вота с абитуриентските балове. Това става ясно от заповедта, издадена от Столичната община.   Продажбата, сервирането и употребата на алкохол се забранява само в изборните помещения и непосредствено прилежащите до тях територии. Забраната важи за 25 и 26 май.   На останалите места в столицата, както и с оглед провеждането на абитуриентски балове, семейни и обредни ритуали като сватби, кръщене и тъжни обреди, продажбата, сервирането и консумацията на алкохол е разрешена. Подобно е положението и в много от останалите градове в страната.   В изборния ден Столичната община осигурява транспорт за избиратели с увредено зрение или със затруднения в придвижването. Това става с предварителна заявка на телефони: 02 904 1351 и 0800 20 720. Заявки могат да се правят от 7 до 20,30 ч, а в самия изборен ден - от 7 до 19,30 ч. В столицата ще бъдат разкрити и десет подвижни избирателни секции за хората, които нямат възможност да стигнат до избирателните помещения.   След приключване на изборния ден секционните комисии ще носят книжата в залите \"Арена Армеец\" и \"Универсиада\". В първата са 23 и 24 РИК, а във втората - 25 РИК. Затова в неделя движението около двете зали ще е ограничено, напомнят от общината.  ", "date": "2019.05.22", "title": "Абитуриентите отмениха сухия режим за изборите в София -  не се пие само в секциите"}
{"url": "http://epicenter.bg/article/Krum-Donchev--Stremezh-kam-lichno-oblagodetelstvane-li-e-realizatsiyata-na-evroproektite-v-Tvarditsa-/183698/2/0", "text": "При посещението си в гр. Твърдица кандидатът за евродепутат от \"БСП за България\" Крум Дончев установи, че при одобрен проект на стойност над 6 милиона лева, със 100% европейско финансиране за изграждане и ремонт на спортни съоръжения на територията на община Твърдица, вместо два нови стадиона и една спортна площадка, цари разруха.   „Спорт ли, регионално развитие, или просто една изключителна некомпетентност, или стремеж към лично облагодетелстване е реализацията на европроектите в Твърдица?“, попита Дончев и обеща, че ще потърси  отговор от лицата, отговорни за реализирането на проекта.   „Има ли корупция при усвояването на европейски средства, с цел облагодетелстване или нечий личен интерес? Къде остана прозрачността в изпълнението на подобни проекти? Къде са неизразходваните средства по този проект и какви са последствията за икономиката и хората в града? Стига, време е за справедливост и то сега”, категоричен е кандидатът за евродепутат.    Той обясни, че стойността на т.нар. спортна площадка, в случая „картинг писта“, е около 2 млн. лева от целия проект и не може да бъде използвана по предназначение, защото не отговаря на спортно-техническите регулации за провеждане на състезания по картинг.   „Трасето няма необходимата дължина и изискваните зони за сигурност. Стадионът в гр. Твърдица е на стойност близо 1.6 млн. лв. и има посещаемост в топлите месеци в годината от порядъка на два до три пъти месечно от любителски футболни отбори от съседни селища”, обясни той. Според него съоръжението няма как да бъде използвано по предназначение за футболни срещи и тренировъчни процеси на отбори по простата причина, че град Твърдица не разполага и с нужната леглова база, необходима за провеждането на подобни лагери.   „Поддръжката на стадиона е сериозен ресурс и разбира се, неоправдан разход“,  заяви категоричното си становище Крум Дончев след оглед на тъжната реалност.   Дончев е на мнение, че финансирането от Европейския съюз на всякакви проекти трябва да бъде обвързано с последващ положителен ефект за икономиката и хората в България. „Можем да имаме писта или писти, можем да имаме стадиони, спортни и детски площадки, както и спортни зали, тъй като ресурса го има и то на европейско, национално и местно ниво. Тук въпросът е - знаем ли изобщо какво правим и защо го правим?“, попита той.    Крум Дончев подчерта, че предстоят изключително важни политики и оперативни програми за развитие на държавите членки, които трябва да се използват за реалния икономически и социален ръст на населението ни, както и за разрешаването на демографския ни проблем. „Ако управляващите продължават по този начин, то тогава сме обречени на пълна нищета и гибел“, категоричен е Дончев.   Една от предстоящите стратегии, която е насочена към сигурността на гражданите е стратегията Визия 0 и е основно свързана с безопасността на движението по пътищата. Основните политики в нея ще се концентрират в посока на намаляването на жертвите по пътищата. Визия 0 ще даде възможност за създаването на специализирани съоражения за обучения и обогатяване културата на хората, а в това число и подрастващите. Иновациите в обществения транспорт, които касаят безопасността също ще бъдат обект на потенциално подпомагане в бъдещите оперативни програми за развитие.", "date": "2019.05.22", "title": "Крум Дончев: Стремеж към лично облагодетелстване ли е реализацията на европроектите в Твърдица?"}
{"url": "http://epicenter.bg/article/Monitoring-otchete--Balgariya-e-na-parvo-myasto-po-vatreshnopoliticheski-poslaniya/183701/2/0", "text": " Това сочат данните от втория междинен доклад на Европейския център за мониторинг на изборите.  Информацията за проект „Платформа Европа” е генерирана от над 100 изследователи от всички страни-участнички, сред които и представителите на България – проф. д-р Лилия Райчева, д-р Нели Велинова и д-р Мариян Томов от Факултета по журналистика и масова комуникация на СУ „Св. Климент Охридски”.      По отношение на видовете рекламни материали, които използват кандидат-депутатите за ЕП, най-активни са постовете в социалната мрежа Фейсбук, след това са рекламните публикации в пресата, следвани от рекламните плакати, стигайки накрая до видеоклиповете.   С най-ниска активност са Прибалтийските републики, Холандия и Ирландия.    В Западна Европа, обратното, европейската тема е по-силно застъпена пред националната, особено във Великобритания, където водената кампания гравитира около Брекзит. В Северна Европа има паритет между двете тематики.   В Източна Европа присъства най-малко негативизъм. По отношение на останалите теми: на първо място е европейската тематика за цяла Европа. На второ място е темата за ценностите, а на трето - за икономиката (която включва въпроси, свързани с данъци, инфлация, кризи, банки). В Южна Европа статистиката е аналогична. В Северна и Западна Европа: на първо място отново е европейската тематика, на второ - трудовата заетост, следвана от темата за ценностите. В Източна Европа: на първо място също е европейската тематика, на второ – темата за ценностите и на трето - благосъстоянието. В цяла Европа преобладават емоционалните послания пред неутралните и рационалните, но има страни като Ирландия и Португалия, в които рационалното взима превес. Най-силен рационален подход имат страните в Южна Европа. Държавите от Източна и Северна Европа държат сравнителен паритет, а най-ограничен рационален подход имат кандидат-депутатите за ЕП в Западна Европа.      Интересен факт е, че темите, които преобладават в политическата реторика във Великобритания, са свързани най-вече с Европа. В Унгария основната тема е имиграцията, в България – благосъстоянието, в Италия – трудовата заетост, а околната среда е тема № 1 в Швеция и Финландия.  Въпреки съществуващите различия по отношение на законодателството и регламентите в 28-те страни членки на Съюза, изследването дава сравнително хомогенни обобщени резултати на водената предизборната кампания, споделят изследователите.  ", "date": "2019.05.22", "title": "Мониторинг отчете: България е на първо място по вътрешнополитически послания"}
{"url": "http://epicenter.bg/article/Rumen-Petkov--Vnusheniyata--che-ABV--quot-krade-quot--izbirateli-ot-BSP--sa-neverni/183726/2/0", "text": "От АБВ (\"Коалиция за България\") се почувстваха засегнати от публикация в   със заглавие  В текста, на базата на последните социологически данни, се подчертава, че АБВ може да вземе на евровота 2-3% от БСП, колкото в момента е разликата й с ГЕРБ . \"По този начин бившият лидер на БСП на практика ще открадне победата на социалистите на предстоящия вот, така, както през 2001 г. т.нар. НДСВ-тата с тирета откраднаха абсолютното мнозинство в парламента на Национално движение „Симеон Втори“, пише в материала.    \"Кой всъщност предава левицата?   Анализ без автор в сайта „Епицентър“ обвинява „Коалиция за България“, че открадва победата на червените.  Първо, плакатите на БСП са сини и не е ясно безименните анализатори, къде са видели червеното.  Второ, приложено изпращаме обръщенията на ръководството на ПП АБВ за съвместно участие в изборите, с цел отстраняване на ГЕРБ от власт без каквито и да са претенции, в това число и за места в листата, на което така и не получихме отговор.  Трето, да грабиш избиратели е мислене, на което Цар Освободител е сложил край, освобождавайки крепостните селяни.  Тези безименни анализатори би трябвало най-после да прекрачат 30-те години на миналия век, да не говорим 20-те на този. „Коалиция за България“ участва със съзнанието, че е единствената лява и социално ангажирана политическа сила в тези избори.  Нежеланието на ръководството на БСП левицата да се консолидира е техен избор и тяхна отговорност, за което ние предупреждаваме месеци наред.  Колко са формациите вдясно, които участват и колко са формациите вляво? И да сте чули десните формации да се нападат взаимно?  За съжаление, БСП така и не поведе битка срещу ГЕРБ, а води битка с „Коалиция за България“ и с левицата.  Поради това внушенията във въпросния анализ са дълбоко неверни. Могат да бъдат дадени и други квалификации, които няма да използваме. Така, че да се търсят виновните вън от БСП не считаме за правилно, вярно и почтено, а другите квалификации са неща, които си струват, но в случая е по-възпитано да ги премълчим.  Цялата кореспонденция с БСП можете да намерите в сайта на „Коалиция за България“.  РУМЕН ПЕТКОВ  (ПРЕДСЕДАТЕЛ НА „КОАЛИЦИЯ ЗА БЪЛГАРИЯ“)  ВЛАДИМИР МАРИНОВ  (РЪКОВОДИТЕЛ „ПОЛИТИЧЕСКИ И ОРГАНИЗАЦИОННИ ВЪПРОСИ“)\"", "date": "2019.05.22", "title": "Румен Петков: Внушенията, че АБВ \"краде\" избиратели от БСП, са неверни"}
{"url": "http://epicenter.bg/article/Mariya-Gabriel-v-Yambol--S-edinstvo-i-otgovornost-mozhem-da-postignem-oshte-mnogo-/183729/2/48", "text": "  „Искаме България, която да е уважавана в Европа, искаме България, която да блести със своите традиции, история и култура, с талантливите си млади хора.“ Това заяви в Ямбол водачът на листата на ГЕРБ и СДС Мария Габриел, съобщиха от пресцентъра на ГЕРБ.  „Искаме България, която върви напред и затова трябва да кажем „да“ на обединението, единството и отговорността, защото именно с тях можем още много да постигнем“, обърна се към хората българският еврокомисар.  Стотици хора от Ямбол и областта се събраха, за да посрещнат водача на листата Мария Габриел. Повече от час тя раздава автографи и се снима с привърженици, които бяха дошли да я поздравят и да й пожелаят успех.  По време на посещението си тя разгледа Интерактивния музей на открито „Европа в Ямбол“, изграден от ямболската организация на ПП ГЕРБ по повод изборите за Европейски парламент. Преди това Мария Габриел отдели специално внимание на ямболския Безистен, превърнат в музей и културно-информационен център по европейски проект.  „Градът се развива, градът се модернизира, в него има място и за младите хора, и за възрастните, има място за културата, за уважение към миналото и традициите ни, но и много дързост към бъдещето, за да продължаваме да го градим заедно“, сподели впечатленията си от Ямбол водачът на листата.  „Мария Габриел е капитан на най-добрия отбор от кандидати за евродепутати“, изтъкна областният координатор на ПП ГЕРБ и кмет на Ямбол Георги Славов. Двамата призоваха на 26 май да се гласува с номер 12 в бюлетината.  ", "date": "2019.05.22", "title": "Мария Габриел в Ямбол: С единство и отговорност можем да постигнем още много "}
{"url": "http://epicenter.bg/article/Kiril-Dobrev--Ima-administrativen--politseyski-i-ikonomicheski-natisk-varhu-BSP/183748/2/48", "text": "  \"През последната седмица се упражнява административен, полицейски и икономически натиск върху БСП. Държавата и администрацията, която трябва да организира и гарантира честността на изборния процес, използва своите структури за политически натиск през последните 10 дни.\" Това заяви на пресконференция в централата на БСП зам. -председателят на партията Кирил Добрев. \"Днес моделът на Ценко Чоков от Галиче се изпълнява от държавата. МВР - структурата, която трябва да гарантира честния избор, явно взима страна в изборния процес\", каза той. Добрев информира, че миналата седмица е направена оперативка в областните дирекции на МВР във Видин, Враца и Монтана, а на всички шефове на районните управления е дадена ясна задача как трябва да работят в изборния ден. \"МВР не просто не подсигурява честните избори, МВР взима страна на една политическа сила на изборите за Европейски парламент на 26 май\", категоричен бе той. Кирил Добрев добави, че всички били предупредени, че ако не спечели ГЕРБ, ще бъдат разформировани на други места по страната. \"От МВР са издирили наши общински председатели, членове в секционни комисии, за да ги задържат, въпреки неуспеха им за две седмици да задържат опасен убиец. Изписани са десетки предупредителни протоколи. Наши кметове, партийни председатели са предупредени да не са особено активни в изборния ден\", каза Кирил Добрев. Той попита министъра на вътрешните работи- колко предупредителни протокола е написал на активисти и председатели на ГЕРБ за същото и инструктирани ли са кметове на управляващата партия, които от сутрин до вечер участват в агитация.    \"Написан ли е предупредителен протокол на министър-председателя, който от една седмица е иззел кампанията на ГЕРБ в свои ръце?\", попита още Кирил Добрев. По думите му, преди пет дни е монтирана камера срещу клуба на БСП в Любимец, за да се види кой влиза и кой излиза. \"Вследствие на тези атаки се отказват членове и симпатизанти на БСП, които трябва да гарантират за честността на изборите. Отказват се хора - председатели на комисии\", посочи зам.-председателят на БСП. Той сподели, че е имал обаждания на представители на левицата, които се отказват да следят честността на изборите, защото техни близки ще бъдат уволнени от общински учреждения. \"Не смятам, че всичко което се случва прилича на европейска държава в 21 век\", заключи Добрев.    \"Вчера, в един от клубовете на БСП, в гр. Видин, служители на МВР са помолили членовете и симпатизантите да напуснат клуба, а да остане само председателят на основната партийна организация /ОПО/ на БСП. Иззели протоколната книга, в която, освен личните данни на всички членове, са и данните на бъдещите членове на секционните избирателни комисии от квотата на БСП, както и застъпници на изборния процес.\" Това заяви пред медиите Димитър Велков, общински председател на БСП- Видин и общински съветник. Той добави, че партийният председател е заведен в съответното поделение на МВР, а на книгата са направени копия. По думите му, веднага след това служители на полицията са започнали посещения на хората, чийто имена са били записани в книгата, и те били заплашени. \"В резултат на това има вече двама, които са се отказали, в рамките на един ден, да участват в изборния процес от страх. Това е грубо вмешателство в изборния процес на територията на Община и Област Видин\", заключи Велков.    На пресконференцията присъства и Петър Станев, председател на БСП Борован. Той сподели, че на 17 май, в качеството си на председател на Общинския съвет в Борован, е подал писмо до кмета на общината, за да постави шатра за нуждите на предизборната кампания. \"На 20 май получих забрана. Отказът е с копие до началника на РПУ Бяла Слатина. След 30 минути ми се обади началникът на участъка в Борован и ме привика при него. Устно ми беше дадено да разбера, че ако поставя шатра, ще има реакция на служителите на МВР\", обясни пред медиите Станев. Той попита управляващите- трябва ли да бъде уведомявана полицията за поставянето на шатра, работят ли кметът на общината и МВР в една посока и нарушават ли законите? \"Докога кмет на общината ще изпълнява функциите и на полицай, и на съдия и докога ще продължава геноцидът в малките общини? Вчера се чувствах като престъпник, извикан за нищо. В същото време виждате какво се случва в държавата. В Борован и областта битовата престъпност продължава и няма край. Занимаваме се с неща, с които не трябва, вместо да работим онова, за което сме избрани\", заключи Петър Станев.", "date": "2019.05.22", "title": "Кирил Добрев: Има административен, полицейски и икономически натиск върху БСП"}
{"url": "http://epicenter.bg/article/Andrey-Kovachev--Shte-podkrepya-kandidaturata-na-Pazardzhik-za--Evropeyski-grad-na-sporta--/183751/2/48", "text": "  Кандидатът за евродепутат от листата на ГЕРБ и СДС Андрей Ковачев, заедно с Винченцо Лопатели - член на управителния борд на ACES Europe, бяха днес в Пазарджик за официалното обявяване на кандидатурата на населеното място за „Европейски град на спорта“. Това съобщиха от пресцентъра на ГЕРБ.  „Това е инициатива, стартирала в Италия през 2000 година. Европейският парламент и аз лично подкрепихме инициативата на президента Лопатели за популяризирането на тази възможност европейски градове и столици да получат титлата „Европейски град или столица на спорта”, каза пред спортни деятели от града вторият в листата на ГЕРБ и СДС Андрей Ковачев.  Той припомни, че София беше европейска столица през 2018 година и около десет български градове и курортни селища са носители на тази титла.  „Ежегодно в Европейския парламент ние организираме голяма церемония, където се връчват и самите знамена на утвърдените европейски градове и столицата на спорта за съответната година. Искрено се надявам и Пазарджик да бъде сред тях. Благодаря на всички, които подкрепят идеята, тъй като тук не говорим толкова за професионален спорт, колкото за масовия спорт, за всички възрасти - за деца, за подрастващи, за хора в зряла и пенсионна възраст, за хора в неравностойно положение. Спортът като здравословен начин на живот и като възможност за дерадикализация на млади хора, които са в изолирани общности, за да могат да се включат към обществено полезен и добър начин на живот“, коментира още Ковачев.  „След като София стана Европейска столица на спорта през миналата година, примерът й привлече градове от цяла България да се включат в инициативата. Благодаря на господин Ковачев за активното му участие, и на кмета на Пазарджик за домакинството и желанието да се подобрява и развива спортът в града“, заяви Винченцо Лопатели, член на управителния борд на ACES Europe.  Андрей Ковачев като президент на консултативния борд на инициативата ACES Europe, подкрепена от Европейската комисия, пое ангажимент да подкрепи кандидатурата на град Пазарджик.  ", "date": "2019.05.22", "title": "Андрей Ковачев: Ще подкрепя кандидатурата на Пазарджик за „Европейски град на спорта“ "}
{"url": "http://epicenter.bg/article/Asteroid-sas-sobstvena-luna-priblizhava-Zemyata/183704/10/0", "text": "Интересен астероид ще прелети сравнително близо до Земята на 25-ти май т.г., съобщава Европейската космическа агенция. Астероидът 1999 KW4 е необичаен заради факта, че си има своя луна, която обикаля около него.   Двете тела образуват бинарна астероидна система. По-голямото тяло е с ширина 1,5 км. докато по-малкото е едва 0,5 км. широко. Те са открити през 1999 г., като орбитата на системата обикаля между Слънцето и Земята.   Заради този факт, астероидната система е класифицирана като \"потенциално опасна\", тъй като често преминава близо до Земята. Реалното разстояние между Земята и двата астероида остава достатъчно голямо. Тази година то ще е около 5,1 млн. км.   Все пак, това ще е най-близкото преминаване на астероидната система до Земята, откакто е засечена и ще бъде най-близкото поне до 2036 г. Освен това е най-големият засечен до момента обект, който ще премине покрай Земята на по-малко от 20 дистанции до Луната поне до 2027 г.   Това прави тазгодишното наблюдение особено атрактивно за астрономите. Наблюдението му с професионални телескопи ще е сравнително лесно. За любителите обаче, може да е малко по-трудно, тъй като той се движи със скорост 77 446 км/ч спрямо Земята, но все пак е бавно за космическите машаби, което ще направи отличаването му по-сложно.   За съжаление, дори и голямото тяло на системата няма да може да се наблюдава с невъоръжено око. Освен това в най-близката си точка, той ще е видим най-добре от южното полукълбо. Ще може да се засече и от северното полукълбо от 27-ми май нататък.", "date": "2019.05.22", "title": "Астероид със собствена луна приближава Земята"}
{"url": "http://epicenter.bg/article/Shansove--kasmet-i-uspeh/183717/10/101", "text": "  Дневно предназначение: Ден, предназначен за работа и помощ на другите. Дневната нумерологична карта активира шансове, късмет и успех. Ще успеете да се справите със задълженията и да постигнете хармония и успех. Моментът е подходящ за подобрения в дома и на работното място. Всичко, което се случва, ще ви напомня да харесвате живота си. Основна цифрова характеристика – 1, 2, 3, 5, 6, 9. Ден за преживяване на работа и справяне с троен проблем.   Часова характеристика:  Мото: Щастието е избор!", "date": "2019.05.22", "title": "Шансове, късмет и успех"}
{"url": "http://epicenter.bg/article/Knyaginya-Miriam-prisastva-na-kralskata-svatba-v-Seynt-Dzhordzh--Snimki-/183745/10/99", "text": "Н.Ц.В. Княгиня Мириам присъства на сватбата на лейди Габриела Уиндзор и Томъс Кингстън.    Лейди Габриела Уиндзор е дъщеря на Принц Майкъл на Кент, първи братовчед на Н.В. Кралица Елизабет II. Той е внук на Крал Джордж V и Кралица Мери.   Церемонията се състоя в катедралата “Сейнт Джордж” в замъка “Уиндзор”. На сватбата присъстваха Кралица Елизабет II, Принц Филип, Херцог на Единбург, Принц Хари, Херцог на Съсекс, Принцеса Ан, Принцовете Едуард и Андрю и други членове на британското кралско семейство, както и представители на чуждестранни кралски фамилии.  Цар Симеон и Царица Маргарита, които също бяха поканени, за съжаление не успяха да присъстват, поради други ангажименти. Н.Ц.В.Княгиня Мириам предаде технитe благопожелания на младоженците.    Коя е лейди Габриела Уиндзор и за кого се омъжва? Лейди Габриела Уиндзор е дъщерята на княз Майкъл Кент, чийто чичо е крал Джордж VI - бащата на кралицата. По-големият ѝ брат - лорд Фредерик Уиндзор, е женен за актрисата Софи Уинкълман.   Лейди Габриела е известна като Ела, тя е завършила университета Браун в САЩ и Оксфордския университет.   Младоженецът е 40-годишният Томас Кингстън, който работи в областта на финансите и управлява \"Девънпорт Кепитъл\". Преди това той е заемал длъжност в Министерството на външните работи, където пътувал до Багдад, за да осигури освобождаването на заложници.", "date": "2019.05.22", "title": "Княгиня Мириам присъства на кралската сватба в Сейнт Джордж (Снимки)"}
{"url": "http://epicenter.bg/article/Bran-Stark-priel-finala-na--Igra-na-tronove--za-shega/183760/10/100", "text": "Бран Старк победи в Играта на тронове в едноименния попкултурен феномен. Актьорът Айзък Хемпстед Райт, който гледа празно през погледа на Триоката врана в хитовия сериал на НВО, останал в шок след това разкритие.   20-годишната звезда решил, че сценаристите Дейвид Бениоф и Дан Уайс са се пошегували с него.   „Бран? Изправих се и започнах да обикалям нервно стаята. Аз наистина си помислих, че сценарият, който ми изпратиха, е шега. Щастлив съм от края, но може би исках Бран да умре по някакъв начин, като например да му експлодира главата“, сподели пред сп. Entertainment Weekly той, пише \"Монитор\".   Тъжната истина е, че не само Айзък е взел финала за шега. Сред многомилионната армия от фенове на „Игра на тронове“ преобладава мнението, че последният епизод е пълна пародия. Редица сюжетни нишки във фентъзи епоса останаха неразплетени, други се оказаха напълно нелогични, а вметнатите смешки по никакъв начин не съответстваха на жанра.   Мнозина останаха разочаровани, но не и изненадани от съдбата на любимите си герои.   Отдавна изтече информация, че  че Джон ще се върне в Нощен страж, след като убие Денерис, и че Старките ще оцелеят. Всъщност актрисата Софи Търнър, позната на редовия зрител като Санса Старк, издаде това миналата година, когато си татуира вълк с надпис „Глутницата оцеля“.   Финалният епизод прикова пред екрана рекорден брой зрители – над 19 милиона, изпитали огорчение от нескопосания край. Това не е единственото постижение на екипа. Благодарение на сценаристите Дейвид Бениоф и Дан Уайс (т. нар. Д&Д), които влязоха и в ролята на режисьори на финала, серията успя да отбележи най-ниския рейтинг в историята на поредицата – едва 4,4 от 10 в IDMB.   Щастливци са зрителите в Китай. Те така и не успяха да се огорчат от завършека на сагата. Причината - местната компания Tencent, която държи правата за продукцията, е спряла излъчването на епизода, пише в. „Уолстрийт джърнъл”. В момента, когато е трябвало да бъде пусната последната серия на сагата, от Tencent Video са заявили за проблеми със сигнала. От HBO твърдят, че не е имало никакви технически проблеми. Причина за отмяната на излъчването е била забрана от страна на китайските власти заради търговската война между САЩ и Китай.", "date": "2019.05.22", "title": "Бран Старк приел финала на „Игра на тронове“ за шега"}
{"url": "http://epicenter.bg/article/Di-Kaprio--Mechtaya-da-zhiveya-vav-vremena-bez-mobilni-telefoni/183764/10/100", "text": "Холивудската звезда Лео ди Каприо мечтае да живее във времена, когато мобилните телефони не са съществували.   „Предпочитам което и да е време, когато не е имало мобилни телефони“, заяви той, отговаряйки на въпрос в коя епоха би искал да живее.   Ди Каприо е в една от главните роли в новия филм на Куентин Тарантино „Имало едно време…в Холивуд“. Лентата разказва за събитията, случили се при залеза на „златния век“ в Холивуд през 1969 г. Във филма героят на Ди Каприо Рик Далтън не преживява добри времена: рядко му предлагат добри роли в Холивуд, той започва да се съмнява в способностите си. „Но той е дяволски добър актьор“, застъпва се артистът в защита на своя персонаж. Брад Пит, изпълняващ ролята на дубльор и приятел на Далтън, призна, че за него е било голямо удоволствие да работи с Ди Каприо.    Източник: Нова.тв", "date": "2019.05.22", "title": "Ди Каприо: Мечтая да живея във времена без мобилни телефони"}
{"url": "http://epicenter.bg/article/Belgiyski-monasi-vazkresyavat-220-godishna-bira-po-srednovekovna-retsepta/183767/10/99", "text": ", чиято марка е била въведена в масово производство през 50-те години на ХХ век. Бирата може да се вари отново, след като монасите преоткриха оригиналните съставки и методи в своите архиви.   Като знак за важността на новината за белгийците, обичащи бирата, съобщението бе направено от отец Карел Статемас в присъствието на кмета на Гримберген, 120 журналисти и ентусиасти. Статемас каза, че разработването на първата чаша е било кулминацията на четири години изследвания на методите на монасите, които приготвят бира в пивоварната на манастира Норбертин преди да бъде опожарена от френски революционери през 1798 г. Манастирът е възстановен, но пивоварната и неговите рецепти се смятаха за загубени.   Статемас призна, че може би е най-добре да не се пие прекалено много от новопроизведената бира, която е с 10,8% алкохолно съдържание.   \" , добави и Крис Селеслах, кмет на Гримберген, град на няколко километра северно от Брюксел. Източникът на вдъхновение за новата пивоварна, разположен на същото място като оригиналната, беше откриването на книжа от 12-ти век, съдържащи подробности за методите за приготвяне на бирата от монасите, по-специално използването на хмел, а не на ферментирали билки, което ги прави по-напредничави от техните съвременници.   Източник: Канал 3", "date": "2019.05.22", "title": "Белгийски монаси възкресяват 220-годишна бира по средновековна рецепта"}
{"url": "http://epicenter.bg/article/Alina-Kabaeva-e-rodila-bliznatsi-ot-Vladimir-Putin-/183660/7/0", "text": "Руският президент Владимир Путин отново е станал баща, написа британският в. Сън.   Стопанинът на Кремъл преди няколко дни е станал горд родител на двама близнаци, а майката не е коя и да е, а известната бивша гимнастичка, ексдепутатка, в момента член на Управителния съвет на руски медиен холдинг - Алина Кабаева. Според данни от таблоида наследниците на бившата спортистка и политика са проплакали в елитна частна италианска клиника.   За връзката между Кабаева и Путин се говори от години. Представители на двамата категорично отричат твърденията твърденията за любовта между стопанина на Кремъл и гимнастичката.    ", "date": "2019.05.22", "title": "Алина Кабаева е родила близнаци от Владимир Путин?"}
{"url": "http://epicenter.bg/article/OON-alarmira--Riskat-ot-yadrena-voyna-e-nay-visok-ot-vremeto-na-Vtorata-svetovna-voyna-nasam/183680/7/0", "text": "Рискът от използване на ядрено оръжие е най-висок от времето на Втората световна война, каза вчера високопоставен експерт по сигурността от ООН, като нарече това \"неотложен\" въпрос, към който светът трябва да се отнася по-сериозно, предаде Ройтерс, цитирана от БТА.  Рената Дуан, директор на Института за изследвания в областта на разоръжаването на ООН (UNIDIR) заяви в Женева, че всички страни, притежаващи ядрено оръжие, имат действащи програми за неговата модернизация и че средата в сферата на контрола на въоръжаването се променя, отчасти поради стратегическото съперничество между САЩ и Китай.  Тя отбеляза, че традиционните споразумения за ограничаване на въоръженията са подкопани също от появата на нов тип война, с нарастваща доминация на въоръжени групи и частни военни формирования, както и на нови технологии, размиващи границата между отбрана и нападение.  През последните две десетилетия преговорите за разоръжаване бяха в задънена улица, а 122 страни подписаха през 2017 г. Договора на ООН за забрана на ядрените оръжия, отчасти поради чувство на безсилие, и отчасти заради осъзнаването на рисковете, посочи Дуан.  \"Смятам, че има нужда да бъде признато, а този въпрос някак си липсва от полезрението на медиите, че рискът от ядрена война в този момент е особено висок, и рисковете от използване на ядрени оръжия заради някои фактори, които посочих, са по-високи сега от когато и да било след Втората световна война\", заключи директорът на Института за изследвания в областта на разоръжаването на ООН.  Договорът на ООН за забрана на ядрените оръжия беше подкрепен от Международната кампания за премахване на ядрените оръжия, която спечели Нобелова награда за мир през 2017 г., припомня Ройтерс.  ", "date": "2019.05.22", "title": "ООН алармира: Рискът от ядрена война е най-висок от времето на Втората световна война насам"}
{"url": "http://epicenter.bg/article/-quot-Evropol-quot--arestuva-22-dushi-i-konfiskuva-8-mln--evro--zlato-i-diamanti-pri-mashtabna-operatsiya/183684/7/0", "text": "Двадесет и двама заподозрени са арестувани в Европа при координирана операция срещу група за контрабанда на наркотици, съобщи днес европейската полицейска служба Европол, цитирана от Ройтерс.   Ръководителят на организираната престъпна група е 48-годишен латвиец, арестуван в Испания. Другите заподозрени са задържани от полицията в Полша, Литва, Испания и Великобритания, предава БТА.   Европол описва операцията като най-голямата по рода си. В нея на 15 и 16 май са били претърсени 40 жилища.   Иззети са 8 милиона евро в брой, диаманти, златни кюлчета, бижута и луксозни автомобили.", "date": "2019.05.22", "title": "\"Европол\" арестува 22 души и конфискува 8 млн. евро, злато и диаманти при мащабна операция"}
{"url": "http://epicenter.bg/article/SASht-prehvanaha-ruski-bombardirovachi-kray-Alyaska-/183686/7/0", "text": "Американски военни самолети са прехванали шест руски военни самолета при навлизане в буферна зона край бреговете на Аляска. Това съобщиха вчера военните на САЩ. Те отбелязаха, че през цялото време руските самолети са останали в международно небе, пояснява Канал 3.  В понеделник първо два руски Ту-95 били прехванати от два американски Ф-22. После втора група руски самолети, състояща се от два самолета \"Туполев\" и два Су-35 били прехванати от друга двойка Ф-22, обяви Северноамериканското военновъздушно-космическо командване (НОРАД).  Руското министерство на отбраната заяви, че четири стратегически ракетоносеца Ту-95 са извършили полети, без да нарушават граници, и че \"на определени етапи от маршрута руските самолети били ескортирани\" от американски изтребители. В руското изявление не се споменава за самолети Су-35.  По-рано тази година Канада съобщи за други случаи, при които руски военни самолети са навлизали в буферни зони. НОРАД включва САЩ и Канада.  Според Федералната въздухоплавателна администрация на САЩ всяко влизане в буферните зони, известни като Опознавателни зони на противовъздушната отбрана, трябва да се обявява предварително. ОЗПВО край Аляска се простира на повече от 300 км от брега.  През Студената война подобни прехващания се случваха редовно, когато комбинираната американско-канадска ПВО се стремеше към възпиране на съветските бомбардировачи и разузнавателни самолети край северноамериканските граници, отбелязва ДПА.  ", "date": "2019.05.22", "title": "САЩ прехванаха руски бомбардировачи край Аляска "}
{"url": "http://epicenter.bg/article/Erdogan-na-iftar--Da-se-obedinim-sreshtu-zaplahite/183688/7/0", "text": "Ние трябва да сме обидим срещу заплахите, каза турският президент Реджеп Ердоган, написа местният в. Хюриет.  Държавният глава вчера е дал ифтар (вечеря, която отбелязва края на дневните пости по време на свещения за мюсюлманите месец Рамазан) в Анкара. Той е призовал депутатите, лидерите на политическите партии и обикновените граждани на страната да отговорят на вътрешните и външните предизвикателства и да се обединят усилия срещу заплахите.   \"Нека всички 82 милиона граждани застанем като един и да отговорим на всички заплахи. Ние ще бъдем твърди срещу подлите игрички на враговете на Република Турция и ще отбележим достойно нейния едновековен юбилей през 2023 г.\", е апелирал лидерът.  Призивът на Ердоган е станал почти месец преди повторния вот за кмет на Истанбул. Турската избирателна комисия бе насрочила нови избори в няколко района на града на два континента. Управляващата Партия на справедливостта и развитието (ПСР) бе заявила, че победата на кандидата на опозиционната Народнорепубликанска партия (НРП) Екрем Имамоглу е била манипурана.", "date": "2019.05.22", "title": "Ердоган на ифтар: Да се обединим срещу заплахите"}
{"url": "http://epicenter.bg/article/Razplita-se-zagadkata-okolo-zapisa--dovel-do-krizata-v-Avstriya/183718/7/0", "text": "Всекидневникът \"Пресе\" съобщава, че са открити първите следи за разкриване на хората или човекът, който стои зад видеото, предизвикало правителствена криза в Австрия. Те водят към детективско бюро в Мюнхен и адвокат във Виена, който още през 2015 г. е предложил изобличителен материал за Австрийската партия на свободата (АПС).  Както пише вестникът, следата води към адвокатът М., чиято кантора е в центъра на Виена. Той е организирал първата среща с хората, които са устроили клопката на бившия вече шеф на парламентарния клуб на АПС Йохан Гуденус и бившия вицеканцлер Хайнц-Кристиан Щрахе на остров Ибиса и са заснели изобличаващото видео.   Но да започнем отначало историята така, както Йохан Гуденус е потвърдил пред \"Пресе\": през септември 2016 година умира Йон Гуденус, крайнодесен депутат от АПС, баща на бившия шеф на парламентарната група на партията Йохан Гуденус.  След смъртта му фамилията иска да продаде част от именията си, състоящи се от земя и гори в област от Долна Австрия. Приятелка на Гуденус, която работи като брокерка на недвижими имоти, го свързала със споменатия адвокат. А той от своя страна казал, че познава латвийка, която търси такива земи и има намерение да се пресели с децата си в Австрия.   Според Гуденус, пише \"Пресе\", първата среща се състояла в кантората на адвоката в центъра на града, близо до катедралния храм \"Щефансдом\". Името ѝ било Альона Макарова. За доказателство за платежоспособността на мнимата племенница на руски олигарх адвокатът представил документ, според който латвийката вече е прехвърлила сума на сметката на адвоката, който ще изпълнява ролята на доверено лице до финализиране на покупко-продажбата.  На срещата присъствал и мъж, който се представил под името Юлиан Талер като собственик на детективско бюро в Мюнхен. Истинското име на мъжа е известно на редакцията на \"Пресе\", както и фирмата за сигурност, която действително съществува. Фирмата предлага детективски услуги по разясняване на случаи, преследвани от наказателното право. От края на 2018 г. интернет адресът на фирмата е офлайн.  Гуденус се срещал с мнимата латвийка още няколко пъти във Виена, по-чести са срещите му с човека, наричащ се Талер. Бившият политик от АПС казал на една от срещите, че той и Щрахе искали да карат отпуската си на Ибиса. Латвийката и Талер отвърнали, че и те по същото време ще бъдат на острова. Срещата се състояла във вила близо до столицата, близо седем часа продължили разговорите, придружени от алкохол. Няколко камери документирали срещата, останалото е австрийска вътрешнополитическа история.  На редакцията на \"Пресе\" е известен фактът, че изобличителният материал е бил предлаган на няколко лица, година и половина по-късно попада в редакциите на \"Зюддойче цайтунг\" и \"Шпигел\". В предоставянето на материала на редакциите може да е бил замесен и споменатият адвокат.  Това не е първият път, когато представител на правосъдието се опитва да направи достояние на обществеността снимки и видеозаписи, изобличаващи ръководни политици на АПС. Според информации, с които разполага \"Пресе\", подобен случай има и преди провинциалните избори във Виена през 2015 г. На свързани с различни партии лица адвокатът М. тогава предложил снимки, които документирали как Щрахе участва в предаване на пари на ръка в един гараж. Хонорарът за снимките били шестцифрена сума. Освен това М. обещал да представи доказателство и за това, че Щрахе е употребявал наркотици. Като източник на тези информации адвокатът посочил разочарован сътрудник в парламентарния клуб на АПС, който се чувствал изтикан в ъгъла от Щрахе. Тогава М. обяснил, че парите са необходими на партийния функционер да се вдигне финансово на крака. Акцията пропада. Никой не се съгласява да участва - доказателствата са недостатъчни, сумата е висока.  Не е ясно, коментира вестникът, кой е поръчал видеото от Ибиса. Изглежда, че е било планирано за предизборната борба през 2017 г., но акцията се провалила. Продуцентите може би са си останали с материала и разходите и са продължили да търсят някого, който да ги финансира. Най-късно в този момент действието се прехвърля в Германия. \"Зюддойче цайтунг\" и \"Шпигел\" отричат да са платили за видеото, но може би зад тях стоят инвеститори.  \"Пресе\" запита адвоката защо е представил фалшив паспорт и втори път се е опитал да разпространява подобен материал. Неговият лаконичен отговор гласи: \"Задължен съм да пазя тайна.\" Междувременно адвокатът си е наел адвокат, продължава \"Пресе\", който се е обадил в редакцията и е помолил от името на своя клиент за разбиране.      ", "date": "2019.05.22", "title": "Клопката, в която падна бившият вицеканцлер на Австрия, била готвена още за изборите през 2017-а"}
{"url": "http://epicenter.bg/article/Skandal-raztarsi-Belgiya-predi-vota-3-v-1/183720/7/0", "text": "Четири дни преди изборите за федерални и европейски депутати, както и за местна власт, Белгия е разтърсена от политически скандал, съобщават местни медии, предаде БТА.   Разпространен таен звукозапис показва, че полицията в Антверпен е получила нареждане да задържа с предимство чужденци, които подлежат на бързо принудително прогонване. На записа, направен през 2016 г. по време на работно съвещание, се чуват думи на председателя на най-голямата партия в страната Нов фламандски алианс (НФА) и кмет на Антверпен Барт де Вевер. Той говори за походи за задържане до напълването на затворите. В качеството си на кмет Де Вевер ръководи и местната полиция.   \"Най-добре е да се задържат хора от националности, предпочитани от \"Еър Франкен\", казва Де Вевер. Думите му са намек за полетите, организирани от тогавашния държавен секретар по убежището и миграцията Тео Франкен, с които принудително чужденци са връщани в държавите, от които произхождат. Ако самолетът може да се напълни, би било лудост това да не се направи\", допълва Де Вевер. По неговите думи, преди да предприеме акция, местната полиция се осведомява за броя на свободните места в затворите, за да ги напълни. Той съобщава за подготовката на нов център за задържане, който да бъде изграден от ненужни контейнери, осигурени от Холандия. Медиите отбелязват, че този център вече съществува.   Тази сутрин Де Вевер потвърждава съдържанието на записа, определян от мнозина като доказателство за дискриминационни действия и заявява, че се гордее с постигнатия рекорд на прогонени 6250 чуждестранни престъпници. Главният политически съперник на НФА - председателят на партията на социалистите франкофони Елио Ди Рупо - коментира, че заради думите си Де Вевер следва да бъде подведен под наказателна отговорност.", "date": "2019.05.22", "title": "Политически скандал разтърси Белгия преди вота 3 в 1"}
{"url": "http://epicenter.bg/article/SASht-dadoha-na-Turtsiya-dve-sedmitsi--za-da-se-otkazhe-ot-ruskite-S-400-/183721/7/0", "text": "Турция трябва срок от малко повече от две седмици да се определи окончателно по въпроса за придобиването на американски изтребители F-35 вместо руските зенитно-ракетни системи (ЗРС) С-400. В противен случай Вашингтон заплашва Анкара с най-негативните последствия, съобщи във вторник американският телевизионен канал CNBC, позовавайки се на източници от Държавния департамент, предава ТАСС, цитирана от Агенция \"Фокус\".  Според информацията, САЩ искат от Турция до края на първата седмица на юни покупката на С-400 да бъде анулирана. Това предложение на Вашингтон е окончателно и няма да има повече отсрочки, подчертават източниците на CNBC.  По думите на един от събеседниците на телевизионния канал, страните-членки на НАТО трябва да използват техника, която се съчетава със системите на Алианса, а руските ЗРС не отговарят на тези стандарти.  Източникът подчертава, че Анкара ще се сблъска с негативни и реални последици, ако завърши процедурата по получаване на системите. Сред тях са изключване от програмата за F-35,възстановяване на стойността на 100 поръчани, но недоставени изтребители и въвеждане на американски санкции и наказание по линията на НАТО.  В петък Истанбул бе домакин на среща между турския президент Тайип Ердоган и председателя на Съвета на Федерацията Валентина Матвиенко. Според нея турският лидер е уверил, че Анкара ще изпълни договора за закупуване на С-400 от Руската Федерация, въпреки безпрецедентния натиск върху републиката.  Първите съобщения за преговори между Турция и Русия за закупуване на ЗРС се появиха през ноември 2016 година. Фактът на сключване на договора беше потвърден от руската страна на 12 септември 2017 г. Турският министър на отбраната Хулуси Акар каза, че разполагането на С-400 ще започне през октомври 2019 година. Както генералният директор на Ростех Сергей Чемезов съобщава през декември 2017 г., разходите за снабдяване на Анкара със системи С-400 са $ 2,5 млрд. Турция е първата държава-членка на НАТО, която получава такива системи за самолети от Русия.  САЩ активно се опитват да попречат на Турция да закупи руските системи. По-рано Вашингтон вече предупреди Анкара, че в случай на придобиване на тези оръжейни системи Съединените щати могат да откажат да продадат Турция на F-35. С-400 „Триумф“ са ракети с далечен и среден обсег, предназначени да унищожават самолети, крилати и балистични ракети. С-400 може да се използва и срещу наземни цели.  Кремъл обяви за недопустими исканията на САЩ Турция да се откаже от покупката на руски зенитно-ракетни системи (ЗРС) С-400 и оценява сделката като свършен факт, заяви пред журналистите прессекретарят на руския президент Дмитрий Песков в коментар за информацията на американския телевизионен канал CNBC, че Вашингтон е дал на Анкара две седмици, за да се откаже от С-400, предаде ТАСС.  „Принципно се отнасяме към ултиматумите изключително негативно“, заяви представителят на Кремъл. По неговите думи, Москва изхожда от това, че турското ръководство, включително президентът Реджеп Таийп Ердоган, нееднократно са казвали, че тази сделка е необратима.  Междувременно министърът на отбраната на Турция Хулуси Акар заяви, че Анкара е изпратила военен персонал в Русия за провеждане на обучение по експлоатация на зенитно-ракетните системи (ЗРС) С-400, предава ТАСС.  „Изпратихме наши специалисти в Русия за обучение по експлоатацията на С-400, обучението започва от днес и ще продължи няколко месеца.  Числеността на персонала постоянно се променя заради различната специфика на екипите. Обичението вече започна и ще продължи в близките месеци“, отбеляза министърът, цитиран от вестник Milliyet.  ", "date": "2019.05.22", "title": "САЩ дадоха на Турция две седмици, за да се откаже от руските С-400 "}
{"url": "http://epicenter.bg/article/Amerikanski-landshaften-arhitekt-proektira-neobiknovena-gradina-okolo-Ayfelovata-kula--Snimki-/183724/7/0", "text": "  , заяви Кетрин Густафсън, след като кметът на Париж Ан Идалго представи плана късно във вторник.   Густафсон е учила във Франция, където е проектирала няколко парка и площади, но е най-добре позната в цял свят заради мемориалния фонтан за британската принцеса Даяна в Хайд Парк, Лондон. Общо 54 хектара, където понастоящем се пресичат няколко пътища, включително две главни пътни артерии от всяка страна на река Сена, ще бъдат до голяма степен превърнати в пешеходна зона и \"транспорт с ниско въздействие\" като автобусни и велосипедни алеи.   , каза Идалго.   Това ще бъде музика за ушите на приблизително 150 000 души, които посещават мястото всеки ден по време на летния сезон, включително от 20 000 до 30 000 души, които се качват на самата кула. Общо седем милиона души посещават кулата всяка година.   Обширната градина ще се простира от Военната академия Екол Милитер до модернистичната еспланада Трокадеро и двореца Шайо, построен за Международното изложение 1937.   Проектът също така призовава за основен ремонт на обширните тревни площи на Марсови полета, мястото на десетки големи обществени събития всяка година.    ", "date": "2019.05.22", "title": "Американски ландшафтен архитект проектира необикновена градина около Айфеловата кула (Снимки)"}
{"url": "http://epicenter.bg/article/Washington-Examiner--Amerika-napomni-na-Rusiya-koy-e-gospodar-v-nebeto-nad-Alyaska-/183753/7/0", "text": "САЩ постигнаха голяма победа над Русия, купувайки Аляска от нея през 1867 година. В понеделник, 20 май, САЩ отново стигнаха до победа над Русия в небето над Аляска. Тази победа бе под формата на реакция на Америка спрямо две групи руски военни самолети, които влязоха в зоната на ПВО на Аляска без предварително предупреждение. В първата група бяха два руски бомбардировача Ту-95, а втората група се състоеше от два Ту-95 и два ескортиращи изтребителя Су-35. И всяка от тези групи бе прихваната от два изтребителя F-22, пише основният външнополитически автор на американското издание Washington Examiner Том Роуган в материал, представен от Агенция \"Фокус\" без редакторска намеса.  В случай на открит сблъсък, американските F-22 ще победят руските си опоненти Су-35. Резултатът от всяко военно противопоставяне никога не е гарантиран предварително, но има два фактора, които могат да допринесат за победата на американците, ако руските пилоти са решили да изпробват късмета си.  Първо, авиониката, поддръжката и дизайна на F-22 далеч надхвърлят руския изтребител Су-35. Тези системи и възможности позволяват на F-22 да открива и удари цели, преди дори да ги забележи. Руснаците нямаше да разберат, че F-22 ги е прихванал, докато изтребителите бе са точно над тях. В условията на битка, руснаците няма да знаят за появата на F-22, докато не бъдат свалени техните Су-35 и Ту-95.  Второ, пилотите F-22 са по-добри. На руските пилоти липсват часовете за обучение и полет, които американските пилоти имат. Като разполагат с по-съвременни оръжия и по-съвременна авионика, пилотите на F-22 имат възможност да откриват цели и да откриват огън по тях от по-удобни позиции. Това е точно това, което мнозина губят от поглед, когато коментират впечатляващата маневреност на Су-35, наричайки го предпоставка за превъзходство във въздушна битка.  И да, Ту-95 е реликва от Студената война.  Инцидентът с появата на руски самолети в небето над Аляска е важен именно заради начина, по който американските военновъздушни сили реагират на него. Те публикуваха снимки, които могат да се считат за ответен удар на Съединените щати по руската пропагандна машина, която често показва как руските изтребители прихващат американски разузнавателни самолети.  Руснаците обичат да публикуват снимки, направени по време на тези операции, за да сплашат американски политици. Публикувайки собствени, много по-убедителни снимки, Съединените щати напомнят на Русия кой е господарят на небето над Аляска. Това е необходимо и много ефективно възпиращо средство.  ", "date": "2019.05.22", "title": "Washington Examiner: Америка напомни на Русия кой е господар в небето над Аляска "}
{"url": "http://epicenter.bg/article/Obezglaviha-vazrastna-monahinya-v-Afrika/183762/7/0", "text": "Възрастна монахиня от френско-испански произход беше намерена убита в село Нола в Централноафриканската република (ЦАР), където е обучавала млади момичета за шивачки, предаде Франс прес, като се позова на Ватикана.  Според официалния сайт на Светия престол \"Ватикан нюз\" 77-годишната жена е била открита обезглавена в понеделник сутринта.  Според епископ от епархията Бургос в Северна Испания, от която произхождала монахинята, обаче тя е била заклана, като причините за това засега не са известни. Днес, по време на общата аудиенция на площад \"Свети Петър\" във Ватикана, папа Франциск определи убийството като варварско.  \"Бих искал да си спомним за Инес Ниевес Санчо, на 77 години, учителка на бедни девойки от десетки години, убита по един варварски начин в ЦАР, точно там, където е обучавала за шивачки млади момичетата. Това е една жена, която отдаде живота си на Исус, за да помага на бедните хора\", каза папата.   Монахинята е била погребана вчера в централноафриканската епархия Берберати. Испанският премиер Педро Санчес изрази днес съболезнования на близките на жертвата. Той припомни, че неотдавна в друга африканска страна, Буркина Фасо, бе убит испанският мисионер Фернандо Ернандес.  Източник: Новини.бг", "date": "2019.05.22", "title": "Обезглавиха възрастна монахиня в Африка"}
{"url": "http://epicenter.bg/article/Zaharova--Molbite-na-Kiev-kam-Vashington-za-novi-sanktsii-sa-ogromna-greshka-/183763/7/97", "text": "Възможните обръщения на украинските власти към САЩ с молба за разширяване на санкциите срещу Русия е голяма грешка, написа в сряда на своята страница във Фейсбук официалният представител на Министерството на външните работи на Русия Мария Захарова, цитирана от ТАСС и Агенция \"Фокус\".  Както напомни дипломатът, по-рано медиите съобщиха, че новият началник на администрацията на президента на Украйна Андрей Богдан е разказал за обръщението на Владимир Зеленский към САЩ с призив за въвеждане на допълнителни ограничителни мерки спрямо Русия в отговор на това, че тя е игнорирала предложените от Киев инициативи и конкретно тези, относно освобождаването на задържаните след инцидента в Керченския пролив украински моряци.  „Ограничителните мерки не са влияли и не влияят на взимането на решения от Русия. Причините са разяснявани нееднократно от руското ръководство – обърна внимание Захарова. – Обръщението към САЩ (ако е имало такова) с молба за въвеждане на „допълнителни ограничителни мерки“ за разрешаване на ситуацията със задържаните украински моряци е грешка. Голяма грешка“.  Както отбеляза официалният представител на руското МВнР, в хода на разговора си с журналистите, Богдан е заявил, че Киев ще се придържа политиката на „моркова и тоягата“ по отношение на Русия.  „Интересно, а предните „дресировчици“ не са ли ви разказвали, как завършиха нещата при тях?“ – написа тя, като отбеляза, че „агресивните заявления, заплахите, шантажа и призивите към трети страни с цел натиск“ могат само да влошат ситуацията.  Захарова съобщи, че според нея Москва не е получавала от екипа на Зеленски предложенията, за които говори началникът на неговата администрация.  „Ако има конкретни предложения от украинската страна, те ще бъдат разгледани. Досега не е имало. Но руската страна многократно обяснява последователността на действията по отношение на задържаните в Черно море украински моряци: разследването, съдът, решението на съда“, обясни дипломатът.  Тя призова новите украински власти да коментират отношението си към факта, че лодката Никопол, задържана в резултат на инцидента в Керченския проток, е имала документ със задачата за моряците да се придвижват тайно от Одеса до Бердянск, „като се фокусират върху осигуряването на подхода към Керч-Еникалския канал и преминавайки през него“.  Освен това Киев трябва да говори за убийството на руснака Валерий Иванов в затвора на „родния на Андрей Богдан” Лвов, както и за позицията по случая на Кирил Вишински, главен редактор на „РИА Новости – Украйна“.  ", "date": "2019.05.22", "title": "Захарова: Молбите на Киев към Вашингтон за нови санкции са огромна грешка "}
{"url": "http://epicenter.bg/article/Shefkata-na-demokratite-predupredi-Tramp--che-e--quot-dostoen-za-impiychmant-quot--/183778/7/96", "text": "Водещият демократ в Конгреса на САЩ Нанси Пелоси предупреди, че поведението на държавния глава Доналд Тръмп е достойно за \"импийчмънт\", визирайки игнорирането му на призивите на законодателите, предава AFP, цитирана от Агенция \"Фокус\".  Председателят на Камарата на представителите по-рано предизвика гневна реакция от лидера на Белия дом, след като Пелоси го обвини в \"прикриване\" във връзка с обвинението в предполагаемото му споразумение с Русия, както и за предполагаеми опити за възпрепятстване на разследването.  \"Ето защо мисля, че тази сутрин президентът беше толкова попарен\", заяви Пелоси в рамките на събитие на Демократическата партия във Вашингтон. „Защото фактът е ясен: този президент възпрепятства правосъдието и се занимава с прикриване\", допълни тя.  \"И това би могло да бъде престъпление, достойно за импийчмънт\", допълни Пелоси. Думите й бяха посрещнати с аплодисменти, подчертава агенцията.  ", "date": "2019.05.22", "title": "Шефката на демократите предупреди Тръмп, че е \"достоен за импийчмънт\" "}
{"url": "http://epicenter.bg/article/-Nepoznatoto-dete--na-Hofman-izliza-na-balgarski-v-muzikalen-format/183742/6/0", "text": "„Непознатото дете“, едно от изключителните произведения на яркия артист Е. Т. А. Хофман, излиза за първи път за българската публика в музикален формат като част от поредицата „Музика в книга“. Зад проекта стоят фондация „Културни перспективи“ и издателство „Ентусиаст“ с подкрепата на фондация „Комунитас“.  Събитието за представянето на книгата ще се състои специално в деня на детето – 1 юни 2019 г. от 17 часа в Софийска градска художествена галерия. Предвиден е завладяващ пърформанс с оригинална музика и хореография, който ще потопи присъстващите в приказния свят на Е. Т. А. Хофман. Гостите на събитието ще имат възможност да се запознаят с чудатите персонажи от книгата сред вълшебни звуци и светлини, да открият Непознатото дете в себе си и да влязат в образа му чрез атрактивни маски. Събитието е част от „Културама“ – фестивал на фондация „Културни перспективи“.  Появата на „Непознатото дете“ за пръв път на български език е безспорно събитие, което се очаква да бъде посрещнато със сериозен интерес и да насочи любопитството към един от най-причудливите и светли умове на Европа – Е. Т. А. Хофман. Музикалната книга е първият етап от мащабния проект, чийто стремежи са да доближи малки и големи до неговото творчество и да разкрие на публиката този ярък автор, енциклопедист и смел ексцентрик от епохата на Романтизма. Като втори етап на проекта, през декември предстои премиерата на театрално-куклено представление под режисурата на Диана Добрева, както и множество други вдъхновяващи събития през цялата година. По този начин продуцентите се стремят проектът да допринесе за формирането на непреходни културни ценности в съвременните деца и да събуди тяхното любопитство към света.  „Непознатото дете“ насочва вниманието върху идеите за отстояването на свободата на фантазията срещу ограниченията на обикновеното, за което допринася и подхода на художничката Катина Пеева, за която това е дебютен проект, в тясна колаборация с дизайнерката Свобода Цекова. Преводът е на проф. Борис Парашкевов, а мултимедийното съдържание включва адаптация в интерпретацията на Самуел Финци и мултижанрово музикално оригинално съдържание, продуцирано от Ина Кънчева.  В страната ни сме големи длъжници на читателите по отношение на творчеството на Е. Т. А. Хофман. За повече от сто години издаването му е разпокъсано, спорадично, непълно и дори някъде некомпетентно.   Първоначално пространният му талант е жертва на догматичната литературна критика, обявила го за „реакционен романтик“, по-късно плахо се появяват отделни негови произведения, неизменно съпроводени с куп уговорки как да бъде четен и разбиран. Дори детските адаптации на приказките му са крайно недостатъчни и непълни. През 90-те години на миналия век е незаслужено забравен. Е. Т. А. Хофман обаче е основополагащ автор, който буквално взривява детското въображение и в същото време кара възрастните читатели да преоткриват всеки път неподозирани страни от творчеството му.  Амбициите на хората зад проекта, на фондация „Културни перспективи“ и на издателство „Ентусиаст“, заедно с партньорите и артистите, е да се създаде атмосфера на високи културни ценности под мотото „Да имаш или да бъдеш“, което се свързва с Ерих Фром. Такава следа е оставена и чрез предходните проекти „Приказка за вълшебната флейта“ и „Детска стая“.  Музикалната книга „Непознатото дете“ ще бъде на пазара в седмицата преди 1 юни.", "date": "2019.05.22", "title": "„Непознатото дете“ на Хофман излиза на български в музикален формат"}
{"url": "http://epicenter.bg/article/Elena-Petrova--Lyubomir-Kovachev--Niki-Sotirov-igrayat--quot-Antihrist-quot--za-godishninata/183775/6/0", "text": "Режисьорът Бойко Илиев чества 30 години от създаването на първия частен театър в България – „Диалог“. Неговото идейно продължение „Нов театър – НДК“ ще отбележи годишнината на 29 май с документален филм за трудната съдба на „Диалог“.   След прожекцията на филма (първа част „Диалог“ и втора част „Нов театър – НДК“) на сцената ще бъде представен спектакълът „Антихрист“ с участието на актьорите: Елена Петрова, Любомир Ковачев, Ники Сотиров и Веселин Калановски.   „Театър „Диалог“ се роди като бунт срещу статуквото и продължи като непокорно дете на прохождащата демокрация, създавайки спектакли, които спореха с общоприетите канони. „Нов театър“ – НДК от своя страна е един от малкото независими театри, извън структурата на държавните и е кулминация на търсенето на онзи свободен театър, който изразява творческата воля на актьора.“, споделя основателят на „Диалог“ и директор на „Нов театър – НДК“ – Бойко Илиев.      В основата на създаването на театър „Диалог“ през пролетта на 1989г. в София стои   от съществуващата театрална организация, от това, което се предлага като позиция от сцената – съобразена, съгласувана и удобно представена, както и  от условията на живот. „Във всяка изява на трупата трябва да се чете тази НЕУДОВЛЕТВОРЕНОСТ в театрален и социален смисъл…“ – това са думи споделени от Бойко Илиев при една от първите срещи с актьорската трупа на театър „Диалог“.   Сред знаковите спектакли на първия частен театър в България са: „Убийството на Гонзаго“ на Недялко Йорданов, „Това е абсурд“ от Иван Кулеков /спрян от ГПУ на 4.11. 1989 г./, „Житие и страдание“ по С. Врачански, „Подли, отчаяни, ненужни“ по Д. Милев, „Скопеният“ от Фр. Крьоц, „Реквием за Хамлет“ по Х. Мюлер и Том Стопард, „Бог“ и „Смърт“ по Уди Алън, „Свобода в Бремен“ от Фасбиндер, „Калигула“ от Камю, „Идиот“ от Достоевски, „Макбет“ от Х. Мюлер, „Постоянството на веселието и мръсотията“ по Ерофеев и Кьоно и др.   Театър „Диалог“ сменя много зали – ЦДНА, Софийски университет, Славянска беседа, зала „Славейков“, зала „Подкрепа“, където завършва първият период на Театър „Диалог“. След това той се възражда на два пъти и през 2006 г. се преименува в продуцентска къща „Евро Диалог“, в чиято дейност влиза правеното на документални и игрални филми – „Чужденецът“, „Живи легенди“, „Нокаут“ и други. През 2015 г.   Продуцентска къща „Евро Диалог“ е в основата на създаването на  „Нов театър – НДК“, с първа премиера „Амадеус“ по Моцарт и П. Шафър. Следват „Поручик Бенц“ по Д. Димов, „Откриването“ от П. Турини, „Краят на дъгата“ от П. Куилтър, „В часа на синята мъгла“ по Яворов, „Пилето, което казва КУ“ от Ал. Урумов, „Антихрист“ по Ем. Станев и много други.", "date": "2019.05.22", "title": "Елена Петрова, Любомир Ковачев, Ники Сотиров  играят  \"Антихрист\" за годишнината"}
{"url": "http://epicenter.bg/article/Panko-Anchev--Za-da-ne-pishem-dumite-si-na-voda/183648/11/0", "text": "  В Пространното житие на свети Кирил се разказва как моравският княз Ростислав отишъл при византийския император Михаил III, за да го моли да му изпрати човек мъдър и учен, който да научи народа му на християнство и му преведе свещените книги на славянски език.   Императорът преценил, че най-подходящ за тази мисия измежду всички мъдри и учени хора на Империята е св. Константин Философ. Извикал го и му казал:      Когато малко по-късно той тръгнал за Моравия, император Михаил III написал на моравския княз:   [тези букви] –    Никой друг не е оценил по-точно и не е изразил така красноречиво подвига и личността на светия философ, както го е направил императорът Михаил III.   Средновековният човек възприема словото, буквите и книгата като дар от Бога, изработен чрез човешкия ум и воля. Защото те служат не само за пренасяне и съхранение на човешката мъдрост, а за да могат хората да прочетат Божието слово и умът им да се изпълни с Божията премъдрост. Всичко е от Бога и за Негова прослава. Затова и св. Кирил създава славянската азбука не със собственото си знание и умение, а като измолва от Бога мъдрост и умения, за да могат славяните да имат Неговото Слово.   И да не бъдат повече езичници, които пишат  . Делото на св. Кирил е истинско чудо. Житиеписецът умело е предал как то се е случило:  .   Св. Кирил заедно с брат си св. Методий са апостоли на християнската вяра сред славянските народи. По техните преводи и книги новопокръстените им братя славяни изучават Божието слово и вървят по пътя към Господа. В това е техният велик исторически подвиг, равен с подвига на Христовите ученици. Затова са и наречени   и са канонизирани от Светата Българска православна църква.   Но когато говорим за този духовен апостолски подвиг, не бива никога да забравяме две неща. Мисията им сред западните славяни по същество е неуспешна заради яростната война, която води срещу тях римският папа и цялата западнохристиянска църква, чийто глава е той. Папата не позволява словото Божие да се звучи на славянски език.   Противостоенето на Запада срещу Изтока още тогава е съпроводено с ненавист към славянството. И това е една от най-важните причини светите равноапостолни братя да не могат да пуснат корени нито в Моравия, нито в Германия, нито където и да било в диоцеза на западната църква. Очевидно нашето място там е забранено във всичките му проявления и измерения – най-вече в сферата на духа, просвещението и културата. Светите братя първи плащат цената на един конфликт, който и днес продължава, но прикрит зад благи думи, обещания, политически идеологии, икономически и военни съюзи.   Българското царство на св. цар Борис Покръстител разбира, че без духовния подвиг и дело на светите братя славянобългарската държава няма бъдеще и не ще постигне могъщество. И то приема техните свети ученици, създава им условия за плодотворна работа и България се преобразява. Буквите на св.св. Кирил и Методий бяха създадени за други, но бяха посети и покълнаха в българската духовна нива. И останаха тук завинаги. От тук те бяха дарени на онези славяни, които ги приеха като свои и останаха верни на православната вяра.   Днес всички те са подложени на огромен натиск, за да забравят това дело, да му изменят и тръгнат по друг път заедно с тези, които поругаха и разрушиха дареното от светите братя в техните държави. Противниците на светите равноапостоли лицемерно ги обявиха за  до която в IХ век не ги допуснаха от страх, че с вярата и истината, които носят със себе си, намеренията им за така желаното световно господство ще бъдат осуетени.   След като учениците на св. св. Кирил и Методий идват в България, приети като апостоли на вярата от благоверния цар Борис Покръстител, делото им става българско. С него се ангажира пряко българската държава. Оттук то пръска светлината си по целия православен и славянски свят. Славянобългарският език вече е богослужебният език за цялото славянство.   На него са написани всички книги; на него се служи в храмовете. Покръстителите и духовниците на тези народи са българи. Това означава, че цялата славянска култура произлиза от това дело и в основата си е славянобългарска.   Със св. братя Кирил и Мегодий православно-славянската цивилизация получава толкова необходимия  , който ще събере в себе си концентрирания ѝ смисъл, благодарение на който ще бъде не просто отличавана от останалите, но и ще се предават нейните характерни наследствени качества до края на дните. И колкото техните държавници от новото време да се мъчат да отклонят народите и държавите си към други цивилизационни принадлежности, опитите им винаги ще бъдат неуспешни. Защото няма как да се промени кодът на нацията и цивилизацията, към която изконно принадлежат.   Цивилизационният код е неподвластен на времето и политическата конюнктура; той не се влияе от икономическата или военната мощ, още по-малко от необразоваността и духовната пустош на тези, които в едно или друго време управляват и се изживяват като  Ако този код не беше в душата и тялото на българския народ, османското робство щеше да го заличи напълно и той щеше да изчезне. Кирилиметодиевият цивилизационен код формира т. нар.   за която говори руският академик Дмитрий Лихачов. Държавата на духа са българският език и книгите, написани на него. Тя приюти българите в себе си, когато политическата им държава бе разрушена от османските орди. Вътре в нея народът премина робските пет века и буквално се възроди в модерното си битие като нация.   Православната църква винаги е чествала поотделно паметта и на св. Кирил, и на св. Методий, а на 11 май – и на двамата равноапостоли. Но в средата на ХIХ век (Пловдив, 11 май 1851 г.) наред с паметта им на светци започва светското честване и просветителското им дело именно като   на българския народностен и национален дух.   Това се случва тогава, когато вече е започнала борбата за църковна независимост и почти е приключил процесът на формиране на българската нация; тогава, когато Българският свят се нуждае от опори, върху които да стъпи и продължи развитието си. Българите повторно приемат делото на светите братя като свое дело, за да го завещаят на потомците и така да осъществят безкрая на българската история.   Те възраждат съзнанието си на участници в православно-славянската цивилизация, която тепърва ще осъществява своята мисия на обновител на човечеството. Делото на светите равноапостоли отново придава решителен импулс за българския възход, защото Българският свят отново е призван с нови сили да промени своята история.   Днес, макар всяка година на 24 май да изливаме потоци от възхвали, няма как да скрием, че българската държава на духа е запусната и занемарена. Хвалим се със светите братя, ожесточаваме се, когато не ги признават за българи, но разрушихме езика, опустошихме културата, просвещението, българския дух.   Дори отричаме да сме носители на техния цивилизационен код и се киприм като европейци, прославяме т. нар.  , охотно възприемаме новите идеологии, отказваме се от себе си, за да ни харесат новите ни господари. Правят се опити да бъде заменена кирилицата с   и  латиница.     Всъщност, днес сме много, много по-назад, отколкото преди още да започне нашият духовен възход с покръстването и с подвига на св. св. Кирил и Методий.   Това е наказанието ни за нашето лекомислие, скорозрелост, нездраво любопитство, неувереност в себе си и политическата сервилност на тези, които управляват държавата.   Но аз вярвам, че както през IХ век се намериха хора зрели, просветени, с умен поглед в бъдещето и със съзнание за мястото и ролята ни в цивилизационните процеси, така и днес ще се появят подобни личности и заедно с тях ще се върнем към изконното си начало и отново ще разгадаем цивилизационния си код, за да възродим   и поемем пътя на духовната култура, нравственото просвещение и благополучието.  ", "date": "2019.05.22", "title": "Панко Анчев: За да не пишем думите си на вода"}
{"url": "http://epicenter.bg/article/Eva-Maydel-/183598/11/0", "text": "    - Разбира се, всяка страна членка има свой специфичен дневен ред. Това, което е важно е, че Европа може да даде решения за много от проблемите, с които ние се сблъскваме.   България трябва да произвежда повече, въпреки, че в момента произвежда в пъти повече отколкото през социализма. За да има повече производство насочваме финансиране към бизнеса. Използваме фондове, за да изкараме от забвение най-тежките региони в България. Европа трябва да стигне най-вече до тези кътчета от България, където има най-много нужда от нея. Тези неща подобряват, макар и бавно живота в България и това вече има ефект – все повече хора се връщат да живеят в България. Даваме си сметка, че тенденцията на изтичане на мозъци и българска кръв трябва да спре. Това е българският дневен ред и той има своето европейско решение. За такава Европа ще работя аз с подкрепата на гражданите за номер 12 в интеграланата бюлетина и преференция за мен с номер 104.   Към вече споменатите проблеми трябва да прибавим и този с миграцията и сигурността, който е общ за цяла Европа. Ние не трябва да допускаме тези проблеми да станат отново основно национални. Това би било сериозен проблем за България.   -    - Истината е, че България има нужда от по-добър имидж в света и в Европа. Много често не показваме това, което можем. България може да е една цветна и атрактивна част от Европа. България е страна на много таланти и имаме нужда да показваме тях, за да променим едни много силни клишета за България. Хорото и българските обичаи са нещо, което е част от нас, но освен това то е много привлекателно и се харесва. Носи енергия и приятно чувство. Нормално е да го използваме, за да привлечем внимание към страната ни, внимание, което освен това е много положително.   Светът е много пъстър, различен. В този свят не можем да си позволим да сме сиви и негативни, ако искаме тук да има инвестиции, туризъм и българите да се приемат добре по света. Затова аз предпочитам да показвам тази страна на България. Тя ще свърши повече работа, отколкото това, което правят и искат да правят някои кандидати – да използват ЕП само, за да показват България като проблем. Не можем да крием – имаме много проблеми за решаване, но България не е само това. Много повече от това е.     - В тази кампания всички говорят, че ще защитават българския национален интерес. Въпросът е как се защитава той? С хора, които тепърва ще научват как работи ЕП? Защо хората с опит като Курумбашев и Пирински не са в листата, някой знае ли? Българският интерес не се защитава с анти-европейски изказвания в ЕП. Защитата на българския национален интерес изисква хора, които знаят какво да правят в ЕП, изисква хора, които имат позиции в собствените си групи и в институциите. Ние сме 17 човека, смятате ли, че нашите гласове могат да променят гласуване в ЕП от 750 човека? Няма как българската позиция да се защити, ако нямаме контакти в другите национални групи, ако нямаме влияние в нашата партийна група. Ние имаме всички тези позиции и контакти. Точно затова смятам, че нашата листа е много силна и ще бъде полезна именно за защитата на българския интерес.     - В ЕП почти няма партия, която да не подкрепя връзките с трети страни и свободното движение, не е само ЕНП. Това е една от характеристиките на Европа и това няма да се промени. Аз не искам да спираме младите хора да ходят в Европа, да учат там и да трупат опит. Напротив, това може да е само от полза. Това, което трябва да направим е да покажем на тези млади хора, че те трябва да се върнат тук и да намерят своя добър живот в България. Как? Като им осигурим добри доходи и добра среда. Въпросът с доходите е основен за ГЕРБ. Всичко, което правим е насочено към повишаване на доходите – запазване на еврофондовете, привличане на инвестиции, стабилност и предсказуемост на средата. Целта е доходи, доходи и пак доходи.   Градовете имат все по-европейски вид и това също има значение за тези хора. И в този ред на мисли, фактът, че статистиката тази година показва, че има обръщане на тази тенденция и повече хора се връщат в България, отколкото я напускат, показва, че този проблем има решение и подходът на ГЕРБ дава резултат. Не знам какъв е подходът на БСП.     - Работих за Европа, която от една страна подобрява ежедневието на хората, а от друга става по-силна икономика в Европа, основана на технологиите. Затова работих за отпадане на таксите по банковите преводи. От следващата година това ще се усети от българите. Например един родител, който издържа детето си в Холандия и всеки месец му изпраща пари, ще спестява от такси около 500-600 евро в рамките на година.   През 2015 г. станах инициатор и съосновател на първото по рода си в ЕС сдружение „Образование България 2030“, в което публичен, частен и граждански сектор работят успоредно с правителството за качествено образование и преодоляване на недостига на кадри. Целим до 2030 г. всички млади да завършват средно образование и да намерят своя път в България.   Работих за привличането на близо 800 млн. евро за българския бизнес по Плана Юнкер и за откриването у нас на първото звено за помощ при еврофинансиране. Работих по премахването на ограниченията в единния цифров пазар в Европа, което от една страна ни поставя в равно положение с останалите потребители в Европа, от друга това е условие за развиване на истински бизнес в европейския интернет, в който няма граници.   В следващия мандат ще продължа да се опитвам да работя за Европа, която решава проблеми. Смятам, че Европа твърде много време отдели на теми като Брекзит. А ЕС е най-успешният политически проект и той трябва да си върне духа, с който правеше живота в Европа по-добър. ЕС доведе мира в Европа, създаде супер икономики и едно от най-добрите места за живеене в света. Трябва да продължи да го прави. Подкрепяйки ГЕРБ с номер 12 в интегралната бюлетина и мен с преференция номер 104, гражданите ще подкрепят една по-силна България в Европа, която ще продължи да защитава националния интерес.  ", "date": "2019.05.22", "title": "Ева Майдел: Целта на ГЕРБ е доходи, доходи и пак доходи. Все повече хора се връщат в България"}
{"url": "http://epicenter.bg/article/Vladimir-Kostov--1919-2019---edin-vek-nesuverenna-Evropa/183665/11/0", "text": " Преди век, в пролетта и началото на лятото на 1919, във Версай се провежда конференцията, официално обявила края на първата световна война. Естествено, с претенцията да определи и облика на света, който ще последва.  Предната година и на конференцията се чуват два необичайни за края на един военен конфликт призива. Ленин, лидерът на Съветска Русия, призовава светът да не се дели на победители и победени и се отказва от каквито и да било претенции към държавите, с които Русия е била в конфликт.   Уилсън, президентът на САЩ, оповестява пред самата конференция своя програма за следвоенния свят останала в историята като 14-те точки на Уилсън. Всичко дели Ленин и Уилсън, Съветска Русия и САЩ. Но е факт, че двамата апелират следвоенния свят да не бъде делен на победители и победени, и, като първа стъпка, да не бъдат товарени загубилите войната с непосилни репарации.  Сигурно светът, който последва, щеше да бъде друг, ако версайската конференция се бе вслушала с внимание в думите на Ленин и Уилсън. Или поне в тези на единия от двамата. И ако не светът, то най-вероятно поне мястото и ролята на Европа в този свят можеха и щяха да бъдат други.  Версайската конференция, командвана по същество от Великобритания и Франция, реши обаче друго и по силата на това решение Европа бе осъдена да извърви пътя, който знаем.   Те са го виждали във въображението си като апотеоз на една доминирана от съюза им Европа, своеобразен хегемон на света.   Поделянето на държавите на победители и победени, натоварването на последните с разрушителни репарации, те са си го представяли като утвърждаване на своето могъщество и чрез тях и това на Европа.  Изминалият век показа съвсем друг прочит на решението на версайската конференция. То се оказа последното суверенно решение на Европа.   Но отхвърлило призивите и на САЩ и на Русия, това решение не отвори път към някаква световна хегемония на една водена от Великобритания и Франция и техни съюзници Европа.   Обратно. То свали последната до ранга на резерв и подържаща сила на страните от истинския първи ешелон в борбата за пътя на бъдещия свят.   Европейският съюз отбелязва многодесетилетно съществуване.   Но през всичкия си дълъг път, той не успя да си изгради  истинска обща социална политика, не постигна истинско наднационално политическо мислене и визия, не постави основите на своя обща армия и отбранителна политика, не намери сили да въобрази и прокламира своя амбиция за място всред най-големите в света. Все белези, които очертават категорично Европа не като суверенна сила, а като подържащ ансамбъл за политика, решавана от други.  Навечерието на изборите за европарламента показва, че в много европейски страни се проявява сериозно обществено недоволство от това състояание на нещата.   Има желание за по-друг Европейски съюз, за по-друга Европа.   Дали резултатите от изборите ще покажат начало на истинска промянаили само ще потвърдят съществуването на обществените недоволства?   ", "date": "2019.05.22", "title": "Владимир Костов: 1919-2019 - един век несуверенна Европа"}
{"url": "http://epicenter.bg/article/Svetlana-Sharenkova--Po-plodovete-shte-gi-poznaem--/183752/11/0", "text": "Демокрацията не е конкурс за красота и надприказване, а състезание  на каузи, идеи и визии за бъдещето. А точно те са в дефицит днес.  Причината е в господството през последните три десетилетия – и  тук, и в Европа – на порочния и провален неолиберален модел.   На Запад той подмени идеите на Европа за хуманизъм и мир, за  солидарност и справедливост и ги замени с господство на пазара и  транснационалните корпорации, с отнемане на социални права, с  мигрантска криза и джендър идеология.   В България неолибералният преход, освен тази ценностна подмяна, донесе и тежка социално-  икономическа, духовна, морална и демографска криза, каквито  нашата история не познава. В европейски мащаб вина за настоящото  състояние имат елитите на ЕНП, ПЕС и либералите, които в  безпринципен сговор налагаха политиките на статуквото. Връщането към автентичните социалистически и консервативни  идеи е единственият шанс за Европа. У нас в управлението най-  дълго бяха СДС, БСП и ГЕРБ.   В последното десетилетие партията  на Бойко Борисов е почти несменяема в държавната и местната  власт, формираха номенклатура, която от преяждане с власт в  последните години генерира предимно скандали – „Суджукгейт”,  „Кумгейт”, „Оградагейт”, „Апартаментгейт”, „Вилагейт”и много,  много други. Постепенно се оформи модел на управление,  съчетаващ едноличната власт на Бойко Борисов с най-ревностното  прилагане на чуждите за хората неолиберални мантри в  управлението, икономиката и социалната сфера. Вече нищо не може  да скрие факта, че ГЕРБ не е в състояние да предлага нови идеи,  няма самостоятелна външна и енергийна политика, няма нови  личности, няма и визия за бъдещето. Другата основна политическа сила – Българската социалистическа  партия, е партия на 127 години, единствената останала у нас идейна  партия, а в последните години и единствената партия с реален  вътрешен дебат и демократични процедури.   БСП отказа да влиза в  колаборация с управляващите въпреки примамливите предложения,  които имаше. През последните години тя принципно отстоява  родолюбива линия, политика на съчетаване на социалната държава с  традиционния обществен морал.   И накрая, БСП е единствена от  партиите в новата ни история, която призна своите грешки в  годините на прехода и отиде отвъд познатия модел – създаде своя  „Визия за България” с нови идеи за връщане на държавата в  икономическия живот, за радикални реформи в здравеопазването,  образованието, регионалното развитие.   В състезанието по имидж и  красноречие в последните дни може би надделява не ГЕРБ, а лично  Бойко Борисов – той посещава по няколко области дневно, реже  ленти, открива обекти, обещава пари. Но в състезанието по  стратегическо лидерство, по идеи и по визия за бъдещето  категоричен победител е БСП. ", "date": "2019.05.22", "title": "Светлана Шаренкова: По плодовете ще ги познаем!? "}
{"url": "http://epicenter.bg/article/Georgi-Lozanov--Predizbornata-ni-kampaniya---palna-skuka--/183766/11/0", "text": "Скука - това е основното послание на предизборната кампания за евроизборите в медиите. Дори \"предизборните дебати са в Марианската падина по рейтинг\", писа Нери Терзиева. Но защо е така?  Анти-ГЕРБ говоренето не помага  Най-напред заради предвидимостта на политическото говорене. Аудиторията остава с натрапчивото усещане за \"дежавю\", за нещо, което вече си гледал и слушал и то неведнъж. Ненадминат шлагер в това отношение си остава анти-ГЕРБ говоренето. То обаче не върши кой знае каква работа, защото аудиторията по принцип е подозрителна към критиката от политици към политици. Приема я за дежурна игра, чиято цел е по-скоро смяна на местата, а не разобличаване на някаква вина. Особено пък ако на този влак искат да се качат всички кандидати, които не са във властта.   Първо, това ги вкарва в някаква нелепа задочна коалиция. Има нещо притеснително в това да чуваш едни и същи думи (независимо доколко са верни) от представителите, да кажем, на БСП и \"Демократична България\" (ДБ). Макар че към края на кампанията между тях се усети отчетлива разлика: докато ДБ заявява категорично отрицание на прокуратурата, БСП предпочита да демонстрира доверие към нея, предлагайки ѝ собствени разследвания за Борисов.   И второ, многопосочното анти-ГЕРБ говорене поставя ГЕРБ в ролята на жертва, което подсъзнателно предизвиква съпричастност. През последните кампании именно тази съпричастност формира част от вота за Бойко Борисов и партията му.  Същевременно обаче и про-ГЕРБ говоренето не е по-успешно. В тази предизборна кампания то се състоеше главно в изреждането на успехите на управлението - магистрали, фондове, Западни Балкани и т.н. А това (отново независимо доколко е вярно) попада в капана на самохвалството. Неясно защо то се смята за печеливш предизборен прийом, използван далеч не само от ГЕРБ. Но сам да се хвалиш е проява на лош вкус. А и колкото повече го правиш, толкова по-малко ти вярват.  \"Браним България\"? От кого?  Друг шлагер на предизборната кампания в медиите беше: отиваме в Европейския парламент (ЕП), за да защитим националния интерес. Това обаче говори или за откровено непознаване на смисъла на тази институция, или за откровен опит за заблуда на избирателите. В ЕП не се прави национална политика, а европейска, която защитава интересите на ЕС, според разбиранията на европейската партия, в която членуваш.  На \"националния интерес\" заложиха националистите. Тяхната цел: да представят ЕП като арена, на която нациите враждуват помежду си. Това е техният шанс, тъй като единственото, което със сигурност могат, е именно да враждуват. Стигна се и до абсолютно безсмислени идеи - като слогана на Ангел Джамбазки \"Браним България\" (от кого?) или \"България над всичко\" - думи, използвани без притеснение от нацистката аналогия. Тъжното е, че и тук навалицата бе голяма. Никой не посмя да каже ясно, че на говоренето за национални интереси не му е тук мястото.  Всъщност, в България кампанията за евроизбори е само още един повод да се проведе национална кампания за преразпределение на властта. Така че, когато Бойко Борисов каза, че дори и да загуби изборите, той няма да подава оставка, кампанията фактически приключи. Едва ли за масовия избирател е съществено коя от водещите партии ще е с депутат в повече в ЕП.  Предвидимостта на предизборната кампания в медиите далеч не бе единственият ѝ недостатък. Недиалогичността на кандидатите също представлява проблем. Те слабо реагират на онова, което им казват събеседниците, предпочитат да се придържат към предварително заученото. Усещането не е за разговор в ефир, а за прокламация от балкон.  Всъщност, медийните кампании в България са обречени да бъдат скучни, защото в предизборния период политиците от парламентарно представените партии взимат медийната власт изцяло в свои ръце. Това става чрез регламентите в Изборния кодекс, които свеждат журналистите в БНТ и БНР до конферансиета. И чрез платените форми на агитация в частните медии, които дават основание на политиците да се държат според поговорката \"Който плаща, той поръчва музиката\". Партийните щабове си въобразяват, че в такава ситуация кандидатите им печелят, а всъщност ги унищожават публично като ги превръщат в декламатори. И дори най-подготвените от тях са принудени да участват в размяната на думи, изречени в ефир, не защото са важни, а защото е платено да прозвучат. Или защото политиците са се договорили помежду си, нищо че иначе се правят на непримирими опоненти.  Как би трябвало да бъде?  Накратко: медийната кампания в България не отговаря на най-елементарните изисквания към всяка комуникация. А те изглеждат така:  Първо: не бива да повтаряш, включително и себе си, не бива да казваш неща, които вече са казвани. По този критерий почти всички кандидати имат нула точки. С изключение може би на неясната нова коалиция \"Път на младите\", която заложи на неизползваното досега противопоставяне на млади и стари. Но пък то в човешки план е чисто и просто нетолерантно.  Второ: нищо, че си кандидат за евродепутат - трябва да си остроумен, да имаш бързо и метафорично мислене и цветист език. В тази кампания обаче видяхме точно обратното - общият дух на кампанията бе протоколен, дори във ФБ страниците си партиите се държат като на отчетно-изборно събрание.  Трето: за съвременния човек иронията е задължителна. В едно участие трябва да можеш поне веднъж да се пошегуваш. А не да се държиш като погребален агент, който не предлага изход, а съчувствие на опечалените.  Четвърто: ти трябва да си ти, да имаш собствена, риторически доловима физиономия, да не си \"под чехъл\" на някой над теб - лидер, партия, стереотип… По този критерий Борисов всъщност печелеше години наред.  Могат да се изброят още изисквания, но и така се разбира защо партийните пари, вложени в медиите за предизборна агитация, не са пропорционални на получения резултат, а често са дори обратно пропорционални. От това има най-малко две следствия.  Първо: агитацията нищо не решава, повече тежат \"черните лебеди\" - неочакваните събития преди вота с влияние върху него, като Костинбродската афера навремето и Апартаментгейт сега. Тези два скандала са твърде различни, но между тях има и една прилика - разтоварват гласове от ГЕРБ. А Борисов заяви, че очаква и нов \"черен лебед\".  И второ: когато партиите не виждат смисъл да влагат парите си в медийна кампания, търсят друг пазар, на който да получат гласове. Купуването им \"на черно\" е най-популярният вариант. От него губят и медиите, и обществото, и самите партии, защото се превръщат в ядра на организирана престъпност.  Така че с риск да наруша първия критерий за ефективна комуникация ще кажа за кой ли път, че законовият регламент на предизборната агитация трябва да се промени из основи. А първата стъпка трябва да е тази - да се изхвърли навяващата съветски реминисценции дума \"агитация\". ", "date": "2019.05.22", "title": "Георги Лозанов: Предизборната ни кампания - пълна скука! "}
{"url": "http://epicenter.bg/article/Zapochna-protsedurata-po-izbor-na-strategicheski-investitor-po-proekta-AETs--quot-Belene-quot--/183685/4/0", "text": "В изпълнение на решения на Народното събрание от 7 юни 2018 г. и на Министерския съвет от 29 юни 2018 г. \"Национална електрическа компания\" ЕАД отправя покана за избор на стратегически инвеститор за изграждане на АЕЦ \"Белене\". В рамките на поканата се дава възможност и за заявяване на интерес за придобиване на миноритарно участие в бъдещата проекта компания, както и/или за закупуване на електрическа енергия от бъдещата електроцентрала. Целта на поканата е да предостави определена информация на страните, които желаят да заявят участие в процедурата. Това съобщиха от пресцентъра на министерството на енергетиката.  Българската страна ще участва в проектната компания, екплоатираща АЕЦ \"Белене\" с апортна вноска на активите, в това число – лицензираната площадка, наличното оборудване, издадените решения, разрешение, лицензии и други документи, свързани с проекта. В процедурата са заложени редица условия с цел максимална защита на имуществения интерес на българската страна.  Българската страна, чрез НЕК ЕАД, си запазва правото на блокираща квота при вземането на решения по определени въпроси от компетентността на общото събрание на акционерите в проектната компания. Предвижда се изграждането на централата да се реализира на пазарен принцип, без сключване на дългосрочни договори за изкупуване на електроенергия от държавата и предоставяне на държавни гаранции.  Заявление за участие в процедурата за избор на стратегически инвеститор, съответно интерес за придобиване на миноритарно акционерно участие в проектната компания, могат да подават български или чуждестранни юридически лица, както и обединения от такива. Срокът за получаване на заявления за участие е до 90-тия ден, считано от датата на публикуване на поканата в Официален вестник на Европейския съюз. Индикативният срок за приключване на процедурата е 12 месеца, считано от датата на публикуване на настоящата покана в Официален вестник на ЕС.     ", "date": "2019.05.22", "title": "Започна процедурата по избор на стратегически инвеститор по проекта АЕЦ \"Белене\" "}
{"url": "http://epicenter.bg/article/Zam-ministar-Yovev-otkri-Natsionalen-tsentar-po-seizmichno-inzhenerstvo-v-stolitsata/183713/4/0", "text": "„Министерството на регионалното развитие и благоустройството утвърди Методика за анализ, оценка и картографиране на сеизмичния риск в страната и има за задача да извърши картографиране на този сеизмичен риск.“ Това съобщи заместник-министърът на регионалното развитие и благоустройството инж. Валентин Йовев, който откри Национален център по сеизмично инженерство.   След приключване на процеса по картографиране ще има разработена специализирана геопространствена информация, която ще може да се използва от участниците в инвестиционния процес при проектиране и изпълнение на строителството.   „Сеизмичният риск е нещо, което може да се управлява от хората и е важно за живота на хората“, каза още на събитието инженер Йовев, съобщиха от пресцентъра на МРРБ.   Той поздрави екипа, който ще работи в центъра и пожела един ден центърът да стане институт.   Националният център по сеизмично инженерство функционира към Университета по архитектура, строителство и геодезия в София и ще развива дейността си в сътрудничество с български и международни партньори.   Сред основните дейности в работата му са мониторинг, експериментално и лабораторно полево изследване на поведението на сгради, съоръжения и земна основа, подложени на сеизмични и други динамични въздействия; разработване и внедряване на иновативни системи за сеизмично осигурено строителство и устройства за контрол върху сеизмичното поведение; разработване на процедури за проектиране на конструкции, оценка, възстановяване и усилване на съществуващи конструкции и други.   Предвижда се в центъра да се изготвят и експертизи и предписания, свързани с оценка на техническото състояние и сеизмичната осигуреност на сгради, съоръжения и земна основа.  ", "date": "2019.05.22", "title": "Зам.-министър Йовев откри Национален център по сеизмично инженерство в столицата"}
{"url": "http://epicenter.bg/article/Prebiha-sluzhitel-na--quot-Sadebna-ohrana-quot--v-Nadezhda/183670/3/0", "text": "Служител на \"Съдебна охрана\" е бил нападнат и пребит снощи в столичния квартал \"Надежда\", предаде Канал 3.   За инцидента към момента са задържани около 10 души, като се изяснява кои от тях са конкретните извършители.   Пострадалият е откаран в болница без опасност за живота. Причините за побоя се изясняват.    ", "date": "2019.05.22", "title": "Пребиха служител на \"Съдебна охрана\" в Надежда"}
{"url": "http://epicenter.bg/article/Silniyat-vyatar-e-vzel-zhertva-v-Bozhurishte/183700/3/0", "text": "Около 12.47 часа на 21 май в Районно управление на МВР-Сливница бил подаден сигнал, че по време на ремонтни дейности в къща в град Божурище, вследствие на силен вятър са паднали тухли от подпокривната конструкция, които са причинили наранявания в областта на главата на 47-годишен мъж, съобщават от ОД на МВР-София.   Пострадалият е транспортиран в болница с опасност за живота, като по-късно е починал.   Извършен е оглед на местопроизшествието.   Образувано е следствено дело.", "date": "2019.05.22", "title": "Силният вятър е взел жертва в Божурище"}
{"url": "http://epicenter.bg/article/MVR--Balovete-i-izborite-shte-varvyat-usporedno--bez-da-si-prechat/183702/3/0", "text": "МВР обяви мерките, които предприема за охрана на обществения ред в цялата страна във връзка с провеждането на абитуриентските балове.   На специален брифинг главен инспектор Георги Георгиев от ГД \"Национална полиция“ обясни, че навсякъде по места са проведени специални срещи с директори на училища, с представители на местната власт, с ръководствата на охранителните фирми, както и с управители на заведения, където ще се събират абитуриенти, предаде Канал 3.   \"Създадена е организация за обезпечаване на сигурността както в районите на училищата, където ще започнат празненствата, както и в самите заведения, където те ще продължат“, увери гл. инспектор Георгиев.   Според инструкциите на МВР в заведенията няма да се допускат младежи във видимо нетрезво състояние, носещи оръжие, както и такива, които са под влияние на наркотични вещества и техните аналози.   Тази година баловете съвпадат и с предстоящите избори за Европейски парламент, което налага допълнителни мерки за сигурност. \"И двата процеса ще вървят успоредно, без да си пречат един на друг“, увери гл. инспектор Георгиев.   Мария Ботева от \"Пътна полиция“ напомни, че по време на баловете ще работи и системата за наблюдение и видео-контрол на МВР, заради което призова всички водачи да спазват правилата.   \"Дори и водачите да не бъдат спрени в момента на нарушение, законът позволява те да бъдат санкционирани за него по-късно. Да не се преуспокояват, че в момента, в който са минали покрай полицейска кола и не са били спрени, няма да има последици за тях“, припомни още тя.   В столицата мерките за сигурност също са засилени. Абитуриенти се очаква да има в 130 училища, които ще се събират на около 45 места, където ще бъдат разположени екипи на СДВР.   Тази година полицията няма да осигурява т.нар. кортежи, защото отчита, че водачите не се съобразяват с пилотиращите коли, заради което ефектът от тях е почти нулев. За поредна година няма да бъдат допускани и оркестри пред храм-паметника \"Св. Александър Невски“, където традиционно се събират абитуриенти.", "date": "2019.05.22", "title": "МВР: Баловете и изборите ще вървят успоредно, без да си пречат"}
{"url": "http://epicenter.bg/article/Mazh-strelya-v-glavata-na-bivshata-si-zhena-v-Shumen-i-izbyaga--hvanaha-go-v-Razgrad/183709/3/0", "text": "Образувано е досъдебно производство, което се наблюдава от Окръжната прокуратура в Шумен, след като днес, 22 май, след 05.00 часа сутринта 30-годишният Нелгин направил опит да убие бившата си съпруга, съобщиха от пресцентъра на Апелативна прокуратура – Варна.   Инцидентът станал в околностите на Шумен. Изяснява се видът на оръжието, с което е бил извършен опитът за убийство на 26-годишната Нурсел. 30-годишният Нелгин е избягал от местопроизшествието. Бившата му съпруга е в болницата, след като по време на стрелбата срещу нея в главата й са попаднали две сачми. Няма опасност за живота й.   Жената била в автомобила на свой колега, с когото работели в завод \"Алкомет“ в Шумен. Те често пътували за работа заедно, тъй като живеели наблизо и били семейни приятели. 30-годишният Нелгин започнал да ги преследва и принудил колегата на бившата си жена да спре. Извадил оръжие и стрелял по нея. След това направил обратен завой, произвел още един изстрел и избягал от местопроизшествието. Открит бил от полицията в Разград, където е задържан за 24 часа по Закона за МВР.   След довеждането му в Шумен Окръжната прокуратура ще го привлече като обвиняем за престъпление по член 116, ал.1, т. 6а, във връзка с член 115, във връзка с член 18 от НК. Опитът за убийство е извършен в условията на домашно насилие и в изпитателния срок на предходно осъждане.   Нелгин преследвал често бившата си съпруга. Ден преди инцидента тя подала втора жалба за домашно насилие срещу него.   Продължават действията по разследването.", "date": "2019.05.22", "title": "Мъж стреля в главата на бившата си жена в Шумен и избяга, хванаха го в Разград"}
{"url": "http://epicenter.bg/article/Narkotitsi-sred-versiite-za-ubiystvata-v-Kostenets/183710/3/0", "text": "  Застреляната фризьорка Милена Шишкова от няколко години е влязла в схема с наркотици, твърдят запознати с местния ъндърграунд. Самата тя признавала само, че пуши \"весели цигари\".   Според хората в Костенец, нарковерсията е обяснение за рязкото замогване на братовчеда и бившата жена на заподозрения за двойно убийство Стоян Зайков-Чане. Валентин наскоро си купил скъп автомобил и апартамент в София. Милена пък бързо построила своята къща, в която живеела след раздялата със Стоян. Макар самият Чане и техният син Стивън да помагали за строителството, парите за вдигането на солидния дом осигурявала Милена. \"Тя и Валентин продаваха, но не употребяваха\", твърдят и местните хора в Костенец. Засега не е ясно и по какъв начин следата към дрогата може да е свързана с двойното убийство. Местните зевзеци пък вече прекръстиха Костенец в КостенЧане заради неоткриваемия бивш затворник, който е основен заподозрян и за двете убийства.   Безуспешното му издирване е на път да помрачи абитуринтските балове в града, както и предстоящите избори, защото хората избягват да напускат домовете си заради страха от Чане.  ", "date": "2019.05.22", "title": "Наркотици сред версиите за убийствата в Костенец"}
{"url": "http://epicenter.bg/article/Prokuraturata-obvini-nepalnoleten-izvarshitel-za-opit-za-ubiystvo-na-16-godishen-v-Sofiya/183722/3/0", "text": "  От доказателствата става ясно, че деянието е извършено на 20 май вечерта по време на рожден ден, стана ясно по време на брифинг на Софийска градска прокуратура. Вътре и вън от клуба е имало вербална агресия между компании.    Обвиняемият извадил нож и нанесъл прободни рани в гърдите на съперника си след след словесен спор.    При претърсването на адреса на обвиняемия са открити дрехи с червени петна, най-вероятно от кръвта на жертвата, каза градския прокурор Емилия Русинова.     Има данни, че конфликтът е възникнал заради спор за мача Левски - ЦСКА, съобщи директорът на СДВР Георги Хаджиев.  ", "date": "2019.05.22", "title": "Клането на Плиска, при което пострада 16-годишен, било заради спор за Левски и ЦСКА"}
{"url": "http://epicenter.bg/article/Trima-mazhe-v-prodalzhenie-na-dva-chasa-bili-ubitata-v--quot-Orlandovtsi-quot-/183728/3/0", "text": "Жената, намерена мъртва в столичния квартал Орландовци, е водила скитнически начин на живот. Извършвала е множество кражби в близко хале. Там са намерени бухалки, по които е имало кръв.     Жертвата 2 часа е държана и бита в склада, преди да бъде изнесено на улицата, стана ясно по време на брифинг на Софийски градска прокуратура, предаде Канал 3.   Нанесени са й множество удари, има счупване на главата и крайниците, смъртта е настъпила от удар в главата, а нападателите са се предали сами.   Вчера от прокуратурата са повдигнали обвинения на тримата извършители. Те са за умишлено причиняване на смърт по особено жесток начин.   До фаталния край се стигнало след нанесени множество удари на жертвата в областта на главата, гръдния кош, корема и крайниците.   Тялото на 29 годишната жена беше намерено преди дни на улица в столичния квартал \"Орландовци\". Ако бъдат признати за виновни по повдигнатите им обвинения, извършите могат да получат наказания в размер от 15 до 20 години \"лишаване от свобода“, \"доживотен затвор“, или \"доживотен затвор без право на замяна“.   Разследването по случая продължава. ", "date": "2019.05.22", "title": "Трима мъже в продължение на два часа били убитата в \"Орландовци\""}
{"url": "http://epicenter.bg/article/Namerenata-pushka-v-Kostenets-ne-bila-na-izdirvaniya-Stoyan-Zaykov-Chane--bila-na-brakonier/183768/3/0", "text": "Намерената разглобена ловна пушка край Костенец не е на заподозрения за две убийства Стоян Зайков-Чане, а на местен бракониер, съобщи TrafficNews. Тя беше открита в метална кутия в гората, близо до града.   Гладкоцевната ловна пушка, 12 калибър, отговаря по вид на оръжието, с което е застрелян Валентин Петров, съсед и братовчед на Чане. Затова и веднага се появи версия, че Чане може да я скрил там след като е извършил престъплението.   Балистичната експертиза на намерената пушка все още не е готова, за да се отхвърли окончателно версията, че това е оръжието на убийството, но вече е ясно, че един от най-известните бракониери е собственик на скритата пушка. \r\n \r\n Решил да я остави извън дома си на тайно място, защото разбрал, че с подобно оръжие е убит Валентин и не искал да си докара главоболия с полицията.   Все още не е готова и експертизата, която категорично да докаже, че Чане е застрелял бившата си приятелка Милена Шишкова и своя съсед Валентин Петров. Мъжът бе убит на 14 май, шест дни след като според разследващите Зайков е пребил и застрелял фризьорката, от която има 14-годишен син Стивън.   Бившият затворник Чане е неоткриваем вече 13 дни, което засилва подозренията, че има ятаци, които му помагат с информация и храна.   Самият Зайков има славата на много изобретателен и дързък. Градската мълва разказва, че когато преди години отново бил издирван от органите на реда, той се укривал повече от месец в бившия Пионерски дом. Куриозното е, че сградата е съседна на полицейското управление в Костенец.", "date": "2019.05.22", "title": "Намерената пушка в Костенец не била на издирвания Стоян Зайков-Чане, била на бракониер"}
{"url": "http://epicenter.bg/article/Zadarzhanite-za-zhestokoto-ubiystvo-v-Orlandovtsi-ostavat-v-aresta-/183776/3/0", "text": "Софийският градски съд остават в ареста тримата обвинени за убийството на жена в столичния квартал \"Орландовци”. Мотивите на съда са, че Владислав Д., Георги Я. и Татян Н. могат да извършат ново престъпление, предаде Нова телевизия.  Трима охранители бяха подведени под отговорност за убийството. Жертвата се прехранвала с кражби. Мъжете я хващали няколко пъти на територията на предприятие, като всеки път я малтретирали. При последния случай вързали ръцете й със свински опашки и я пребили с бухалки.  Според полиция и прокуратура тримата мъже са убили 29-годишната Пенка по садистичен начин. \"Чисто от човешка гледна точка - изключително брутално е това престъпление”, заяви Георги Хаджиев, директор на СДВР.  Жената е била бита в продължение на 2 часа, след което захвърлена все още жива, но в безпомощно състояние на тротоар. Бухалките, с които жената е бита до смърт, са иззети от разследващите.  \"По тези бухалки е имало кръв от тях. По свинската опашка също, както и от пострадалата”, заяви Емилия Русинова, ръководител на Софийската градска прокуратура.  Тримата мъже са се предали сами в полицията. В досието на единия от тях фигурира трафик на хора, заради което е излежал присъда. От затвора излязъл наскоро. С колегите му и преди са били Пенка.  \"Преди около 2 месеца пак е бил нанесен такъв побой. За назидание дори пострадалата е била остригана”, обясни Георги Хаджиев.  За да не се укрият обвиняемите и да не извършат друго престъпление, Софийският градски съд ги остави в ареста. От полицията са сигурни, че именно те са извършители на бруталното убийство.  \"Събраните доказателства към момента ще бъдат достатъчни да получат предвиденото в закона наказание в цялата му строгост”, заяви Хаджиев.  А то е от 15 до 20 години затвор или доживотна присъда.  ", "date": "2019.05.22", "title": "Задържаните за жестокото убийство в Орландовци остават в ареста "}
{"url": "http://epicenter.bg/article/Andrey-Novakov-v-Dospat--Nikoy-ne-e-pravil-tolkova-mnogo-za-Balgariya--kolkoto-GERB-/183759/2/48", "text": "  Пакетът „Мобилност“ не бе приет благодарение на българските евродепутати. Ние, от ГЕРБ, винаги сме били отговорни и не сме изпускали самолета си. Това каза кандидатът за евродепутат Андрей Новаков по време на среща с членове и симпатизанти на ГЕРБ в Доспат, съобщиха от пресцентъра на партията.  Заедно с него в срещата участваха кандидатите за членове на ЕП Асим Адемов и Марин Захариев, а също така бившият евродепутат Владимир Уручев, председателят на Парламентарната група на ГЕРБ д-р Даниела Дариткова, областният ръководител на ГЕРБ в Смолян Николай Мелемов.  Новаков изтъкна, че за България никой никога не е направил повече, отколкото ГЕРБ - и затова партията трябва да е първа политическа сила на вота.  Асим Адемов благодари на партия ГЕРБ, че му е дала възможност през последните две години да бъде от нейния отбор в Европейския парламент.  „Дадохме своя принос в Европа да се чува гласът на България. Бойко Борисов е с огромен авторитет в ЕС. Еврокомисарят ни е изключително авторитетна личност. Имах възможността да работя с прекрасни колеги. Шестимата бяхме един сплотен отбор“, отбеляза Адемов.  „Имаме много постижения във всички области. Но аз като учител с гордост мога да кажа – безпрецедентни инвестиции в сферата на образованието бяха направени от правителството на Бойко Борисов“, посочи Асим Адемов.  Според Марин Захариев още с влизането в града се вижда, че европейските средства са достигнали до Доспат.  „Трябва гордо да покажем това, което сме постигнали и не трябва да предаваме първенството на БСП. Сега е моментът да покажем, че сме с победителите, да направим и генерална репетиция за местния вот есента“, каза Захариев.  „Радвам се, че предавам щафетата на най-силния отбор. Уверен съм, че на 26 май ще се поздравим с победата“, подчерта бившият евродепутат Владимир Уручев.  ", "date": "2019.05.22", "title": "Андрей Новаков в Доспат: Никой не е правил толкова много за България, колкото ГЕРБ "}
{"url": "http://epicenter.bg/article/Izvadiha-nad-50-karlezha-ot-glavata-na-dete-v-Sofiya-/183761/2/0", "text": "Над 50 кърлежа са извадени вчера от главата на дете в Спешното отделение на Университетската болница \"Лозенец\". Детето се е разхождало със своите родители в Южния парк в столицата. Това е съобщил пред БТА д-р Димитър Шандурков, лекар в спешното отделение на болница \"Лозенец\".  Друго дете е имало по тялото си 20-30 кърлежа. Лекарят каза, че не е имал подобни случаи в своята практика. Кърлежите са изпратени за изследване в Националния център по заразни и паразитни болести. Д-р Шандурков съветва родителите да бъдат особено внимателни, да ползват репеленти за децата си и да не им позволяват да се движат в близост до гъсти храсти и високи треви.  От Столичната община посочват, че днес са извършени обработки срещу кърлежи на централните поляни на Южния парк. Дейностите продължават и в следващите дни.", "date": "2019.05.22", "title": "Извадиха над 50 кърлежа от главата на дете в София "}
{"url": "http://epicenter.bg/article/Asim-Ademov-v-s--Borino--Istinski-tolerantnata-partiya-v-Balgariya-e-GERB-/183765/2/48", "text": "  „Аз съм един обикновен български учител, който е отдал целия си житейски път на това да обучава децата на любов към словото, към българския език, към българските автори. Докато нямаше ГЕРБ, в тези региони не можеше да се говори за европейски проекти, но сега е различно. Истински толерантната партия в България е ГЕРБ. Аз съм един скромен пример за това“, каза кандидатът за евродепутат с номер 4 в листата на ГЕРБ и СДС за евровота Асим Адемов по време на среща с жители на с. Борино. Това съобщиха от пресцентъра на ГЕРБ.  Заедно с него бяха и кандидатите за членове на ЕП Андрей Новаков и Марин Захариев, бившият евродепутат Владимир Уручев, председателят на Парламентарната група на ГЕРБ д-р Даниела Дариткова, областният ръководител на ГЕРБ в Смолян Николай Мелемов.  По думите на Андрей Новаков хората в Борино имат две достатъчно сериозни причини да гласуват. Първата - заради Марин Захариев, който е от Смолян и когото познават от години. Втората - заради Асим Адемов, който е мюсюлманин като повечето жители на общината.  Според Марин Захариев предстоящият вот е избор за европейското развитие на България. Той припомни, че докато при БСП спират европейските фондове за България, при ГЕРБ няма спряно нито едно евро. По думите му в Европа вече не гледат на нас като на една малка страна.  „В наше лице виждат предвидимост, ясни правила и хора, които умеят да управляват качествено европроекти“, допълни Захариев.  ", "date": "2019.05.22", "title": "Асим Адемов в с. Борино: Истински толерантната партия в България е ГЕРБ "}
{"url": "http://epicenter.bg/article/Goranov-za-razpredelenieto-na-partiynata-subsidiya--Ima-nesavarshenstvo-v-zakonodatelstvoto-/183769/2/0", "text": "Финансовият министър Владислав Горанов обясни, че преразепределянето на парите за партиите е заради несъвършенство в законодателството.  \"За да се получи точно 11 лв. на глас, със сега действащият закон няма как да се случи. Законът така е разписан, че определя общата сума на база на всички партии и коалиции, участвали в изборите, а впоследствие правоимащите да получават такава субсидия са само тези, които имат избрани народни представители.\"  Министърът смята, че законът трябва да бъде променен, така, че да е ясно, че не може да се преразпределят субсидии от действителни гласове на партии и коалиции, предаде БНТ.  По думите на финансовия министър, в хода на проверката на прокуратурата ще бъдат изяснени всички факти.", "date": "2019.05.22", "title": "Горанов за разпределението на партийната субсидия: Има несъвършенство в законодателството "}
{"url": "http://epicenter.bg/article/Marin-Zahariev-v-Devin--Kogato-upravlyava-GERB--Balgariya-usvoyava-evropeyskite-sredstva-i-ES-y-vyarva/183770/2/48", "text": "  Когато управлява ГЕРБ, България усвоява европейските средства, върви напред и ЕС й вярва. БСП не могат да се похвалят със същото. Това каза кандидатът за евродепутат от листата на ГЕРБ и СДС Марин Захариев в Девин. Той посети наскоро разкрит със съдействието на Общината шивашки цех, съобщиха от пресцентъра на партията.  В срещата с работниците участваха кандидатите за членове на ЕП Андрей Новаков и Асим Адемов, а също така бившият евродепутат Владимир Уручев, председателят на Парламентарната група на ГЕРБ д-р Даниела Дариткова и областният ръководител на ГЕРБ в Смолян Николай Мелемов. Преди това те разговаряха с граждани в центъра на Девин.  „Всички са доволни от работата на кмета Даскалов. Той е част от големия екип успешни кметове на ГЕРБ. Той е част от екипа успешни депутати като д-р Даниела Дариткова, от успешните евродепутати като Владимир Уручев. Така работим в ГЕРБ. Това работим и в Европейския парламент – защитаваме българските национални интереси“, посочи Асим Адемов.  „Като учител аз съм горд да представлявам екипа на ГЕРБ и първото правителство, което постави образованието за свой приоритет. Смятам, че имаме основание да застанем пред вас и да искаме вашата подкрепа“, подчерта Адемов.  На всички жители на Девин, които са заинтересовани да развият бизнес, но им е нужно финансиране – Андрей Новаков препоръча приложението, разработено от него - „Еврофинансирай“.  ", "date": "2019.05.22", "title": "Марин Захариев в Девин: Когато управлява ГЕРБ, България усвоява европейските средства и ЕС й вярва"}
{"url": "http://epicenter.bg/article/Mladen-Marinov--Ne-biva-MVR-da-se-vavlicha-v-predizborni-skandali-/183771/2/0", "text": "До момента има седем досъдебни производства за различни нарушения, свързани с изборния процес. Това каза министърът на вътрешните работи Младен Маринов пред журналисти след среща с вицепрезидента Илияна Йотова, предаде репортер на Агенция „Фокус“.  Припомняме, че по-рано от БСП се оплакаха от административен, полицейски и икономически натиск върху партията.  „Някои от нарушенията са за нарушаване на физическата цялост на офиси и помещения на политически партии, други са свързани със сигнали за подготовка и действия за нарушаване на изборните правила. Всекидневно получаваме сигнали от цялата страна“, допълни МВР-шефът.  „Предупредителните протоколи се издават на база на информация и сигнали. Сами по себе си те са средство за предупреждение за евентуална подготовка за извършване на престъпление и не носят правни последствия, ако не бъде извършено такова. Ние издаваме предупредителни протоколи на физически лица. За 2017 година предупредителните протоколи бяха около 3500, към този момент от доклада са около хиляда и двеста“, каза още Маринов. \"Издадени са съответните заповеди и ние спазваме стриктно закона и нашите правомощия като институция, която трябва да гарантира добър обществен ред и охрана на изборните секции и нормалното протичане на изборния ден\", каза още Младен Маринов.  \"Още от самото начало сме създали необходимата организация със съответните нормативни документи, включително и срещи с ЦИК и главния прокурор“, подчерта той.  „Всичко, което сме извършили до момента, е на база реално подадени сигнали. Те са докладвани в компетентните прокуратури, извършена е проверка и съобразно резултата от тази проверка или са прекратени или е продължена работата около изясняване на всички факти и обстоятелства“, обясни още той.  При всеки сигнал с конкретика, когато има нарушения на полицейските органи, ще вземам бързи решения, заяви Маринов. На въпрос на журналисти ще направи ли проверки дали е имало служители на МВР, които да извършват предизборни нарушения, той обясни, че организацията е направена така, че всеки изпълнява своите правомощия, както е по закон.  „Има професионално ръководство, което организира нещата и всеки директор носи отговорност за своите действия. Всеки един сигнал се проверява и ще се изясни до пълната обективност до изясняване на всички факти и обстоятелства\", каза Младен Маринов.  \"Сигналите за купуване на гласове ще почнат да се увеличават. МВР изпълнява стриктно това, което повелява закона и в рамките на нашата компетентност. Ако някой си позволи да наруши закона естествено, че ще взема бързо решение\", увери той.  Днес съм изпратил писмо до ЦИК, в което искам ясно и точно да се определят правомощията и компетенциите на Министерството на вътрешните работи, за да няма спекулации след изборния процес, каза още министърът.  „Не бива МВР да се въвлича в предизборни скандали, тъй като колегите наистина си вършат професионално работата. Ежедневно комуникираме със ЦИК. Искам задълженията да МВР да са ясно определени в съответните разписани процедури, за да не се стига до спорове и обвинения“, обясни той.  ", "date": "2019.05.22", "title": "Младен Маринов: Не бива МВР да се въвлича в предизборни скандали "}
{"url": "http://epicenter.bg/article/Velizar-Enchev--Za-10-godini-upravlenie-na-GERB---nay-golyamoto-obednyavane-na-balgarite-/183772/2/48", "text": "  \"За 10 години авторитарно управление на кабинета \"Борисов\" се сблъскваме с неработещо правосъдие и корумпирана система.\" Това заяви пред БТВ кандидатът за евродепутат от \"БСП за България\" Велизар Енчев, съобщиха от пресцентъра на партията.  \"Случилото се с къщите за гости ще удари България по два начина. Първо- ще връщаме пари и второ- ще платим глоба. Защото ГЕРБ е партията на българската корупция. За 10 години намаляха 10 пъти чуждите инвестиции у нас. Налице е най-голямото обедняване на българите за последните 30 години\", каза още Енчев.  Той добави, че сме най-бедната и болна нация в Европа. Кандидатът за евродепутат от \"БСП за България\" припомни, че австрийското правителство падна заради корупционен скандал, а в България това не се случва.  \"Ако сравним премиерите на България и Австрия, ще видим двойните стандарти на г-н Борисов\", каза още Енчев. Той се обяви против санкциите срещу Русия и припомни, че големите европейски страни увеличават търговията си с руската страна.  На въпрос - дали можем да преборим корупцията и да превърнем страната ни в едно по-добро място, Велизар Енчев каза, че докато ГЕРБ управляват и дума не може да става за това.  \"Самата партия ГЕРБ е синоним и символ на корупцията. Във всички места, които посетих през последните дни, присъстват две думи - страх и гняв. Страх от административен тормоз и терор от местните феодали на ГЕРБ и гняв от олигархична им структура, която ни направи най-бедните в ЕС. И само гласуването с бюлетина №18 на изборите дава алтернатива на този мафиотски модел\", заключи Велизар Енчев.  ", "date": "2019.05.22", "title": "Велизар Енчев: За 10 години управление на ГЕРБ - най-голямото обедняване на българите "}
{"url": "http://epicenter.bg/article/Prof--Mihail-Konstantinov--Evropeyskite-izbori-u-nas-sa-neuyazvimi-za-hakerski-ataki-/183773/2/0", "text": "Европейските избори у нас са неуязвими от хакерски атаки. Това каза за обзорното предаване „Това е България“ на Радио „Фокус“ проф. Михаил Константинов във връзка наближаващите на 26 май избори за ЕП.  „Неуязвими. Някой ще каже: „Няма такова нещо, целият район да го хакнат, пък нас да не ни“. Неуязвими сме, защото основните данни ги предаваме с физически носители, а не по мрежата. Няма как да ми хакнат флашката в джоба. Българите могат да са спокойни, техният глас ще бъде точно отчетен, до последния глас. Резултатите ще ги знаем още в 20:00 на 26 май, защото българските социолози, които са много добри напоследък, вероятно ще ни кажат своите оценки за резултатите от изборите“, обясни анализаторът.  Във връзка с потенциалния риск от „Костинброд 2“ проф. Михаил Константинов заяви, че съществува рискът от т.нар. черен лебед – събитие, което има дребен ефект, но се случва внезапно и никой не знае, какво е точно.   В случай на повреда при гласуването с машина, резултатите се запазват и се продължава с хартиени бюлетини, каза още проф. Константинов.  „Резултатите се копират на флашка и гласуването продължава само с хартиени бюлетини. Това е отговорност на фирмата да осигури текуща поддръжка на машината. Ако има някаква авария, тя ще бъде сигнализирана чрез СИК на РИК и те ще трябва да вземат мерки, като се обадят на фирмата, която поддържа машините. Не е отговорност нито на СИК, нито на „Информационно обслужване“ да поддържат машините. Една от причините машините да бъдат толкова скъпи – наемът е 2500 лв. без ДДС, се дължи на това, че сме платили и поддръжката“, обясни анализаторът.  Проф. Константинов обясни, че гласуването в чужбина няма електорален ефект при европейски избори, тоест не се отразява в резултата като брой на спечелени евромандати. Той обаче уточни, че гласуването в чужбина е важно от морална гледна точка, защото чрез него се поддържа връзката между българите в чужбина и Родината.   ", "date": "2019.05.22", "title": "Проф. Михаил Константинов: Европейските избори у нас са неуязвими за хакерски атаки "}
{"url": "http://epicenter.bg/article/Denitsa-Zlateva--Polititsite-dalzhat-na-balgarskite-izbirateli-chestni-izbori-/183774/2/48", "text": "  \"Европа се нуждае от промяна. Тя трябва да се върне към социалните си корени, да бъде по-справедлива и по-солидарна. Ако искаме да бъдем равнопоставени европейци, трябва да бъдем и достойни българи и да се отнасяме с достойнство към всеки един български гражданин, да не делим хората по политически пристрастия или в зависимост от това- в кой регион на страната живеят. Не трябва да увеличаваме регионалните неравенства и вътре, в самата България.\" Това каза кандидатът за евродепутат от „БСП за България“ и зам.-председател на НС на БСП Деница Златева в Благоевград, съобщиха от пресцентъра на партията.  Тя добави, че основното послание на социалистите към българските граждани е да гласуват, да бъдат активни. Златева заяви, че дори изборите за Европейски парламент да изглеждат далечни, всъщност те са изключително важни за това- в каква посока ще се развива България.  „Ако искаме да има справедливост сега - и в България, и в Европа, трябва да бъдем активни\", каза още Златева. По думите ѝ задължение на политиците е да гарантират на българските избиратели, че гласът им е отчетен честно и преброен така, както са си пуснали бюлетината.  \"Очакваме да спечелим тези избори. Ако всичко това, което чухме от хората по време на кампанията - това желание за възмездие, за промяна, за справедливост - е факт, не би трябвало да се съмняваме какъв ще бъде изборният резултат. За мен най-важно е хората да не се страхуват и да отидат да гласуват\", коментира още Деница Златева.  Зам.-председателят на БСП каза още, че изборите са важни по няколко причини.  \"За мен, като човек, който се занимава толкова дълго с европейска политика, не е без значение какво ще бъде мнозинството в новия Европейски парламент. Важно е в каква посока ще поеме Европа - с ново прогресивно мнозинство и да не допуснем силно представителство на националисти и популисти в Европейския парламент. На второ място - човекът отново трябва да бъде поставен в центъра на политиките.\", коментира още тя.  По думите й във вътрешен план изборите са важни, защото това е своеобразен вот на недоверие към правителството на ГЕРБ и има шанс да бъдат предизвикани предсрочни парламентарни избори.  \"Разбира се, важни са и за предстоящите местни избори през есента\", допълни тя.  Помолена да коментира данните за икономически, административен и полицейски натиск върху БСП, изнесени днес на пресконференция в централата на партията, Златева заяви, че социалистите са притеснени от целия натиск, упражняван върху българските избиратели, върху служители на държавната и местна администрация, върху членове на БСП.  „Тези избори трябва да бъдат свободни, да оставим гражданите да изразят свободно правото си на глас, а партиите да имат равни условия в изборния ден\", завърши Деница Златева.  ", "date": "2019.05.22", "title": "Деница Златева: Политиците дължат на българските избиратели честни избори "}
{"url": "http://epicenter.bg/article/Lilyana-Pavlova-proveri-napredaka-na-stroitelnite-deynosti-po-dva-golemi-evropeyski-proekta-v-Ruse-/183777/2/48", "text": "  „Опитът ми ще послужи като инструмент за успешното привличане на още средства за регионално развитие и по-добро позициониране на страната ни сред останалите европейски държави“, каза днес кандидатът за евродепутат от листата на ГЕРБ и СДС за изборите за Европейски парламент Лиляна Павлова, цитирана от пресцентъра на ГЕРБ.  Тя провери напредъка по строително ремонтните дейности по улиците „Баба Тонка“ и „Райко Даскалов“ във връзка с изпълнението на проекта „Реконструкция и рехабилитация на пешеходна среда и изграждане на зони за обществен отдих“. Той е на стойност 24.3 млн. лева и е осъществяван с финансовата подкрепа на Оперативна програма „Региони в растеж“ 2014-2020г., съфинансирана от Европейския съюз чрез Европейския фонд за регионално развитие.  Дейностите по тези две улици, свързващи центъра на Русе с Кея, вече са завършени съгласно приетия линеен график.  „По време на мандата ми като министър на регионалното развитие и благоустройство имах честта пряко да участвам в проекти, които превърнаха Русе в крайдунавската перла на България. Работата по активното развитие на града и осезаемото подобряване качеството на живот на жителите му не трябва да спира, а напротив”, добави Павлова.  Тя разгледа основната пешеходна улица в Русе – „Александровска“, а впоследствие се увери и в качеството на завършилата реконструкция на бул. „Придунавски“, част от проект „Интегрирана система за градски транспорт на гр. Русе – 2 етап“. Заедно с народния представител от ГЕРБ – Русе и областен координатор на партията в Русенска област Пламен Нунев, Павлова разговаря със зам.–кмета на Община Русе д-р Страхил Карапчански.  Според зам.-кмета факт е подобрената функционалност и мобилност в общината, като е даден приоритет на велосипедните и пешеходни алеи. Осигурява се опазване на околната среда чрез намаляване на вредните емисии и шумово замърсяване. Не на последно място д-р Карапчански открои по – голямата безопасност в транспорта на тази част от град Русе.  Срокът за изпълнение на проекта „Интегрирана система за градски транспорт на град Русе – етап 2“ е 48 месеца, считано от 05.01.2017 г., а на „Реконструкция и рехабилитация на пешеходна среда и изграждане на зони за обществен отдих“ – 30 месеца, считано от 12.12.2016 г.  ", "date": "2019.05.22", "title": "Лиляна Павлова провери напредъка на строителните дейности по два големи европейски проекта в Русе "}
