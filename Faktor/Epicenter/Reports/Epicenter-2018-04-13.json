{"url": "http://epicenter.bg/article/SDS--Lukarski-pravi-opit-da-likvidira-oblastni-strukturi-na-partiyata/151788/2/0", "text": "Божидар Лукарски прави опит да ликвидира седем областни структури на СДС, с цел да предотврати очаквания вот на недоверие, който ще му бъде поискан от Националния съвет във вторник. Това се посочва в позиция на преговорен екип на СДС, избран с решение на Националния съвет от 16.02.2018 г., която агенция „Фокус“ цитира.   Ето и пълния текст на позицията на сините без редакторска намеса:", "date": "2018.04.13", "title": "СДС: Лукарски прави опит да ликвидира областни структури на партията"}
{"url": "http://epicenter.bg/article/Prof--Konstantinov--Edna-raketa-mozhe-da-predizvika-Treta-svetovna--a-na-nikoy-ne-mu-se-mre-/151733/2/0", "text": "Президентът Румен Радев свиква заседание на Консултативния съвет за национална сигурност (КСНС) идната седмица. Основната тема ще бъде евентуални рискове и заплахи за България, състояние на въоръжените сили и необходими мерки. Срещата идва на фона на изострените отношения между Съединените щати и Русия, след като войната на думи между Москва и Вашингтон навлезе в нова фаза.  Преди ден американският президент Доналд Тръмп предупреди в социалните мрежи Русия и нейните съюзници в Сирия да се приготвят за американските ракети, които ще дойдат \"хубави, нови и умни\". Какви рискове се крият зад тези думи и има ли опасност за България?  Според политическия анализатор проф. Михаил Константинов в момента състоянието на българската армия е такова, че не може от нас да се иска участие във военни действия в Близкия Изток.  \"От нас ще се иска декларирана подкрепа, която винаги сме давали. Това обаче не е най-важното в момента. България трябва да демонстрира единство - това иска обществото при тези конфликти. Да покажем, че сме единни срещу външните опасности\", категоричен бе проф. Константинов в предаването \"България сутрин\" на телевизия Bulgaria ON AIR.  Той е на мнение, че в този момент трябва да се запази здравият разум, защото една изстреляна ракета може да предизвика Трета световна война, \"а на никой не му се мре\".  Журналистът Асен Агов смята, че свикването на КСНС има смисъл дотолкова, доколкото да се превърне в стимул за развитие на военните сили.  \"Не бих препоръчал да се бърза с изводи в една ситуация, която е взривоопасна. Москва си дава сметката, че не може да се изправи срещу силите на Вашингтон в Сирия. В същото време има натиск срещу ролята на Иран в цялата ситуация - става въпрос за оцеляването и интересите на Израел\", отбеляза журналистът.  По думите му засега няма вероятност от избухване на Трета световна война, но има твърде много фактори, които трябва да се вземат под внимание и да не се правят прибързани действия.  ", "date": "2018.04.13", "title": "Проф. Константинов: Една ракета може да предизвика Трета световна, а на никой не му се мрe!"}
{"url": "http://epicenter.bg/article/Boyko-Borisov-shte-obsadi-s-Hashim-Tachi-sreshtata-na-varha-ES-Zapadni-Balkani-v-Sofiya-/151742/2/0", "text": "Премиерът Бойко Борисов ще разговаря в понеделник с президента на Косово Хашим Тачи. Борисов ще бъде в Прищина на еднодневно работно посещение, за да обсъди с косовския президент организацията на срещата на върха ЕС - Западни Балкани на 17 май в София, предаде БНР.  Двамата ще разговарят и за перспективите пред евроинтеграцията на държавите от региона, което е приоритет на Българското председателство на Съвета на Европейския съюз.  Припомняме, че в края на март се появиха съобщения, че три страни от ЕС - Испания, Румъния и Кипър, възнамеряват да бойкотират срещата на високо равнище ЕС - Западни Балкани, планирана за 17 май в София, защото не искат да седнат на една и съща маса с косовския представител.  Трите държави предупреждават, че няма да участват в среща, на която Косово \"се третира като държава и където и на тази страна се обещава бъдеще на европейска интеграция, както и на останалите\".  Общо пет страни - членки на ЕС, не признават независимостта на Косово - Румъния, Кипър, Гърция, Испания и Словакия.   ", "date": "2018.04.13", "title": "Бойко Борисов ще обсъди с Хашим Тачи срещата на върха ЕС - Западни Балкани в София "}
{"url": "http://epicenter.bg/article/Premierat-Borisov--Politicheskiyat-elit-na-Balkanite-razbra--che-edinstveniyat-pat-e-kam-ES-i-NATO/151744/2/0", "text": "  Политическият елит на Балканите разбра, че единственият път е към ЕС и НАТО. Това каза пред журналисти в Министерски съвет премиерът Бойко Борисов след среща с председателстващия Съвета на министрите на Босна и Херцеговина Денис Звиздич, предаде агенция „Фокус“.   „ Говорихме за Западните Балкани, за Балканите като тема. Работи се активно, появяват се нови идеи. Босна и Херцеговина винаги, когато става приказва в България като темата сигурност, се е говорило за радикален ислям за ислямски бойци, които идват или са там. Премиерът Звиздич отговори какви мерки и какво са свършили нашите колегите от Босна и Херцеговина“, заяви Борисов.    „ Много е трудно и егоистично, но се надявам с общи усилия да убедим колегите в Европа че не можем да казваме, че след 20 години ще приемем държавите от Западните Балкани. Трябва да им дадем перспектива и то реална. И преди година изглеждаше невъзможно темата Западни Балкани и въобще тези разговори да водим на най-високо ниво в момента. От една страна съм оптимист и нещо, което много ме радва - политическият елит на Балканите разбра че единственият път е към ЕС и НАТО. Трябва да се работи много бързо и да използваме тази инерция, която създадохме за тези няколко месеца“, коментира още премиерът.    В Босна и Херцеговина е предотвратена изцяло възможността за какъвто и да е вид радикализъм, ще бъдем част от международната коалиция в борбата срещу екстремизма. Това каза председателстващият Съвета на министрите на Босна и Херцеговина Денис Звиздич след среща с премиера Борисов.    „ Искам да изпратя едно послание с оглед на често чуваната дезинформация в различни медии за радикализма - Босна и Херцеговина е светска държава, принадлежим към Европа изцяло сме обърнати и сме за европейска интеграция“, коментира Звиздич и обърна внимание, че в Босна и Херцеговина десетилетия живеят хора от четири религии.    „ Осъзнаваме значението на запазването на стабилността. В Босна и Херцеговина е предотвратена изцяло възможността за какъвто и да е вид радикализъм, който може да повлияе на въпроса за сигурността в нашата страна и в целия регион. Босна и Херцеговина ще бъде част от международната коалиция в борбата срещу екстремизма“, допълни Звиздич.   ", "date": "2018.04.13", "title": "Премиерът Борисов: Политическият елит на Балканите разбра, че единственият път е към ЕС и НАТО"}
{"url": "http://epicenter.bg/article/EK--Stari-koli--nerazvita-patna-mrezha-i-losha-kultura-na-shofirane-pochernyat-patishta/151746/2/0", "text": "  Старите коли, неразвитата пътна мрежа и културата на шофиране са основни причини за високата смъртност по пътищата на България. Това заяви в интервю за \"Хоризонт\" говорителят на Европейската комисия Енрико Бривио.   Според данни на комисията, огласени тази седмица, въпреки намаление с 4 процента на фаталните инциденти през миналата година, страната ни е сред първите в Европейския съюз по смъртност на пътя:   \"Може би една от причините е изключително старите коли, както и фактът, че пътната ви мрежа не е достатъчно развита. Знам, че бяха изградени нови магистрали, които вероятно са направили положението по-добро. От друга страна, има работа, която трябва да се свърши по отношение на образованието и културата на хората при движението. Има подобрения в статистиката за пешеходци и велосипедисти, но при водачите имаме необичайно висока цифра от фатални инциденти\".  ", "date": "2018.04.13", "title": "Стари коли, неразвита пътна мрежа и лоша култура на шофиране почернят пътищата на България"}
{"url": "http://epicenter.bg/article/Karakachanov--Do-momenta-ot-Balgariya-ne-e-iskana-podkrepa-za-voenna-operatsiya-v-Siriya--Video--/151749/2/0", "text": "Два са основните сценарии за Сирия, които военното ни разузнаване е представило на вицепремиера и министър на отбраната Красимир Каракачанов. Това каза самият Каракачанов пред bTV.  До този момент от нас не са искани нито политическа подкрепа за военна операция в Сирия, нито логистична помощ, заяви военният министър.  Той допълни, че няма значителна промяна в плановата дейност на армията във връзка със ситуацията в Сирия, но това ще бъде една от темите на консултативния съвет за национална сигурност при президента.  „Единият сценарий е леко смекчаване на тона между двете страни. Другият е нанасяне на удари и активизиране на руски и сирийски ПВО. Лично аз смятам, че трябва да се търси мирният компромис”, изтъкна министърът.  ", "date": "2018.04.13", "title": "Каракачанов: До момента от България не е искана подкрепа за военна операция в Сирия"}
{"url": "http://epicenter.bg/article/Pevtsi--kompozitori-i-priyateli-se-prostiha-s-Toncho-Rusev--Lili-Ivanova-izprati-buket/151750/2/0", "text": "Веселин Маринов, Йордан Караджов, Орлин Горанов, Христо Кидиков, Кристина и Михаил Белчеви, Искра Радева, Мая Нешкова, Хайгашод Агасян, Развигор Попов бяха сред певците и композитори, които се простиха с големия творец Тончо Русев. Поклонението бе във фоайето на зала \"България\", а опелото в църквата \"Свети Седмочисленици\".   Примата на българската естрада Лили Иванова, много от най-известните песни на която са по музика на Тончо Русев, изпрати букет.   Тончо Русев написа повече от 1000 песни, много от които станаха хитове.  За песните му историкът проф. Андрей Пантев казва: \"Когато хората от средното и по-възрастното поколение си спомнят младостта, в съзнанието им звучи музика. И това обикновено е песен на Тончо Русев!\"   На поклонението дойдоха и бившият министър на културата, сега председател на парламентарната комисия по култура Вежди Рашидов и ръководителят на комитета по култура по времето на социализма Георги Йорданов. \"Той не искаше просто да напише песен, а да я адресира към изпълнителя\", спомни си Развигор Попов. \"Аз ще се помоля пътят на Тончо да е лек. За мен той ще си остане една светла душа. Той беше кралят на мелодичната поп музика в България. С него си отива една епоха. А сега ние оставаме едни невръстни сирачета\", заяви развълнуваният Панайот Панайотов по Нова ТВ. \"Тончо Русев беше един много голям наш приятел на група \"Сигнал\". С него си отиде една епоха на прекрасната българска музика и за съжаление, никога повече няма да повтори това, което правеше през живота си\", каза Йордан Караджов по БНТ. Орлин Горанов сподели: \"Един ангел си отиде вкъщи. Тончо беше изключителен човек, изключителен музикант и за това говори всичко, което остана.\" Тончо Русев почина на 10 април след кратко боледуване, само 10 дни преди да навърши 86 години.", "date": "2018.04.13", "title": "Певци, композитори и приятели се простиха с Тончо Русев. Лили Иванова изпрати букет"}
{"url": "http://epicenter.bg/article/Boyko-Borisov-i-Denis-Zvizdich-obmislyat-sazdavaneto-na-regionalna-aviokompaniya-/151753/2/0", "text": "Премиерът Бойко Борисов и председателстващият Съвета на министрите на Босна и Херцеговина Денис Звиздич обсъждаха днес създаването на регионална авиокомпания, която да свързва столиците на балканските държави. Това съобщиха двамата пред журналисти в сградата на Министерския съвет.  Денис Звиздич е на официално посещение в България от вчера по покана на Бойко Борисов.  Българският премиер посочи, че е възложил на министъра на транспорта да разгледа темата за полети между 4 - 5 държави от региона, които нямат свои авиокомпании. По другите инфраструктурни проекти - магистрали и жп пътища се работи, посочи той. Всяка една държава по трасетата трябва да положи максимални усилия да завърши своите участъци, допълни Борисов.", "date": "2018.04.13", "title": "Бойко Борисов и Денис Звиздич обмислят създаването на регионална авиокомпания "}
{"url": "http://epicenter.bg/article/Hit-v-mrezhata--Politsay-smeni-guma-na-zakasala-shofyorka/151732/3/0", "text": "Постъпка на полицай от Бобовдол въодушеви потребителите в социалните мрежи и предизвика бурното им одобрение.  Служителят на РПУ-Бобовдол Ивайло Рангелов помогнал на две млади жени, които пътували за работа по пътя Дупница-Кюстендил, но автомобилът им спукал гума, пише Dir.bg.  Надя Йорданова и приятелката й Мария се опитали сами да сменят спуканата гума, но не успели. Дълго време двете млади жени стоели на пътя, но нито един шофьор не спрял да им помогне. До момента, в който видели полицейската кола.  \"Приятели искам да ви покажа и един добър пример за нашата родна Полиция. Днес (11 април - бел.ред) спуках гума в района на Бобовдол, за мой късмет полицай Ивайло Рангелов от РУ Бобовдол спря служебния си автомобил, за да ми помогне. Искам да изкажа огромни благодарности на него и на колежката му\", написа Надя Йорданова в профила си във Фейсбук.  Тя споделя, че след като изтичала до патрулката и обяснила ситуацията, Ивайло Рангелов веднага й отговорил: \"Само ми кажете,че имате крик и гума и всичко ще се оправи”.  Йорданова и приятелката й Мария обясняват, че са разказали в социалната мрежа за случката, за да покажат добрия пример.  „Постнахме това за да изразим наистина благодарност първо към него, лично и след това да покажем на обществото, че мнението, което се нагнетява към полицаите е неоснователно”, казва Мария.  „Това според мене е едно човешко задължение, това няма никакво значение, че съм полицейски служител. Всеки е длъжен ежедневно, когато има възможност да прави някаква добрина. Аз смених гумата може би за 4-5 минути”, заяви Ивайло Рангелов от РПУ Бобов дол.  Той е категоричен, че не се чувства герой.  „Притесняваме ме това, че много хора й обръщат внимание и го имат за някакво геройство, а не трябва да е така”, заяви той.", "date": "2018.04.13", "title": "Хит в мрежата: Полицай смени гума на закъсала шофьорка"}
{"url": "http://epicenter.bg/article/NAP-sakrashtava-250-sluzhiteli-v-tsyalata-strana-/151785/4/0", "text": "Национална агенция за приходите ще съкрати 250 души от своите структури, потвърдиха за Дарик от приходната агенция. Причината е закриването на отделите „Оперативни проверки” в териториалните структури на агенцията.  Съкратените служители ще имат възможност да се явят на конкурс за отдел „Фискален контрол”.  Новината идва седмици след като стана ясно, че НАП не е успяла да събере 16 милиарда лева от ДДС за 17 години, от които близо 5 и половина милиарда самата агенция определя като несъбираеми.  ", "date": "2018.04.13", "title": "НАП съкращава 250 служители в цялата страна "}
{"url": "http://epicenter.bg/article/Ivan-Granitski--Talibani---postmodernisti-i-drugi-fintiflyushki-/151763/11/0", "text": "  1. Статията на Панко Анчев „Тридесетгодишната война в литературата“ разбуни позадрямалата ни литературна общественост. Причините за постоянно спадащия интерес на широката публика към литературните дрязги, крамоли, скандали и разправии, дали около връчването на някоя награда, дали около нечие засегнато и пренебрегнато авторско честолюбие, са много и не е тук мястото да ги обсъждаме. Но поне една основна причина, според нас, задължително трябва да изтъкнем.   Става дума за съзнателното смазване на литературната и художествената критика, за убийството на редица периодични издания – списания, вестници, алманаси и пр., които не само следяха професионално развойния литературен процес, но и се грижеха за обективния и сериозен подход към естетическата йерархия на ценностите.  Разбира се, образованият читател знае, че литературната и художествената критика, тълкувани в най-широк смисъл, са във висша степен отворени към обществените процеси, към социално-политическите тенденции. Още повече когато иде реч за периоди на драматични социални трансформации и пертурбации. А тъкмо такова е времето, в което ние живеем. Резките социални промени и сътресения в България и в света през последните тридесет години, доведоха до промяна в ценностната ориентация на нашето общество, на естетико-художествените парадигми, както и до опити за кардинална преоценка на историческото ни наследство. Главно политически са мотивирани нескончаемите опити за подмяна на хилядолетния цивилизационен избор на Отечеството. Преориентацията ни от сателит на бившия Съветски съюз и разпадналата се соцсистема към САЩ и страните от Европейския съюз бе съпроводена от нескончаеми и все по-груби атаки към Православието. Да припомняме ли думите на Бжежински, че национализмът е последното убежище на комунизма? И в контекста на това изказване в редица книги или статии се провежда масирана атака срещу Православието. Ние знаем, че това е продължение на хилядолетна конфронтация на западните страни срещу държавите, изповядващи Православието. Въпросът е защо българските политици (с малки изключения) не знаят или не искат да разберат пагубните последици от тази война. Когато говорят от сутрин до здрач до втръсване и баялдисване за смяна на цивилизационния избор на България, замислят ли се, че именно Светата православна църква ни е спасила от изчезване и пълна денационализация през годините на двестагодишното византийско присъствие и петстотингодишното османско робство? Очевидно не се замислят и съвършено нехаят. Затова не само допуснаха, но инспирираха и поощряваха чудовищния църковен разкол през 90-те години на миналия век.   Могъщи западни централи даваха мило и драго да се отслаби БПЦ, да се обругаят нейните висши йереи, защото в отсъствието на сериозна държавност единствено вярата, респективно църквата като организация с хилядолетен опит, поддържа оцеляването на българския народ и идентичност. И вече години наред депутатите от няколко български парламента си правят оглушки на предложенията на Светия синод за въвеждане на час по вероучение в средните училища. Във време на нравствено разтление и все по-нарастващото насилие в българското общество часът по вероучение би бил душеспасителен. Мечтата на трабантите на разтлението бе не само преориентацията на България от СИВ и Варшавския договор към Европейския съюз и НАТО, но и радикално да сменят нейния хилядолетен цивилизационен избор – първоначално ерозия и отслабване на православната църква, а после ако е възможно и смяна на кирилицата с латиница. Даже един български президент озвучи идеята в публичното пространство и награди с висше държавно отличие едно кронщайнерче, адепт за тази промяна.  2.  Но да се върнем към темата за литературната и художествената критика, като функция на социалната критика, като инструмент за анализиране и прогнозиране на обществените процеси. Веднага след началото на промяната се пръкнаха първоначално по-плахи, а по-късно и все по-нагли кохорти от демонтажници – декомунизатори в областта на литературата и изкуството. Не е случайно, че повечето от тях или бяха дечица на предишната номенклатура, возени на училище с „Мерцедес“ и хранени с котелки от ведомствения стол – ресторант „Рила“, или бяха завършили образование в бившия Съветски съюз, а някои по-избрани ги „наказаха“ със стипендии на името на Людмила Живкова или на ЦК на БКП, за да получат дипломи от престижни европейски университети. И напълно обяснимо – това бяха новите еничари, щедро финансирани, за да извършат демонтажа и да заслужат благосклонното потупване по рамото от новите господари. А ако се наложи, дори да се отрекат от собствените си бащи.   Новопокръстените винаги са агресивни, заредени със сектантска и фанатична страст, която напомня за Савонарола.  Първата работа, с която се захванаха демонтажниците, беше в общата еуфория по разграждане на тоталитарната система, да ни предложат нов прочит на литературата и изкуството. Заеха се с мащабен опит за пренаписване главно на историята на новата българска литература. Но какво точно демонтираха, с какво го заменяха? Либералстващите сектанти, които за съжаление не бяха особено литературно грамотни, а притежаваха единствено страстта на Смердяков към отцеубийството, започнаха да убеждават българското общество, че литературната творба не е хармония от образи и идеи, характери, конфликти, нюанси при разгръщането на персонажите, богатство на езика, многопластовост и пр., а само набор от текстове, свободен поток на съзнанието, отхвърляне на всякаква сюжетност, като сковаваща рамка, отказ от психологическо изграждане на образи и персонажи, и пр., и пр. Подмяната на естетическите критерии естествено целеше и подмяна на цивилизационните ценности, както и атака срещу гръбнака на българската литература. А този гръбнак, както знаем, е изграден от писатели като Иван Вазов и Христо Ботев, Захарий Стоянов и Любен Каравелов, Петко и Пенчо Славейкови, Пейо Яворов и Димчо Дебелянов, Гео Милев и Теодор Траянов, Йордан Йовков и Елин Пелин, Атанас Далчев и Никола Вапцаров и още десетки творци, които изграждат храма на българската духовна идентичност, и по неподражаем начин разгръщат и интерпретират спецификата на националния характер. Те стъпват върху цивилизационния код, не само на богатата отечествена, макар и трагична история, но и втъкават в духа на творбите си други исторически послания, завещани ни от тракийската, античната гръцка, римската, византийската, славянската, българската цивилизации. Демонтажниците в агресивността си се превърнаха в обикновени литературни талибани, за които разрушението стана самоцел.   За тази скверна дейност се формира кохорта от литератори, нагърбили се с непосилната за тях задача да бъдат някакви странни хигиенисти на творческия процес.  Интелигентният читател знае, че става дума предимно за неколцина кръжочници, групирани около някои университети (предимно Нов български университет), „Литературен вестник“ и печално известни грантови структури като Отворено общество и Америка за България. Години наред тези одиозни фигури внушават на българското общество, че публицистиката на Христо Ботев е неразбираема за студентите, че безсмъртната творба на Захарий Стоянов „Записки по българските въстания“ трябва да се извади от учебните програми, тъй като създавала етнически напрежения и пречела на духа на толерантност, който иначе царял в страните от Европейския съюз.   Новите еничари дрънкат, че прозата на Иван Вазов е овехтяла, че той е анахроничен патриотар и националист, те плачат с крокодилски сълзи за Гео Милев и Никола Вапцаров, който били подведени от „злодеите комунисти“, понеже им изкривили естественото духовно развитие и ги превърнали в политически жертви в името на утопични каузи…  3.  Четвърт век вече кръжочниците-хувейбини не само се опитват да манипулират общообразователните програми, да преформатират учебния процес по техен образ и подобие, но и най-нагло тиражират учебници за средното образование, в които се извършват покушения срещу автори на българската класика. Обществото периодично настръхва от брутални случаи на манипулации или изхвърляне от учебните програми на важни за националната чест, гордост, достойнство и самочувствие творби – например на Добри Чинтулов, Христо Ботев, Иван Вазов, Любен Каравелов, Захарий Стоянов, Петко Славейков, Пенчо Славейков, Пейо Яворов, Теодор Траянов, Гео Милев, Христо Смирненски и Никола Вапцаров. Да не говорим за литературата от началото на 50-те години до края на XX век. Целият 45-годишен период след 9 септември 1944 година бе обявен от тези тръбачи на войнстващата посредственост за ялов, празен и несъстоятелен. Нищо че българският роман именно тогава преживява своя най-висок разцвет – творбите на Димитър Талев, Димитър Димов, Емилиян Станев, Павел Вежинов, Антон Дончев, Вера Мутафчиева, Стефан Дичев, Дико Фучеджиев, Дончо Цончев, Йордан Радичков, Васил Попов, Генчо Стоев, както и майсторите на разказа Николай Хайтов, Станислав Стратиев, Кольо Георгиев, белетристите – носители на истинските модерни художествени идеи от 70-те и 80-те години на миналия век – Димитър Яръмов, Рашко Сугарев, Георги Марковски, Янко Станоев, Росен Босев. А малко по-късно и автори като Виктор Пасков, Любомир Котев, Веселин Стоянов, Христо Карастоянов, Румен Балабанов, Валентин Пламенов и др., в чието творчество можехме да открием уловен противоречивият дух на времето, изразен с действително модерни художествени средства. Те представляваха българския постмодернизъм за разлика от някои днешни невъздържано саморекламиращи се литературни буфосинхронисти и инсталационисти. А какво да кажем за поетите на 40-те години – Валери Петров, Богомил Райнов, Александър Геров, Веселин Ханчев, Иван Пейчев, Божидар Божилов, чиито талант разцъфтя именно през този период. Или за творци като Павел Матев, Георги Джагаров, Стефан Цанев, Любомир Левчев, Иван Динков, Дамян Дамянов, Лиляна Стефанова, Андрей Германов, Блага Димитрова, Евтим Евтимов, Христо Фотев, Станка Пенчева, без които е просто невъзможно да си представим панорамата на българската лирика през този период. Нека тук подчертаем, че изключителна заслуга за периодизацията на българската литература, за осмислянето на развойните естетико-художествени процеси, за дълбинния анализ на сътвореното от всички тези удивителни творци, имат роля критици, литературоведи и литературни теоретици като Цветан Стоянов, Минко Николов, Тончо Жечев, Кръстю Куюмджев, Здравко Петров, Чавдар Добрев, Венко Христов, Стоян Илиев, Любен Георгиев, Симеон Янев, Панко Анчев, Здравко Чолаков, Здравко Недков и т.н., чиито текстове, не само излъчват критическа концептуалност и дълбочина, но са и висока проба литература в художествения смисъл на думата. В началото на 1992 година самият академик Петър Динеков беше изчислил, че само за три години – от началото на така наречения демократичен преход, нагло откраднатият от безчинстващите демонтажници вестник „Литературен форум“, е публикувал ругателски статии, памфлети, фейлетони, пародии, антрефилета или откровени доноси срещу почти двеста значими български писатели. Страниците на това издание се превърнаха в трибуна за шабаша на вещиците на декомунизаторската стихия в областта на литературата. Името на обруганите по най-каруцарски начин имена на творци е легион. Нека споменем тук само Георги Джагаров и Павел Матев, Лиляна Стефанова и Любомир Левчев, Андрей Гуляшки и Камен Калчев, Евтим Евтимов и Никола Инджов, Чавдар Добрев…  4.  Литературните аналфабети сътвориха цяла технология на подмяната. Можем да откроим няколко линии, по които се разгръщаше манипулацията. Първата се състоеше в постоянни и масирани атаки към споменатите класически стълбове на българската литература, които определят и традицията, и развойните процеси. Тук се използваха оръжията на преиначаването, подценяването, фалшификацията и махленската интрига. Втората линия бе доминирана от идеологически оцветени ругатни срещу съвременни писатели – от позицията на безродния космополитизъм, на неолибералите, мечтаещи да отхвърлят всяка национална специфика, за да се размие всичко във всеобщата небулоза на безотечествеността.   Тук най-яростни бяха нападките срещу Николай Хайтов, Богомил Райнов, Павел Матев, Лиляна Стефанова, Стефан Продев, Никола Инджов, Любомир Левчев, Дончо Цончев и, разбира се, Антон Дончев. Нека да припомним на любознателния читател, че само срещу шедьовъра на Антон Дончев - романа „Време разделно“, се изляха реки от мастило (страниците на цял един брой на „Литературен вестник“ бяха заети от кухи, псевдонаучни шаради срещу романа).   За ругателите на „Време разделно“ ще приложим само няколко от оценките на световни авторитети, публикувани в престижни издания за общочовешката значимост на тази творба:  Голям, правещ дълбоко впечатление роман… за раждането на един мит за героична съпротива от мащаба на епоса за крал Артур и рицарите на кръглата маса. (Англия, „Обзървър ривю“)  Български роман, достоен за Нобелова награда. Би трябвало Антон Дончев да получи Нобелова награда за литература. Швеция, „Фалу Курирен“  Антон Дончев има усета на Омир за разбирането и на българи, и на турци, чувството на почит пред неустрашимата вяра и отприщената дива енергия и на едните, и на другите. САЩ, „Ню Йорк таймс“  Епичният роман е почти загинало изкуство – последното голямо произведение от този род беше „Тарас Булба“ на Гогол… Такъв е случаят с тая смела и тържествена книга – романа на Антон Дончев „Време разделно“. САЩ, „Киркус“  Вариациите, които Антон Дончев изтъкава върху мита за Орфей, задълбочават духовните измерения на неговия роман с едно майсторство – толкова изтънчено – като това на Джойс или на Томас Ман. САЩ, „Ню Йорк таймс“  Но защо соросоидите и литературните финтифлюшки изпадат в такава истерия щом стане дума за „Време разделно“ (да си спомним и наглия пасквил на Мари Врина)? Защото този роман емблематизира енергията и несъкрушимостта на българския дух. В художествената психология и философия на автора е залегнало убеждението за многопластовост, амбивалентност, поливалентност на историческите процеси и тенденции. Манол е романтично величав в защитата на своята национална същност и достойнство. Караибрахим е трагично величав в обречеността си на съдбовното предопределение.   Противоборството не ни поднася само делението черно – бяло, низко – възвишено, героично – подло. Пред очите ни авторът извайва цяла галерия персонажи от плът и кръв с техните слабости и човешки недостатъци, но и с проблясъците на нравствена храброст и величие – дядо Галушко и баба Сребра, Горан и Севда, Сюлейман ага и Гюлфие, дядо Кральо и Момчил, шейхът Шабан Шибил и молла Сулфикар Софта...  Много цели си поставя със своя роман Антон Дончев. Той сътворява собствена космогония, при която мъртвите живеят непрекъснато в съзнанието на живите, живите живеят в свят, населен със сенките на миналото и предчувствията за бъдещето. Патосът на романа се разгъва като в антична трагедия. Непредотвратимото идва, но героите го осъзнават не с фаталистично примирение, а с прозрение за величието на мига на нравствената им съпротива, което е начало на тяхната вечност. Не може да бъде победена вярата с насилие, не може да бъде превзета Родопа планина, тъй като тя е пазена и от живи, и от мъртви. В такъв аспект тя е невидимата и непревземаема крепост на духа български.  5.  Третата линия на манипулацията обхваща систематичните опити на соросоидите да отъркват имената на автори, съвършено безпомощни в художествено отношение, до имената на големи творци. Най-скандални са тук случаите с номинациите и ажиотажа около връчването на наградите, свързани с Пеньо Пенев, Христо Фотев, Иван Пейчев и други. И понеже пишмандекомунизаторите нямат нито нужната теоретическа подготовка, нито литературно критически талант, нито естетически усет, а и са съвършено ампутирани откъм морал и почтеност, правят гаф след гаф и сами се омаскаряват. Така възникна глупавия и пошъл скандал около връчването на поредната награда на името на Иван Пейчев. Публиката знае какво се случи – пробутваната посредствена книга на Петър Чухов „АДdicted“ бе демаскирана от сериозни литератори. Между другото този автор със същата книга го приплъзваха и за наградата на името на Христо Фотев.   Най-отвратителното в случая е, че манипулаторите се опитват да излъжат българската публика за това какъв е същностния дух на създаденото от творци като Иван Пейчев, Христо Фотев или Пеньо Пенев. Напоследък фаготистите на подмяната посягат с нечистите си ръчички и към поет като Иван Динков, когото искат да изкарат едва ли не кръчмарски недоволник и мрънкащ по кафенетата и ресторантите, противник на бившата тоталитарна система.   Перфидността на такива попълзновения е очевидна.  Между другото забележете колко агресивни и до крайност нетърпими към другото, различното мнение са самоназначилите се за говорители на постмодернизма и неолиберализма литературни активисти. Те пробутват във всички възможни конкурси книги със скромни художествени качества или направо претенциозни бездария и когато някъде получат отпор на манипулативните си партизански действия, започват да се мусят, цупят, циврят и както в една статия Виктор Пасков ги разобличи „крякат от пъкъла“.   Те ругаят тоталитаризма, а поведението им и действията им са свръхтоталитарни, не приемат правото на друго мнение, тропат с краченца и търчат да се жалват в някои НПО-та, досущ както Киряк Стефчов оттърчаваше в конака в гениалния роман на Иван Вазов „Под игото“. Уви, Киряк Стефчовците май са неизтребими! Четвъртата линия се състои в изваждане на определени автори или творби от конкретния социален контекст, както и в опит за подмяна или направо измисляне на нови творчески биографии. Някои от най-гласовитите либералстващи демонтажници преди това десетилетия наред членуваха в комунистическата партия, ползваха всички облаги, получаваха всевъзможни награди и никак несимволични хонорари, но на 11 ноември 1989 година демонстративно захвърлиха партийните си билети, (даже и от телевизионния екран), обаче не се отказаха от наградите и званията, получени по време на уж омразната им тоталитарна система. Панко Анчев много точно определя в своята статия „Тридесетгодишната война в литературата“ главната цел на тръбачите на манипулативната подмяна: „Според стратезите на войната вниманието трябваше да е съсредоточено към бита, кавгите, споровете, за да се скрие най-важното, заради което и бяха извършени въпросните промени в края на 80-те години: смазването и ликвидирането на националната култура, литература и изкуство, подчиняването на целия духовен процес на чужди на националните традиции ценности и критерии, изкореняване на тези традиции, за да се обезличи и разруши българската нация. Това беше „каузата“ на въпросните „демократи“, „европейци“ и „Борци срещу тоталитаризма“. Битовите кавги бяха, от една страна, нещо като артилерийска подготовка за предстоящото нападение, а, от друга, димна завеса, за да се облагороди коварството на намерението“. Петата линия се състои в изграждането на фронтове, баражи, диги, траншеи и всякакви литературно-военни фортификационни съоръжения, насочени срещу другояче мислещите, срещу литераторите, които не се кланят на новия неолиберален бог и не обичат повече от майка си Сорос и Отворено общество. Пример за барикадно мислене е „Литературен вестник“. В такава барикадна трибуна бе превърнат и вестник „Литературен фронт“ след като джебчиите постмодернисти го откраднаха по най-пладнешки начин, а уж бяха демократи, уж бяха против фронтовете!  6.  След разцеплението на Съюза на българските писатели се създаде Сдружение на българските писатели. Там влязоха и някои талантливи творци, но се примъкна и голяма част от новите еничари, жадуваща кариера, слава и финикийски знаци. Звонкът, дрънченето на монетите бе любимата музика за ушите на новопокръстените, тези неофити на Апокалипсиса. И колко актуално звучат днес думите на великия Захарий Стоянов: „Изстудиха си ръчицата с някоя и друга туралия“. И от яслата на тоталитаризма, която истерично ругаеха, новите Киряк Стефчовци се прехвърлиха на демократичната ясла на Сорос. От друга страна останалата част от творците, групирана в така наречения от тях „казионен“ съюз, постепенно допусна организацията да бъде оглавена от нерешителни хора, които не осъзнаха надвисналата опасност, подцениха я и практически разрушиха съюза, (след смъртта на Николай Хайтов) почти убиха литературния живот – секнаха дискусиите, постепенно спряха да излизат повечето литературни издания – сп. „Септември“, в. „Пулс“, сп. „Картинна галерия“, вестник „Славейче“ и т.н , а издателство „Български писател“ три пъти бе довеждано до фалит от посредствени и алчни люде, които безучастно гледаха как долнопробни литературни джебчии му откраднаха най-престижните поредици („Библиотека за ученика“ примерно).   Ръководството на СБП се балтавеше в тресавището на безнадеждния казус за стопанисването на съюзните имоти (едни брутално присвоени, други полузаконно реституирани, а трети изоставени на произвола на псевдопазарните вихрушки). Неизбежният резултат бе драматично намаляване на трибуните и рупорите за обществено влияние на иначе известния като Вазов Съюз на българските писатели. Значителна част от членовете на Съюза, между които и ярки автори, се изплашиха, свиха в ъгъла и се отказаха от изначално вменената им задача като български писатели да демонстрират категорична и смела гражданска позиция. Докато ставаше пладнешкото разграбване на България през тези години писателите, уви, мълчаха и се грижеха за поединичното си оцеляване, а и самият Съюз по-често нямаше позиция по драматичните проблеми на деня. Така постепенно СБП загуби своя авторитет на обществена организация, с която управляващите (без значение от коя партия са) трябва да се съобразяват. И се стигна до мечтаната подмяна на ценностите и размиването на границите между добро и зло, низко и възвишено, красиво и грозно, естетически възвисено и чалга, талант и ерзац. Тук е редно да отбележим, че новата политическа конюнктура доведе до разрушаване на традиционните връзки предимно с руската, но и с някои други славянски литератури. Прекъснаха се не само лични приятелства, но и издаването на българска литература в Русия и обратното - на руска литература в България. Цели институти, които подпомагаха развитието на преводаческите школи бяха съсипани и закрити. България загуби редица приятели в чужбина, които бяха нейни истински културни посланици и форпостове на духовните връзки и контакти… Тъкмо тези процеси създадоха у шайката на соросоидите измамното усещане, че са победили, че времето от тук нататък е само тяхно и че могат да безчинстват необезпокоявани, да самовъзхваляват себе си като модерни и талантливи автори, а техните опоненти да заклеймяват като бездарници и анахронични националисти. Особено истерични станаха напоследък тимпанистите на омразата, когато видяха, че в Съюза на българските писатели новият председател Боян Ангелов се опитва да възроди нормалните литературни дискусии, да съживи дейността на регионалните писателски дружества и да възстанови ролята на СБП в различните литературни конкурси и номинации за награди на имената на знакови български писатели. Буфосинхронистите от „Литературен вестник“ не четат други автори освен себе си. Затова не знаят, че Боян Ангелов е високо талантлив поет. Достатъчно е да се прочетат последните му три книги „Далнина“, „Поледица” и „В сянката на хоругвите“, за да се убедят в органичния му и ярък талант. А това, че е председател на СБП нито увеличава, нито намалява качествата на поезията му.   Но активността му и смелата му гражданска позиция заслужават адмирации, а не попържни. Но това е само бележка пътем – ние знаем, че либералстващите хунвейбини не търпят друго мнение. Те дори не публикуваха отговора на проф. Симеон Янев на пасквила на Пламен Дойнов. Те май не са чували за правото на отговор… 7.  За съжаление пораженията, нанесени от либералстващите сектанти са повсеместни. Много трудно ще се съживи сериозния, обективния диалог, що се отнася до ценностите в областта на литературата, културата. Едно, а може би и две поколения са зомбирани или с промито съзнание и ще трябват десетилетия, за да се изчистят налепите на клюката, клеветата и манипулациите. А това може да стане само с ясна обществена стратегия, приета с консенсус от политическите сили - за отношението към българската история, култура и традиции, за това какъв да бъде цивилизационния избор на България за следващите 50-100 години и каква ценностна система искаме да притежава сегашното българско общество. Трябва ли да се откажем от своята героична национална история? Трябва ли да забравим подвига на поборниците на национално освобождение? Трябва ли да зачеркнем авторите и творбите на класическата българска литература и изкуство, които са създавали и защитавали националната специфика и идентичност? Трябва ли да се размием в небулозата на някакви уж общи европейски ценности? На провалящите се с гръм и трясък неолиберали – постмодернисти никак не им е удобен факта, че идеята за Европейски съюз е замислена като обединение на нациите, а не на регионите. Неслучайно толкова силен напоследък е отпора срещу опитите да се размие конкретната специфика и характер на отделните нации – членки на ЕС. Очевидно е, че неолибералният модел е катастрофирал. Очевидно е, че идеята да се инфилтрират все повече и повече мигранти от близкия Изток, Африка и Азия в Европа също е злощастна идея. Трябва ли и България, която е най-бедната, най-нещастната и най-изтерзаната страна в Европейския съюз, да следва този порочен и погрешен модел за своето бъдещо развитие? Не е ли по-добре нашите политици да се вслушат в гласа на разума – да следват достойната позиция на държавниците на Унгария, Полша, Чехия и Словакия – така наречената вишеградска четворка и да разберат, че няма нищо по-важно от отстояването на националното достойнство и чест? Съмнително е ако съдим по неадекватните им действия, свързани с все по-усложняващата се и взривоопасна геополитическа обстановка в света. Съмнително е, защото виждаме, че те са затънали във всекидневни цигански разправии в парламента и вместо да мислят за върховните интереси на Отечеството, задачата им е да наложат брутално на българския народ богупротивната истанбулска конвенция. Те изразходват безценна национална енергия, която би могла да задвижи цели електроцентрали, но не за съзидание и единение, а за разрушение и разтление.  8.  Статията на Панко Анчев „Тридесетгодишната война в литературата“ поставя фундаментални въпроси, свързани не само със съвременната българска литература. Българското общество има нужда от суров и нелицеприятен разговор за ценностните си ориентации, за цивилизационния си избор, за отношението към отечествената история. Трябва да се върнем към величавите примери на героизъм и самоотверженост на поборниците за национално освобождение, на революционните емигрантски кръгове от Белград, Браила и Букурещ, цариградския просветителски кръг, легендарните вестници на дядо Петко Славейков, саможертвената и високо родолюбива дейност на борците за църковна независимост (нека тук споменем само Иларион Макариополски, Паисий Пловдивски и Аксентий Велешки), на създателите на книжовното дружество, на строителите на съвременна България, така гениално описани от Симеон Радев…  Да се надяваме, че вестник „Словото днес“ ще разгърне тази свръхнавременна дискусия. Защо да не бъдат поканени да участват в дискусията и някои от войнстващите литературни финтифлюшки, постмодернистично разпасали се на страниците на „Литературен вестник“? Те, разбира се, ще откажат, защото ги е страх да влязат в директна, пряка и почтена полемика. Но както казва в ярката си статия Панко Анчев „Тридесетгодишната война срещу литературата не е завършила и скоро няма да приключи. Но ние сме тези, които ще обърнем нейния ход, за да преминем в дълго очакваното настъпление“.  Съюзът на българските писатели и вестник „Словото днес“ са призвани чрез тази дискусия да сложат началото на един дълъг и съдържателен разговор за отношението към литературното ни наследство, за действителните художествено-естетически критерии при оценката на конкретните автори и творби, които ще възстановят нарушената от либералстващите финтифлюшки – тези апологети на разрушението, естетическа йерархия на ценностите. Българските писатели, които имат самосъзнание на патриоти и са свещенослужители в храма на българското Слово, и които твърдят, че са наследници на Вазовия съюз, нямат повече право да мълчат.", "date": "2018.04.13", "title": "Иван Гранитски: Талибаните-постмодернисти, за които разрушението стана самоцел!"}
{"url": "http://epicenter.bg/article/asker/151765/6/0", "text": "Академия „Аскеер” удостоява с Голямата награда     На 24 май – празникът на българската духовност, просвета и култура и на славянската писменост, в Театър „Българска армия” за 28-ми път Фондация „Академия Аскеер” ще връчи своите национални награди за постижения в театралното изкуство през изтеклия сезон. Наградите „Аскеер” са единствени по рода си – те са автентичният и самоотвержен, неказионен глас на театралното съсловие. Всяка от тях е професионален, естетически избор на хора, правещи театър. Стотици са номинираните за престижното отличие, 205 са творците, удостоени със статуетката на рицаря Аскеер, дело на Георги Чапкънов – Чапа.   Членовете на журито обсъдиха и с тайно гласуване определиха номинациите.    за ролите на Труфалдино и Панталоне в „Кралят Елен” по Карло Гоци, постановка Анастасия Събева, Театър „Азарян“, Национален дворец на културата  за режисурата на „Три сестри“ от Антон П. Чехов, постановка Делян Илиев, Родопски драматичен театър „Николай Хайтов“ – Смолян  за ролята на Варвара Петровна в Програма Достоевски „Изгонването на бесовете“ – „Бесове“ по Фьодор М. Достоевски, постановка Иван Добчев, Театрална работилница „Сфумато“     за ролята на М в „Петел” по пиесата „Соск“ от Майк Бартлет, постановка Стайко Мурджев, Младежки театър „Николай Бинев”  за ролята на Дани Тейлър в „Зимата на нашето недоволство” по романа на Джон Стайнбек, постановка Бина Харалампиева, Малък градски театър „Зад канала”  за ролята на сицилианецът Микеле в „Редки тъпанари“ по филма на Марио Моничели, постановка Стефан Москов, Драматичен театър „Сава Огнянов“ – Русе     за ролята на Бърди в „Лисичета” от Лилиан Хелман, постановка Бина Харалампиева, Народен театър „Иван Вазов”    за ролята на Марджи Йънт Хънт в „Зимата на нашето недоволство” по романа на Джон Стайнбек, постановка Бина Харалампиева и за ролята на Линда в „Пияните” от Иван Вирипаев, постановка Явор Гърдев, Малък градски театър „Зад канала”  за ролята на Ракел в „След репетицията” от Ингмар Бергман, постановка Валентин Ганев, Театър „Българска армия”     за „Хенри IV“ от Луиджи Пирандело, постановка Лилия Абаджиева, Театрално-музикален продуцентски център – Варна, Драматичен театър „Стоян Бъчваров” и за „Ако нямах лоши сънища” по Уилям Шекспир, постановка Лилия Абаджиева, Театър „Азарян”      за „Франкенщайн” от Ник Диър, постановка Стайко Мурджев, Театър „София”  за „Лисичета” от Лилиан Хелман, постановка Бина Харалампиева, Народен театър „Иван Вазов”     за „Хенри IV“ от Луиджи Пирандело, постановка Лилия Абаджиева, Театрално-музикален продуцентски център – Варна, Драматичен театър „Стоян Бъчваров”    за „Лисичета” от Лилиан Хелман, постановка Бина Харалампиева, Народен театър „Иван Вазов”    за „Калигула” от Албер Камю, постановка Диана Добрева и за „Три високи жени” от Едуард Олби, постановка Стефан Спасов, Народен театър „Иван Вазов”     за „Зимата на нашето недоволство” по романа на Джон Стайнбек, постановка Бина Харалампиева, Малък градски театър „Зад канала”  за „Moderato cantabile” от Маргьорит Дюрас, постановка Стилиян Петров, Театър „Любомир Кабакчиев” – Казанлък    за „Франкенщайн” от Ник Диър, постановка Стайко Мурджев, Театър „София”      за ролята на Калигула в „Калигула” от Албер Камю, постановка Диана Добрева, Народен театър „Иван Вазов” и за ролята на Хари в „Палачи” от Мартин МакДона, постановка Стоян Радев, Театър „София”    за ролята на Бай Славе в „Чамкория” по романа на Милен Русков, постановка Явор Гърдев, Театър 199 „Валентин Стойчев”    за ролята на Сергей Василиевич Басов, адвокат в „NеоДачници” по „Дачници“ от Максим Горки, постановка Иван Пантелеев, Народен театър „Иван Вазов”     за ролята на Олга Алексеевна в „ NеоДачници” по „Дачници“ от Максим Горки, постановка Иван Пантелеев, Народен театър „Иван Вазов”    за ролята на Регина в „Лисичета” от Лилиан Хелман, постановка Бина Харалампиева, Народен театър „Иван Вазов”    за ролята на А в „Три високи жени” от Едуард Олби, постановка Стефан Спасов, Народен театър „Иван Вазов”     за „Лисичета” от Лилиан Хелман, Народен театър „Иван Вазов”    за „Танцът Делхи“ от Иван Вирипаев, Народен театър „Иван Вазов”    за „ NеоДачници” по „Дачници“ от Максим Горки, Народен театър „Иван Вазов”     от Реджиналд Роуз, постановка Пламен Марков, Общински културен институт Театър „Възраждане“    по „Дачници“ от Максим Горки, постановка Иван Пантелеев, Народен театър „Иван Вазов”    от Иван Вирипаев, постановка Галин Стоев, Народен театър „Иван Вазов”  Номинациите в категория Съвременна българска драматургия за 2018 г., бяха огласени преди десет дни.  Носителите на Голямата нграда за цялостен принос към театралото изкуство „Аскеер“, както и на специалните награди „Аскеер“, по традиция се определят от членовете на Фондация “А`Аскеер” от трупата на Театър „Българска армия“.     Академия „Аскеер” удостоява с Голямата награда     В България няма друга толкова дълголетна неправителствена организация като Академия „Аскеер”. При това следваща неотменно, вече близо три десетилетия ясни правила: несвързаност с държавни институции и посветеност единствено на театъра, културата, духовността.   През годините Академията разчиташе на своите не конвенционални, а притежаващи вътрешноприсъща посветеност журита, наброяващи днес – с естествени вариации – до 100 най-изявени творчески личности: актьори, режисьори, сценографи, композитори, драматурзи, театроведи, писатели, хуманитаристи и учени културолози, които формират журитата на Академия „Аскеер”.   От създаването си през 1991 г. Фондация „А`Аскеер“ е предприела няколко кардинални промени, отбелязали нови етапи в развитието и позиционирането на наградата „Аскеер“:   1992 г. Наградните категории от 8 стават 11;   1994 г. Включват се за номиниране освен столичните и театрите от цяла България;   2005 г. Учредява се категорията Съвеменна българска драматургия и се създава нарочно жури към нея;   2007 г. Учредява се категорията Почетен „Аскеер“ за творческа чест и принос в развитието на театралното изкуство (отличието не се присъжда ежегодно, а при специални случаи);   2017 г. Фондация „А`Аскеер“ взе решение да включи в номинирането също творците и спектаклите от Театър „Българска армия“, като журито за 10-те спектаклови категории бъде съставяно от театрали от други театри, а ТБА бъде представян в него миноритарно.  10-те спектаклови категории на „Аскеер 2018” включват представления и техните създатели с осъществена премиера в периода от 1 април 2017 г. до 31 март 2018 г.     58 от тях са реализираните премиери в София, 42 спектакъла са представени от извънстолични театри. Селектираната продукция принадлежи на 9 столични сцени с 16 заглавия и 4 извънстолични театъра с 4 заглавия.   Ако включим и сценичните творби, станали обект на разглеждане в категория Съвременна българска драматургия, спектаклите, оценени през годината от „А`Аскеер”, са 118.  За 10-те   съставът на   е следният (по азбучен ред): В гласуването не участват членове на журито, които са разглеждани за номинации и номинирани. Тази година това са Станка Калчева, която бе предложена за номиниране в категория Водеща женска роля и Жорета Николова, която бе предложена за номиниране в категория Поддържаща женска роля.  Церемонията по награждаването ще се излъчи директно от Българската национална телевизия – „БНТ1”, „БНТ Свят” и „БНТ2”. Галаспектакълът е поверен на Петринел Гочев – режисьор и сценарист, сценография – Нина Пашова, музикална картина – Петя Диманова.", "date": "2018.04.13", "title": "Васил Михайлов с \"Аскеер\" за цялостен принос към театралното изкуство"}
{"url": "http://epicenter.bg/article/Tramp-otlaga-udara-po-Siriya--Shte-se-konsutira-s-Mey-i-Makron/151723/7/0", "text": "\"Президентът на САЩ Доналд Тръмп проведе заседание със съветниците си по националната сигурност, но все още не е взел решение за Сирия\", съобщи прессекретарят на Белия дом Сара Хъкъби.   \"Продължаваме анализите на разузнавателната информация и консултациите с нашите партньори и съюзници. Тази вечер президентът ще разговаря с президента Макрон и премиера Мей\", съобщи Хъкъби.   Президентът от своя страна увери, че решението за бъдещите действия по отношение на Сирия ще бъде взето скоро. Преди заседанието Тръмп се въздържа от категорични оценки. \"Ще видим какво ще се случи. Гледаме много сериозно на тази ситуация\", каза той.   Междувременно NBC News съобщи, че американските спецслужби имат доказателства, че в сирийския град Дума е използвано химическо оръжие.   Уточнява се, че спецслужбите на САЩ разполагат с проби от кръвта и урината на жертви на атаката. Анализите са показали наличие на хлор и неназовано нервно-паралитично вещество.   Британското правителство проведе заседание, на което министрите се обединиха около позицията, че са необходими решителни действия, за да се прекрати употребата на химическо оръжие.   Президентът на Франция Еманюел Макрон от своя страна заяви, че страната му би участвала във военна операция на САЩ в Сирия.  ", "date": "2018.04.13", "title": "Тръмп отлага удара по Сирия. Ще се консултира с Мей и Макрон"}
{"url": "http://epicenter.bg/article/Nov-holivudski-skandal--Mazhat-na-bremennata-v-devetiya-mesets-Kardashiyan-y-izneveryava-s-dve/151721/10/100", "text": "Най-горещият Холивудски скандал, който тресе лайфстайл средите е публична изневяра.   Гаджето на бременната Клои Кардашиян бе хванат от папараци да се целува с млада жена и да влиза в хотел с нея.  Изневерите на баскетболистът от НБА Тристън Томпсън бяха запечатани на видео, като едно от тях е от октомври м.г, а другото от преди два дни.    На видеото от октомври 2017 ясно се вижда как той се целува с младо момиче, а на заснетите кадри от преди два дни как отново се целува, но с различна жена, с която по-късно влиза в хотел. Според информацията името на жената е Стефани.   Скандалът се разрази не само заради изневерите, но и заради самата Клои, която е бременна от него в деветия месец. Хиляди фенове на реалити звездата изразиха подкрепата си към Кардашиян и нападнаха постъпката на Томпсън.   Според видни холивудски репортери Кардашиян ще роди до дни, а светът и се е преобърнал след този скандал.  Източник: Новини.бг", "date": "2018.04.13", "title": "Нов холивудски скандал: Мъжът на бременната в деветия месец Кардашиян й изневерява с две"}
{"url": "http://epicenter.bg/article/Mesets-sled-katastrofata--Divna-izmoli-proshka-ot-potroshenata-Kristin-/151725/10/0", "text": "20-годишната Дивна, която едва не уби приятелката си – моделът Кристин Илиева в тежка катастрофа, най-накрая е събрала кураж да я помоли за прошка, пише \"Уикенд\".   Ден преди Великден изпълнителката на \"Ти не можеш да ме спреш\" отишла във ВМА, където екип от специалисти денонощно бди над осакатената Кристин.   Дивна съгласувала визитата си с лелята на модела, която наскоро публично я упрекна, че бяга от отговорност и няма смелостта да потърси племенницата й. От прочувствените думи на Изабела Господинова стана ясно, че в семейството на Кристин са много разочаровани от бездействието на Дивна и липсата й на заинтересованост към приятелката й, която пострада по нейна вина.   Прочувствените й думи очевидно са подействали отрезвяващо на Дивна, която се свързала с близките на Кристин и заедно с родителите си пристигнала във ВМА, за да види пострадалото момиче.   Няколко дни преди това близките й отправиха зов за помощ в социалните мрежи и помолиха всеки, който може и има желание да дари кръв за операциите на Кристин.   В продължение на 2 седмици след катастрофата мобилният телефон на Дивна бе изключен. Според приятели и колеги на младата певица, тя била в изключително тежко психическо състояние. Девойката изпаднала в нервен срив, когато научила какво е причинила на най-близката си приятелка. Певицата не спирала да плаче, а нощем не можела да мигне заради натрупания стрес. \"Какво направих? Как ще живея от тук нататък”, самообвинявала се изпълнителката.", "date": "2018.04.13", "title": "Месец след катастрофата: Дивна измоли прошка от потрошената Кристин "}
{"url": "http://epicenter.bg/article/Geri-Nikol-pusna-erotichni-fotosesii-v-Instagram--Snimki-/151731/10/100", "text": "През 2018 г. Гери-Никол не спира да радва почитателите си в социалните мрежи със секси фотосесии.   Тази седмица певицата се появи в цял розов бански под душ с арт декорация. Позите на Гери-Никол разкриха еротична гледка към гърдите й в профил, както и към пищното й дупе. По-рано хубавицата се снима с еротично бельо по залез слънце. В момента Гери-Никол се изявява в шоуто за имитации \"Като две капки вода\". Тя обаче не се справя толкова добре в превъплъщаването в други образи и нейната идентичност винаги прозира под ролята й. В последния епизод на шоуто Гери-Никол пресъздаде една доста пищна и леко фалшива Деси Добрева с песента \"Катерино моме\", пише Дир.бг.", "date": "2018.04.13", "title": "Гери-Никол пусна еротични фотосесии в Инстаграм (Снимки)"}
{"url": "http://epicenter.bg/article/Petak-13-ti-e-koshmarat-na-suevernite/151661/2/0", "text": "Днес е петък 13-и. В много страни суеверните хора вярват, че датата 13, съчетана с петъчния ден, носи негативи, лош късмет и нещастие. Някои от тях дори прибягват до крайни мерки, като невдигане на телефона и неизлизане от вкъщи, вярвайки, че така ще се чувстват по-безопасно. Други ще предпочетат да не шофират или да не пътуват със самолет, а някои ще стигнат по-далече - няма да напускат къщите си, за да не ги сполети нещастие, пише в. \"Дейли мирър\". Историци уверяват, че досега не е намерено обяснение защо свързването на петия ден от седмицата с числото 13 предизвиква толкова суеверия. Известно е, че в Средновековието петък, 13-и е смятан за нещастен ден. В наши дни на това се гледа като на предразсъдъци. Макар историци и археолози да знаят за черната дата от стотици години, конкретната причина остава все толкова неясна Страхът от петък 13-о число се нарича параскевидекатриафобия. Идва от трите гръцки думи параскеви (петък), декатреис (13) и фобия (страх). В много страни по света високите сгради нямат 13-и етаж, а големи летища нямат 13-и терминал. Според скандинавско суеверие „черният петък” води началото си от легенда за бога на злото и огъня Локи. Според поверието той нахълтал неканен на празненство като 13-ти гост и убил бога на радостта Балдер със стрела от имел. Учени смятат, че главната причина точно тази дата да се смята за фатална, е екзекутирането на хиляди рицари тамплиери. На 13 октомври 1307 година, по нареждане на френския крал Филип IV и папа Климент V са арестувани Жак дьо Моле, Велик магистър на ордена на тамплиерите, и хиляди рицари от ордена. След ужасни изтезания, те направили самопризнания по обвинения в ерес, содомия и всякакви други престъпления. Малко по-късно същия ден стотици тамплиери били изгорени на клада. В ритуалните практики на древен Рим магьосниците се събирали на групи от 12 човека, защото 13-ият се смятал за самия дявол. Нумеролозите определят числото 13 като „злощастно” защото се намира след 12 – годината има 12 месеца, съществуват 12 зодиакални знака, боговете на Олимп са 12, апостолите на Исус също са 12. При картите Таро 13-ата карта е тази на смъртта. Страхът от петък 13-и дори и има име – параскевидекатриафобия. Думата произлиза от гръцки е съставена от „параскеви” – петък, „дека триа” е 13 и „фобия” – страх. Заради страх от лош късмет повечето небостъргачи нямат 13-и етаж, много летища пропускат 13-ата писта, немалко хотели са без 13-и етаж или 13-а стая. Във Формула 1 няма болид с номер 13, а на улиците във Флоренция липсва номер 13 (замества е с 12 и половина или 12А). Любителите на нумерологията достигат до крайности, като виждат числото 13 в невиждани комбинации. Например, на 13 април 1970 година експлозия на кислороден резервоар обърква плановете на совалката Аполо 13 за кацане на Луната. Совалката е изстреляна от площадка номер 39, което според нумеролози може да значи допълнителен лош късмет, защото 39 е 13 умножено по 3. „Черната прокоба” се засилва и от часът на изстрелване на Аполо 13 – 13.13 американско време. Имената на някои от най-известните серийни убийци имат 13 букви – Джак Изкормвача, Джон Уейн Гейси, Чарлс Менсън и много други.", "date": "2018.04.13", "title": "Петък 13-ти е кошмарът на суеверните"}
{"url": "http://epicenter.bg/article/Radev-v-Moskva-prez-may--Putin-u-nas-do-kraya-na-godinata-/151707/2/0", "text": "На 7 май ще е церемонията по встъпване в длъжност на руския президент Владимир Путин.   “Планират се посещения както на българския държавен глава в Русия, така и на руския президент в България. Точните дати са в процес на уточняване”, лаконични бяха обаче от президентството.   Очаква се след посещението на Радев в Москва и визита на руския президент у нас.   Още миналата година Румен Радев покани Владимир Путин. Той трябваше да дойде за честванията на 140 години от Освобождението на 3 март, но заради изборите в Русия на 18 март визитата не се състоя - тогава бе разгарът на кампанията. А руската делегация бе водена от Московския патриарх Кирил, който предизвика скандал с критиките си към Радев и българските политици за това, че са отдали почит и на други народи, участвали в освобождението на България под знамената на руския император, омаловажавайки според него приноса на Русия.   Създалото се напрежение бе туширано и веднага след преизбирането на Путин българският президент му изпрати поздравителен адрес, в който изрази надежда двете страни да работят заедно “за разгръщането на съществуващия потенциал на двустранно взаимноизгодно сътрудничество в различни области, в интерес и за благото на нашите два народа”.  ", "date": "2018.04.13", "title": "Радев в Москва през май, Путин у нас до края на годината?"}
{"url": "http://epicenter.bg/article/Fandakova-shte-uchastva-v-konferentsiya-na-tema--Biznes-Sofiya-2018---digitalen-horizont-/151708/2/0", "text": "Ползите и възможностите за българския бизнес от въвеждането на единния цифров пазар, привличане на преки чуждестранни инвестиции, предизвикателствата при намирането на кадри и възможностите за развитие на предприемачеството в София – това са темите, които ще бъдат коментирани на конференцията „Бизнес София 2018 - дигитален хоризонт“. Това съобщиха от пресцентъра на Столична община.   Тя се организира от Столичната общинска агенция за приватизация и инвестиции като част от участието на Столичната община в събитията на Българското председателство на ЕС. Конференцията започва от 10.00 часа в зала 42 на НДК.   Специални лектори на конференцията ще са кметът на София Йорданка Фандъкова, еврокомисар Мария Габриел, евродепутатът Андрей Новаков, министърът на труда и социалната политика Бисер Петков и Ираван Хира, генерален директор на Хюлет Пакард за България. В конференцията ще вземат участие компании от топ на 100 на бизнеса в София, стартиращи компании, представители на работодателите и на браншовите организации. ", "date": "2018.04.13", "title": "Фандъкова ще участва в конференция на тема „Бизнес София 2018 - дигитален хоризонт“"}
{"url": "http://epicenter.bg/article/Vremeto-shte-bade-predimno-slanchevo--s-maksimalni-temperaturi-mezhdu-24--i-29-/151709/2/0", "text": "Днес отново ще бъде топло за периода. На места в Дунавската равнина сутринта, а над Черноморието почти през целия ден ще има мъгла. Ще бъде предимно слънчево, след обяд над планинските райони от Западна и Централна България с купеста облачност. Само на отделни места там ще превали и прегърми. Ще духа слаб източен вятър. Максимални температури между 24° и 29°, по-ниски по Черноморието 8-10°, в София около 25°. Това съобщи за Агенция „Фокус“ дежурният синоптик Мартин Славчев от Националния институт по метеорология и хидрология.   Атмосферното налягане през деня бавно ще се повишава и ще бъде малко по-високо от средното за месеца. Над Черноморието ще бъде хладно, мъгливо със слаб източен вятър. Максималните температури ще бъдат 9°-10°. Температурата на морската вода е 10-12°. Вълнението на морето ще бъде 1- 2 бала. Над планините ще бъде слънчево, след обяд над масивите от Западна и Централна България с купеста и купесто-дъждовна облачност и на места ще превали и прегърми. Ще духа слаб юг-югозападен вятър. Максималната температура на височина 1200 метра ще е около 19°, на 2000 метра - около 11°.", "date": "2018.04.13", "title": "Времето ще бъде слънчево, с максимални температури между 24° и 29°"}
{"url": "http://epicenter.bg/article/Proshtavame-se-s-golemiya-kompozitor-Toncho-Rusev/151710/2/0", "text": "Роднини, приятели и познати ще си вземат последно сбогом с големия български композитор Тончо Русев. Поклонението пред тленните останки на композитора ще бъде от 10.00 до 12.00 часа във фоайето на Зала „България“ и от 13.00 часа в църквата „Свети Седмочисленици“.   Изтъкнатият творец почина на 10 април след кратко боледуване, дни преди да навърши 86 години. Тончо Русев остави след себе си над 1000 от най-обичаните български песни. Очаква се на поклонението да присъстват стотици музиканти, с които той е работил през годините.  ", "date": "2018.04.13", "title": "Прощаваме се с големия композитор Тончо Русев"}
{"url": "http://epicenter.bg/article/8-shtastlivi-istoricheski-sabitiya--sluchili-se-na-fatalniya-Petak-13-ti/151664/2/0", "text": "За мнозина петък 13-ти е фатална дата, но има и такива, които вярват, че комбинацията от петия ден от седмицата и числото 13 носи щастие. Поне за тях самите.     Тя се състоя на 13-ти август (петък) през 2004 г. Британският отбор спечели общо 30 медала на игрите, включително два златни за Кели Холмс в бяганията на 800 и 1500 метра.   Това се е случило на 13 януари (петък) 1854 г.   Британците захвърлили всички дрехи след откриването на Клуба на Северен Девън в Метърел на 13-ти юни (петък) 1930. Нудистката колония е основана от Катрин и Едуард Хемингуей, братовчед на известния писател Ърнест Хемингуей.   Надписът, който първоначално е бил HOLLYWOODLAND, е показан в петък, 13-ти юли 1923 г. Той е поставен, за да рекламира жилищното строителство, но бързо се превръща в една от най-големите туристически атракции в света.   \"В този свят нищо не е сигурно освен смъртта и данъците\". Думите били написани от един от бащите основатели на Америка в писмо до Жан-Батист Льорой на 13-ти ноември 1789 г. Те продължават да са валидни и днес и вероятно винаги ще бъдат.    издава декрет, с който обявява рицарите тамплиери за божия армия.    открива Калисто - четвъртия спътник на Юпитер.    патентова първия в света пластмасов автомобил, известен като Соевия автомобил.   След всеки петък 13-ти, идва събота 14-ти, а това означава само едно – уикендът е близо. Така че защо да не забравим за датите, да захвърлим всички тези суеверия...", "date": "2018.04.13", "title": "Осем щастливи исторически събития, случили се на фаталния Петък 13-ти"}
{"url": "http://epicenter.bg/article/Bivsh-poslanik--Da-predadesh-svoy-grazhdanin-na-chuzhda-darzhava--e-otkaz-ot-suverenitet/151714/2/0", "text": "Споразуменията за екстрадиция са двустранни и имат изключително политически характер. САЩ има такива с доста държави, но има и такива страни, с които няма споразумение. При нас искането за екстрадиция, като това за Желяз Андреев, се насочва към Министерство на правосъдието, но политиците трябва да погледнат дали не трябва това да се промени по посока на МВнР, коментира в ефира на БТВ Стефан Стоянов, бивш посланик на България в Атина във връзка със случая \"Желяз\".   „Това е политически въпрос, но той трябва да бъде вменен на МВнР на първия етап още, а не на Министерството на правосъдието. Възможността за договаряне с другата страна е в ръцете на външно министерство“, коментира Стоянов.   „Има различни вратички - ако има решение на съда набързо у нас за три месеца условна присъда, например, в САЩ не може да съдят някого“, посочи топ дипломатът.   „Има страни, които отказват на САЩ да екстрадират свои граждани под претекст, че Щатите не могат да изпълнят изискванията по договор“, даде още една опция за справяне със ситуацията бившият посланик.   „Да бъдеш съден от собствената си съдебна система, това е израз на суверинитет, а, ако го предадеш на друга държава, това е отказ от суверинитет. Представете си един журналист от БТВ да го предадете на Македония да го съди, защото пее македонски песни и защитава кауза“, посочи Стоянов.   По думите му е много важно да се види как са постъпили други страни в подобна ситуация.   Припомняме, че младият мъж  Желяз Андреев е обвинен, че е продавал на Сирия забранени стоки за авиацията. По искане на Щатите и обявяване за издирване с червена бюлетина от Интерпол Желяз бе арестуван в родния му град Добрич.   Полицията е използвала лъжливи сведения, за да примами Желяз и майка му в полицията. Следователи излъгали жената, че Желяз е участвал в ПТП. При отиване на майката и сина в полицията за изясняване на случая, Желяз бил арестуван.   Той прекара около 90 часа в ареста, но после бе освободен с мотив, че няма да се укрие.   Предстои в 60-дневен срок съдът да се произнесе дали той да бъде екстрадира за САЩ. Вчера в Добрич, София и Лондон се проведоха протести в защита на Желяз.   Главният прокурор Сотир Цацаров разкри, че САЩ искат задържането на още четирима - две жени и двама мъже, но органите на реда няма да арестуват никого повече.   Адвокати и колеги на Желяз са категорични, че той е бил на ниско ниво в йерархията, не е договарял и не е подписвал договори, нито пък има връзка с митници.   Това означава, че обвиненията на Щатите трябва да бъдат насочени единствено към собствениците на фирмата. Те обаче са се споразумели с органите на реда и излежават мижави присъди. Не е ясно какви данни са дали самите те за подчинените си.     Името на Желяз Андреев не фигурира в кореспонденцията между шефовете на компанията в Маями и мениджърите на офиса в София. Това заяви в сутрешния блок на Нова телевизия кореспондентът на медията в САЩ Ясен Дараков по повод случая с българина, застрашен от 20-годишна присъда отвъд Океана за нарушаване на ембаргото за търговия със Сирия.   Това, което прави американската прокуратура в такива случаи, е да притисне всички, срещу които може да повдигне дори най-малкото обвинение, за да може да ги използва като свидетели срещу другите. Именно такъв е и случаят с Андреев, поясни той.", "date": "2018.04.13", "title": "Бивш посланик: Да предадеш свой гражданин на чужда държава, е отказ от суверенитет"}
{"url": "http://epicenter.bg/article/Edin-ot-balgarite--izdirvan-ot-vlastite-v-SASht--Rabotihme-pod-izklyuchitelen-stres/151715/2/0", "text": "Не съм направил нищо нередно. Повикаха ни на разпит, явихме се доброволно. Това каза в сутрешния блок на Нова телевизия Искрен Георгиев, който също като Желяз Андреев се оказа, че е издирван от властите в САЩ за наруаване на ембаргото срещу Сирия. Работех във фирмата от самото начало, от 2010 г., когато отвори врати в София.   Длъжността ми беше специалист продажби. Фирмата беше регистрирана и ние бяхме изцяло ангажирани с българския клон. Нашата работа беше да осъществяваме връзка с клиенти. В един период фирмата стигна до 100 човека, от които 40-50 бяха в отдел продажби. През нас минаваха изключително много поръчки.   Всичко ставаше под изключително голям стрес. Шефовете ни поставяха нормативи за максимално голям обем приходи за фирмите, заяви Георгиев.   Той благодари на хората, които подкрепят Желяз Андреев и на органите на МВР. Отношението, което имаше към нас се различаваше от това, което видяхме към Желяз.   Благодарен съм на хората, на медиите и вярвам в българското правосъдие, каза младият мъж.   Той уточни, че никой от шефовете във фирмата не го е търсил, след като е станало ясно за проблема с американското правосъдие. Надявам се, че всичко ще се оправи.   Призовавам държавата и българските граждани да отстояват правото на справедливост на всеки един наш сънародник, заяви Искрен Георгиев.   Вярвам, че справедливостта ще възтържествува и държавата ще защити гражданите си, каза съпругата на Искрен – Мария. Тя уточни, че младото семейство има дете на година и осем месеца. Разчитам на правото. Нашите институции си свършиха работата, заяви адвокат на Искрен Георгиев.", "date": "2018.04.13", "title": "Един от българите, издирван от властите в САЩ: Работихме под изключителен стрес"}
{"url": "http://epicenter.bg/article/Valeri-Simeonov--Predlagame-liberalizatsiya-za-pusheneto--Pushi-se-i-v-parlamenta-/151716/2/0", "text": "НФСБ предлага промени в законопроекта за здравето, които да разрешат отново тютюнопушеното на определени места. Това съобщи в „Денят започва” на БНТ вицепремиерът Валери Симеонов. „Не разбираме защо да се ограничава тютюнопушенето в ресторанти. Никой не спазва пълната забрана. Пуши се и в парламента! Не мога да разбера защо се правят закони, които не се спазват. Законът трябва да отговаря на нормативите, но и на реалните нужди на обществото. Пушачите трябва да имат право да пушат в определени места”, каза вицепремиерът.   Той даде пример с Австрия, където управляващите върнаха наскоро по-либералния режим.  „Аз съм озверял противник на тютюнопушенето. Ето сега ще ме намразят 240 човека, но казвам, че се пуши в парламента. Има двуличие, не мога да разбера защо се създават закони, които не се спазват и се нарушават на всяка крачка. Разходете се по бул. „Витоша“ и влезте в едно заведение. Основно в София се нарушава този закон, в провинцията не чак толкова. Виждам голямата разлика от прилагането на законите в столицата и в провинцията“, посочи той. „Голяма част от българите са пушачи, колкото и да не ми харесва, тези хора имат право да пушат в обособени помещения, без да пречат на другите да имат възможност да пушат, особено в заведенията за хранене, за настаняване, на гарите, защото в цяла Европа е така“, заяви вицепремиерът „Нашата кауза е да сме полезни на бизнеса”, каза Симеонов.  Той анонсира промени и в други закони, които да бъдат разгледани преди летния сезон и преди края на парламентарната сесия.  Един от тях е законът за шума, другият е за т. нар. апартхотели.  „Пак ще има съпротива и бурни реакции след предаването, но вече трябва да въведем ред и държавата да си прибира данъците”, каза Симеонов.  „Има над 100 000 апартаменти на чужди граждани, които ги преотдават и не се плаща нищо – нито ДДС, нито курортна такса, нищо. Предвиждаме такси за апарт хотелите. Те са по-ниски за вътрешните курорти и населени места”.  Проектозаконът за шума е публикуван за обществено обсъждане, съобщи Симеонов. Досега имало само една негативна реакция от една асоциация, около която по думите му били хора около Радо Слънцето, Маджовци и др.  В студиото на БНТ вицепремиерът показа снимки от строежи по Черноморието, където отново се излива бетон върху плажните ивици. „Концесионерите вече се подготвят, което значи, че миналото лято не сме си свършили работата. Безобразията продължават. Всички тарикати си мислят, че като получат разрешение за преносими обекти, получават право на строеж”, коментира вицепремиерът. Той съобщи, че според промените преносим обект вече ще е постройка от  15 кв. м. и 3 метра височина.  „Имаме още един интересен проектозакон – за хазарта”, съобщи Симеонов. Премахва се оповестяването на печалбите, които сега вървят по телевизионните екрани. По думите на вицепремиера това внушава на хората, че трябва само да търкат билетчета, за да успеят в живота, а не да се трудят. Това деморализира нацията и променя ценностната й система”, категоричен бе Валери Симеонов.   По наредбата за ТЕЛК-овете ще се работи допълнително. Ще се вземат под внимание съображенията на различни партньори и ще се създаде работна група, на която ще се обсъждат сроковете. Няма спешен срок, той е до края на 2019 г., каза той и допълни, че става въпрос за два етапа като по-важен по думите му е приемането и въвеждането в действие на наредбата за оценката на здравословното състояние, която предстои да бъде обсъдена днес. \"Сама по себе си медицинската експертиза представлява революция в работата на ТЕЛК-овете на комисиите, които дават заключение за здравословното състояние на хората с ограничена трудоспособност. Тя е създадена по образец на германската система и е подготвяна в продължение на половин година. Някой да не си мисли,че е административен акт, който е измислен в последната седмица и пляснат, защото му е дошло времето\", каза Симеонов.  Той коментира, че огромните злоупотреби са причина, за да се стигне до промяна на нормативната уредба. ", "date": "2018.04.13", "title": "Валери Симеонов: Предлагаме либерализация за пушенето. Пуши се и в парламента!"}
{"url": "http://epicenter.bg/article/Poptodorova-za-krizata-v-Siriya--Tramp-se-opitva-da-svali-naprezhenieto-Zdraviyat-razum-shte-naddelee/151717/2/0", "text": "\"Напрежението около кризата в Сирия навлиза в нова фаза и здравият разум изглежда ще надделее\", прогнозираха пред БНТ бившите български посланици в САЩ и Русия - Елена Поптодорова и Пламен Грозданов. Според тях, тонът между Вашингтон и Москва е станал по-мек и заедно със стъпките от страна на международната дипломация по отношение на Сирия ситуацията изглежда по-умерена. Въпреки това, заради стратегическите интереси на основните играчи, според тях много трудно може да се намери решение само с дипломатически средства. \"Тръмп се опитва да свали напрежението. Москва също смекчи тона. Мисля, че се търси деескалация на напрежението, което скочи много рязко. Същевремнно се групират поддръжниците на Асад\", каза още Елена Поптодорова, бивш посланик на България в САЩ.   \"Живеем в сложно време. Във вторник всички бяхме доста притеснени. Слава Богу напрежението спадна. Всеки от туитовете на Тръмп, Швеция предложи нов проект за резолюция, Съвета за сигурност заседава... Изглежда здравия разум надделява. Но в днешно време няма механизми, които да решават остри спорове. По времето на Студената война имаше червена линия, която не се прескачаше\", заяви Пламен Грозданов, бивш посланик на България в Русия.   \"Сегашната атака в Дума е поредица от такива атаки. Там има дълга история на тази тревожна употреба на химическо оръжие. Аз смятам, че САЩ нямат средно или дългосрочна стратегия за Сирия. Обама начерта червена линия, която после пренебрегна\", коментира Поптодорова.   \"Защо Кремъл защитава така властта в Дамаск? Мисля, че е очевидно, защото не останаха много приятели на Русия в тази част на света. Не трябва да ги слагаме на една дъска. Хоменей и Тартуз са много важни бази за Русия, излаз на морето дава на Русия един друг статут на международна сила, към което Путин се стреми. Той има стратегически интереси\", обясни Грозданов.", "date": "2018.04.13", "title": "Поптодорова за кризата в Сирия: Тръмп се опитва да свали напрежението.Здравият разум ще надделее"}
{"url": "http://epicenter.bg/article/Tatyana-Doncheva--Institutsiite-sa-v-kolaps--Vlastta-naznachava-nekadarni-i-marzelivi-hora/151719/2/0", "text": "Управлението на затворите е много трудна работа и винаги е била организирана от малко на брой разбирачи. Последният истински разбирач в системата на затворите почина преди две години - това бе ген. Петър Василев. В последните 10 г. там цари кадрова криза, която се задълбочава.  Това каза лидерът на „Движение 21“ Татяна Дончева в ефира на БТВ и даде конкретни примери.    във Великотърновския университет, преподавал е там, взема диплома и от Юридическия факултет. По-късно взема и тапия за специалист по национална сигурност от Военната академия „Георги Раковски”.   изтъкна тя.   „  За всички имаше пари, но за надзирателите в затворите и арестите нямаше. Те така подигравателно се отнасят с тях, че не знам каква мотивация очакват.   каза още Татяна Дончева.   Според нея това е илюстрация на разрушението на българските институции, което тече от 10-15 години.   \"  Има цели сектори, които се ръководят от началници, които знаят по-малко от своите подчинени. Такава липса има и в здравеопазването, проблемът с ТЕЛК-а съществува, има хора, които мамят там.  \", каза още лидерът на \"Движение 21\".   „ , коментира Дончева.   Тя направи анализ на реалната политическа и икономическа обстановка в страната ни, според която всички институции са в колапс и не работят, защото властта назначава там некадърни и мързеливи хора.    . „И тъй като хората реагират като в ступор, вече ключовите политици, които редят тази работа, считат за необходимо да ви сложат на масата ЧЕЗ и да ви кажат: „Как така ще питате държавата може ли да стане собственик на енергоразпространението си? Ами това е съществена промяна в инвестиционния климат”. Извинявайте, но още от Ленин е казано, че електрификацията е ключово нужна на съветската власт. Вие тази държава като я оставите без ток, какъв инвестиционен климат ще имате”, попита Дончева.    ", "date": "2018.04.13", "title": "Татяна Дончева: Институциите са в колапс! Властта назначава некадърни и мързеливи хора"}
{"url": "http://epicenter.bg/article/Zam-ministar-Prodanov--Byagstvoto-na-Pelov-i-Kolev-e-po-vina-na-neopitni-sluzhiteli-na-zatvora/151720/2/0", "text": "14 души, сред които и един от заместник-директорите на Централния софийски затвор, ще са обект на дисциплинарна проверка заради бягството на двамата рецидивисти Владимир Пелов и Радослав Колев. Това обяви заместник-правосъдният министър Николай Проданов пред БНР. Дали те ще бъдат санкционирани ще стане ясно до два месеца.   Той уточни, че заради кадровия дефицит в най-големия български затвор, 12-те редови надзиратели ще продължат да изпълняват задълженията до окончателното решение дали ще бъдат наказани.   Николай Проданов каза още, че затворниците Владимир Пелов и Радослав Колев са успели да избягат от Централния Софийски затвор по вина на неопитни служители в затвора.   Най-високопоставеният проверяван, който е заплашен от наказание, е един от заместник -директорите на затвора. Директорът, вече подаде оставка по настояване на премиера.   Поредица от грешки са довели до безпроблемното напускане на двамата затворници, които и преди бягството били с идентифициран рисков профил, включително и че са склонни към това, което направиха на 3 април, показва докладът на правосъдното министерство за инцидента. Въпреки това за надзирателите те са били част от общото. Което е една от причините за бягството. Другата причина е реакцията на дежурните надзиратели в минутите на бягството.    Пред БНР Николай Проданов съобщи още, че днес ще бъдат оповестени заключенията от доклада на специално създадената работна група, която трябваше да установи как на територията на Централния софийски затвор са внесени оръжията, помогнали за бягството в началото на месеца. Той коментира темата в аванс за слушателите на Националното радио, като уточни, че докладът на комисията е бил готов вчера, когато е бил и крайният срок:  \"Документът представя механизма, по който е извършено бягството – тоест какви са последователните крачки на двамата престъпници, така че от спалното помещение най-накрая да се озоват на свобода. И разбира се, е концентриран и върху недостатъците в организацията и върху човешките грешки, които са способствали за това бягство\", каза Проданов, като призна, че има грешки от страна на надзорно-охранителния състав и допълни:  \"Правила има мисля предостатъчно – на всеки един пост например в затвора има една специална инструкция, в която е казано какви са правата и задълженията на конкретния постови надзирател./.../ Вероятно част от тези задължения обаче не са изпълнени. Някои от тях може би не са изпълнени както трябва и тук можем да направим връзка може би с липсата на опит нашите служители, може би и с проблеми в тяхната подготовка\". Проданов уточни, че става въпрос за млади хора, които са били на смяна в затвора по време на бягството:  \"За млади хора става въпрос по принцип. Въпросното отделение, което е отговорно за бягството, са все млади хора\".  \"В доклада са посочени конкретни имена на служители, които според комисията са допуснали грешки в своята работа. Комисията излиза с предложение спрямо тези наши служители да се заведат дисциплинарни производства. Аз мисля, че не бива да правим публични все още техните имена. Нека да се заведат дисциплинарните производства, нека да се види конкретно кой какво е правил и какво не е правил – тоест действие – бездействие и когато се стигне до някакъв край на дисциплинарните производства, тогава бихме могли да оповестим и конкретните имена\".  Не е ясно на този етап как оръжието е било внесено на територията на затвора, каза още заместник-министърът:  \"Огнестрелното оръжие е проникнало, разбира се, отвън... по някакъв канал и за известен период от време то е било някъде укривано. В последния момент – тоест в деня на бягството, то е било в спалното помещение./.../  По отношение на хладното оръжие, вариантите са още по-многобройни, защото едно хладно оръжие може наистина да се изработи и ние до момента не сме наясно дали това е фабричен нож или самоделка. Но това не е толкова важно, важно е как е могло огнестрелно оръжие да попадне в ръцете на престъпник, при положение че нашите надзиратели носят службата в затвора не само без оръжие, но те нямат у себе си белезници, нямат и палки, всъщност нямат нищо\", коментира Проданов.   Той обясни още, че в повечето страни по света огнестрелно оръжие вътре на територията на затворите не се носи: \"Тъй като съотношението между затворниците и надзирателите във всеки затвор е в полза на затворниците, разбира се – тоест може да се стигне до ситуация, при която по чисто физически път неколцина затворници да нападнат надзирател, да му вземат оръжието и по този начин да се въоръжат.   По друг начин стои въпросът с помощните средства. Аз и досега си мисля, че не би било зле нашите служители на територията на затвора да имат и белезници в себе си, да имат и палки, и да ги носят постоянно. Тук обаче има съображения (против – бел. ред.), свързани с достойнството, с честта на лишените от свобода. А що се отнася до някои по-усъвършенствани помощни средства, там основният проблем е тяхната висока цена – така нареченият \"тейзър\" струва 4000 лева заедно с необходимите допълнения. Към настоящия момент се оказва, че има по едно такова оръжие във всеки един от 12-те затвора у нас\".  Заместник-министърът каза още, че в по-голямата част от Централния затвор има видеонаблюдение, като има и места, като килиите, където такова наблюдение няма.  \"Не трябва да изпадаме в такъв технически фундаментализъм, защото ролята на техниката е донякъде – ако го няма човешкият фактор, техниката си остава една купчина желязо\", подчерта Николай Проданов.", "date": "2018.04.13", "title": "Зам.-министър Проданов: Бягството на Пелов и Колев е по вина на неопитни служители на затвора"}
{"url": "http://epicenter.bg/article/Germaniya-shte-udalzhi-granichniya-kontrol-po-granitsata-s-Avstriya/151711/7/0", "text": "Германският вътрешен министър Хорст Зеехофер съобщи, че е поискал разрешение от Европейския съюз да бъде удължен граничният контрол на германско-австрийската граница, съобщава ДПА. \"Силно се надявам, че това искане на Германия, продиктувано от политиката за сигурност, ще бъде удовлетворено\", каза Зеехофер в Париж. Канцлерката Ангела Меркел подкрепи през март запазването на граничния контрол, чийто срок ще изтича на 12 май. Страните от Шенгенското пространство могат да извършват контрол по вътрешните граници на Европейския съюз само когато има сериозна заплаха за обществото или за вътрешната сигурност, припомня БТА.   Германия въведе граничния контрол през септември 2015 г. заради масирания приток на бежанци, влизащи от Австрия. Проверките се извършват по трансграничните магистрали и на различни места по границата. \"Ние бихме предпочели да има охрана на външните граници на Европейския съюз, така че да не се налагат проверки по вътрешните граници\", каза Зеехофер на среща с френския си колега Жерар Колон. \"Но докато не е гарантирана охрана по външните граници, ние трябва да охраняваме и контролираме вътрешните граници на някои места\", добави той. Сега временен контрол по вътрешните граници се извършва в шест страни от Шенгенската зона, напомня Новини.бг.", "date": "2018.04.13", "title": "Германия ще удължи граничния контрол по границата с Австрия"}
{"url": "http://epicenter.bg/article/Savetat-za-sigurnost-na-OON-se-sabira-izvanredno-za-Siriya-po-iskane-na-Rusiya/151712/7/0", "text": "Съветът за сигурност на ООН ще се събере днес на ново извънредно заседание, поискано от Русия за обсъждане на заплахата за международния мир от евентуални въздушни удари на САЩ и съюзниците им срещу Сирия, предаде Асошиейтед прес, цитирана от БТВ. Русия е поискала генералният секретар на ООН Антониу Гутериш да даде информация пред Съвета, но за днес не е предвидено Гутериш да информира Съвета и не е ясно кой би могъл да го стори, отбелязва АП, цитирана от БТА. Откритото заседание на Съвета ще започне в 10 ч. нюйоркско време (17 ч. българско).   Американският президент Доналд Тръмп вече отправи предупреждение. „Гледаме много сериозно и много, много внимателно на тази ситуация. Много е лошо, че светът ни поставя в подобна позиция. Както казах сутринта, свършихме чудесна работа с \"Ислямска държава\", напълно ги унищожихме, но сега трябва да вземем някои допълнителни решения. И ще го направим сравнително скоро”, посочи той. Великобритания ще подкрепи Съединените щати. Премиерът Тереза Мей получи зелена светлина от кабинета. Разговаряла е по телефона с Доналд Тръмп. Двамата са единодушни, че е необходим международен отговор, с който да бъде възпряна употребата на химически оръжия в Сирия.   Франция все още обмисля. „Имаме доказателство, че миналата седмица в Сирия са били използвани химически оръжия, най-малкото хлор, от режима на Башар Асад. Когато му дойде времето, ще преценим кое е най-полезно и ефикасно”, заяви френският президент Еманюел Макрон. В събота експерти на Организацията за забрана на химическите оръжия започнат проучване в сирийския град Дума, за да разследват предполагаемата газова атака.  ", "date": "2018.04.13", "title": "Съветът за сигурност на ООН се събира извънредно за Сирия по искане на Русия"}
{"url": "http://epicenter.bg/article/Ruskoto-posolstvo-vav-Vashington--Rusiya-ne-se-zanimava-sas-smyana-na-rezhimi--za-razlika-ot-SASht/151713/7/0", "text": "Русия не се занимава със смяна на режими и не се меси във вътрешните работи на други държави, за разлика от САЩ, заяви руското посолство във Вашингтон, цитирано от ТАСС.   Комюникето бе публикувано след изслушването на номинирания от американския президент Доналд Тръмп за нов държавен секретар Майк Помпейо в Сената вчера. \"Бихме искали още веднъж да заявим, че Русия не се занимава със смяна на режими, намеса във вътрешните работи на други държави, постановъчни \"революции\".   Подобни технологии са усвоили в съвършенство САЩ, които натрупаха богат опит в тази сфера\", каза руското посолство във Вашингтон.   То отбеляза, че по време на изслушването на Помпейо в комисията по външните работи към Сената отново са прозвучали \"недоказани обвинения срещу Русия за намеса в американските изборни процеси\". При това високомерно \"бе направен контраст между това, с което се занимават САЩ (насърчаване на демокрацията и правата на човека) и Русия (подкопаване на западната демокрация и подпомагане на свои кандидати), се посочва в комюникето.   Руското посолство във Вашингтон обвинява САЩ, че \"редовно нарушават суверенитета на други страни, намесват се във вътрешните им работи. Любима тактика на американските разузнавателни служби е намесата във изборните процеси в чужди държави и осъществяване на преврати с цел сваляне на нежелани режими.\" Както подчертават дипломати, \"списъкът със заслугите (на САЩ) и примерите за \"лошо поведение\" в целия свят впечатляват\", пише още в комюникето.   По думите (на въпросните дипломати) \"има документално потвърдени факти за намеса на САЩ в избори в Албания, Аржентина, Бразилия, България, Великобритания, Хаити, Гвиана, Гватемала, Гърция, Доминиканската република, Индонезия, Исландия, Иран, Коста Рика, Камбоджа, Лаос, Ливан, Малайзия, Мавриций, Малта, Непал, Никарагуа, Панама, Перу, Румъния, Сан Марино, Словакия, Сомалия, Тайланд Украйна, Уругвай, Чили, Шри Ланка и Ямайка\", посочи руското посолство във Вашингтон.   От гледна точка на Помпейо едва ли не всички действия на Москва на международната арена сега са насочени към \"подкопаване на демокрацията на Запад\" и Вашингтон \"не може да позволи\" Русия да реализира възможното си желание да стане нов световен лидер. Според него американската администрация трябва да \"даде отпор\" на руските власти \"във всеки регион\" и \"на всеки вектор: в киберпространството, икономиката\", отбелязва ТАСС, цитирана от БТА.", "date": "2018.04.13", "title": "Руското посолство във Вашингтон: Русия не се занимава със смяна на режими, за разлика от САЩ"}
{"url": "http://epicenter.bg/article/Ostavka-v-Shvedskata-akademiya-za-Nobelovi-nagradi/151718/7/0", "text": "Оставка в Шведската академия, която присъжда Нобеловите награди за литература, съобщи БНТ. Пожизненият секретар Сара Даниус се оттегля след вътрешна криза в престижната институция.  Тричасово заседание на членовете на Шведската академията, която присъжда нобеловите награди за литература и една оставка. Пожизненият секретар Сара Даниус напуска своето кресло номер 7 в Академията, а решението влиза в сила незабавно. Причината - изгубено доверие.  През ноември в. \"Дагенс Нюхетер\" публикува свидетелства на 18 жени, които пострадали от сексуално насилие или тормоз от мъж с френски произход, женен за една от членовете на академията - поетесата и драматург Катарина Фростенсон.  Той получавал субсидии за управляван от него културен център за изложби и пърформанси в Стокхолм. Академията започнала вътрешно разследване, но заключенията ѝ не са известни, тъй като академиците са длъжни да пазят пълна дискретност. Въпреки това академията, която е на пряко подчинения на краля, бе опетнена от скандала.  Карл Густаф, крал на Швеция, коментира случая така: Надяваме се, че въпросът ще бъде разрешен по най-добрия възможен начин в името на бъдещото на Шведската академия, защото тя е изключително важна институция в Швеция.  56-годишната Сара Даниус е специалист по история на литературата и преподавател в Стокхолмския университет. През 2015 г. стана първата жена, заела поста пожизнен секретар на Шведската академия.  Мария Шотениус, журналист от в. \"Дагенс Нюхетер\", коментира: Моментът е много сериозен, защото никой не знае дали академията е способна да взима решения и дали има достатъчно членове за тази цел. Никога ситуацията не е билa толкова критична.  Академиците са пожизнени и по правило не могат да подават оставка, но могат да овакантят креслата си. От 18-те членове на академията сега са активни 11. ", "date": "2018.04.13", "title": "Оставка в Шведската академия за Нобелови награди"}
{"url": "http://epicenter.bg/article/Harvati-protestiraha-sreshtu-Istanbulskata-konventsiya/151722/7/0", "text": "Хървати от различни градове в областта Далмация се събраха в Сплит на протест срещу ратификацията на Истанбулската конвенция, която ще се гласува в парламента днес, предаде Танюг, съобщи БНР.  Сплитско-макарският архиепископ Марин Баришич заяви, че протестът е организиран не от църквата, а от вярващите граждани, но подчерта, че църквата го подкрепя \"от цялото си сърце\".  ", "date": "2018.04.13", "title": "Хървати протестираха срещу Истанбулската конвенция"}
{"url": "http://epicenter.bg/article/Velikobritaniya-e-izvarshila--quot-golyama-napadatelna-kiberkampaniya-quot--sreshtu--quot-Islyamska-darzhava-quot--/151724/7/0", "text": "Великобритания е извършила \"голяма нападателна киберкампания\" срещу \"Ислямска държава\", обяви директорът на Правителствената централа за комуникации, цитиран от Би Би Си и БНР.   Според Джереми Флеминг, който е бивш агент на службата МИ5, резултатът от офанзивата е с \"широк обхват\" и тя е намалила възможностите на групировката да координира атаките си и да разпространява пропаганда.  В реч в Манчестър пред конференция по киберсигурност той каза, че операцията е \"прекалено деликатна, за да бъде обсъждана\", но е показала колко ефективна може да бъде една насочена кибератака.  Флеминг критикува Русия заради нейното, по думите му, \"недопустимо киберповедение\", което е \"растяща заплаха\" за Обединеното кралство и неговите съюзници.", "date": "2018.04.13", "title": "Великобритания е извършила \"голяма нападателна киберкампания\" срещу \"Ислямска държава\" "}
{"url": "http://epicenter.bg/article/Bivshiyat-direktor-na-FBR-Dzheyms-Komi-opredelya-Tramp-kato--zakoravyal-lazhets--/151728/7/0", "text": "Бившият директор на ФБР Джеймс Коми ще издава мемоарите си. В тях той пише и за отношенията си с президента Доналд Тръмп. Част от текста вече изтече в медии, съобщи Би Ти Ви.  Книгата е озаглавена „Висша лоялност: истина, лъжи и лидерство” и ще излезе след седмица.  Коми разказва за 20-годишната си кариера като прокурор в Ню Йорк, а след това заместник- министър на правосъдието в правителството на Джордж Буш-син и като директор на ФБР.  Коми определя Тръмп „закоравял лъжец”, който изисква като мафиотски бос от хората в обкръжението си да спазват кодекс на лоялност.  Бившият шеф на ФБР бе уволнен от Тръмп през май 2017 г. В книгата си Коми пише, че Тръмп му е оказал натиск по разследването за руска намеса на последните президентски избори, както и в разследването за имейлите на Хилари Клинтън.", "date": "2018.04.13", "title": "Бившият директор на ФБР Джеймс Коми определя Тръмп като „закоравял лъжец” "}
{"url": "http://epicenter.bg/article/Yordanka-Fandakova-/151726/2/0", "text": "Девет процента от износа на София се пада на ай ти сектора. Това заяви кметът на София Йорданка Фандъкова на конференцията \"Бизнес София 2018 - дигитални хоризонти\". Малък робот посрещаше гостите на форума - махаше с ръка за добър ден. Други два бяха в \" деловия президиум\". На форума бе и еврокомисар Мария Габриел, представители на бизнеса.   София произвежда 40 процента от бизнеса на страната, каза още в словото си кметът Фандъкова. Това е и една трета от българския износ.   \"София е най-голямата областна икономика и през последните години столицата все по-убедено се доказва като привлекателно място за инвестиции. София произвежда 40 % от БВП на страната, а инвестиционният климат е стабилен\", каза кметът Йорданка Фандъкова. И напомни, че броят на заетите лица в столицата е над 700 000.   \"Информационните технологии са сред най-бързо развиващите се индустрии в София. Те формират 5,7% от икономиката и генерират все по-голяма част от износа на България. През 2015 г. приходите от износ на Ай Ти фирмите са достигнали 1,2 милиарда лева или близо 9% от общия износ на услуги от страната\", продължи Фандъкова. София работи за развитие на партньорствата с други градове, подчерта кметът. \"Водим преговори чрез Общинската агенция за инвестиции и тази година София ще се включи в мрежата на европейските градове в подкрепа на стартъп компаниите -  SCALE (Startup City Alliance Europe), където водещ партньор е град Амстердам. В мрежата влизат 19 организации от 10 града. Целта ни е да се създаде свързана европейска екосистема от стартиращи компании и организации и това да улесни процеса по навлизане на новите компании на външни пазари\", каза още Фандъкова. Столичната общинска агенция за инвестиции работи по проекти и конкретни казуси с над 80 наши и чужди компании и успяла да представи възможностите на София като бизнес дестинация в държави от Европейския съюз, Южна Корея и Скандинавието. \"Първият голям проект за „Сити ту Сити“ е факт и български предприемачи могат да се възползват от условията на програмата и да представят своя продукт в Лондон, както и лондонският бизнес може да отвори офиси в София. Вече има Софийска баница в Лондон. Предстои подобен проект и с австрийската столица - Виена\", каза Фандъкова. Общинската агенция спечели проект на Европейската комисия за създаване на дигитална стратегия на база, на която ще бъдат изработени проекти за реализиране на конкретни инициативи в тази посока. Тази година Столична община е партньор при организирането на важни събития в областта на цифровите технологии. През юни София ще бъде домакин на международни събития за иновации в рамките на Дигитална седмица, която се организира заедно с българския комисар Мария Габриел. Ще се проведе и Балкански хакатон. \"Това позиционира София като иновационен хъб на Балканите и насърчава цифровата свързаност на Балканските държави\", отчете Йорданка Фандъкова. И добави, че София заедно с Естония и финландския град Оулу координира партньрство дигитален преход на Европейската комисия. В партньорството участват 36 европейски градове и региони.", "date": "2018.04.13", "title": "Йорданка Фандъкова: София произвежда една трета от износа на страната"}
{"url": "http://epicenter.bg/article/Manipulativno-se-vnushava--che-tsenata-na-toka-za-potrebitelite-shte-se-povishi/151737/2/0", "text": "  Всякакви коментари на лица, организации и партии по цената на енергийната услуга извън КЕВР не могат да бъдат считани за достоверни. Това каза председателят на Комисията за енергийно и водно регулиране (КЕВР) доц. Иван Иванов в изявление пред медиите, предаде  енция „Фокус“.   „ В рамките на седмицата бяха използвани предложенията, които се правят от едно единствено по-скоро две дружества – едното разпределително, другото снабдително, във вестниците беше направено манипулативно внушение, че това ще бъде повишението на цената на електроенергията за българските потребители. По същество аз разглеждам тези повтарящи се внушения като форма на натиск върху независимата КЕВР\", заяви доц. Иванов.    Той отбеляза, че в България единственият орган, който се произнася по цената на енергийната услуга на електроенергията за регулирания пазар, е КЕВР, като независим държавен орган.    „ Всякакви коментари от лица, организации и партии, извън комисията не могат да бъдат считани за достоверни“, заяви Иванов.    „ До мен е отправено писмо от председателя на Временната комисия за ЧЕЗ Жельо Бойчев с покана за участие следващия вторник в заседание на комисията, поискана от ръководителите на двата национално-признати синдиката КНСБ и „Подкрепа“.    По този повод има и писмо, на което ние ще отговорим. Г-н Бойчев е задал въпроси, свързани с инвестициите, правени от ЧЕЗ и докладите от извършените проверки и одити.    В понеделник експертите ни ще са готови и ще бъде изпратено до председателя на Временната комисия Жельо Бойчев“, заяви Иванов.   ", "date": "2018.04.13", "title": " Иван Иванов: Манипулативно се внушава, че цената на тока за потребителите ще се повиши"}
{"url": "http://epicenter.bg/article/Korneliya-Ninova-posreshta-Mladite-evropeyski-sotsialisti/151743/2/0", "text": "Лидерът на БСП Корнелия Нинова ще посрещне в София цвета на европейската социалистическа младеж.   Президентът на Младите европейски социалисти (ЙЕС) Жоао Албъкърк, заедно с  лидерите на ЙЕС от Германия, Франция, Великобритания, Испания, Италия, Австрия, Португалия, Швеция, Швейцария, Ирландия, Белгия, Унгария, Дания, Финландия, Хърватия, Чехия, Гърция, Румъния, Латвия, Литва, Сърбия, Албания, и секретариатът пристигат в България на 13 април, петък, съобщиха от \"Позитано\" 20. Делегацията наброява повече от 50 човека. Лидерът на левицата Корнелия Нинова ще се срещне с членовете на бюрото на ЙЕС в събота, 14 април в 15.00 ч в хотел Рила. Заседанието на европейските социалисти, което ще продължи два дни – петък и събота, предвижда и редица срещи с представители на Младежкото обединение в БСП. Заложените в дневния ред въпроси са свързани с бъдещето на Европа и мястото на младите хора в нея, както и с изготвянето на младежки политики в областта на образованието, културата и спорта, предизвикателства пред инициирането на законодателни промени от младежи в България и Европа, както и обемен на добри практики.", "date": "2018.04.13", "title": "Корнелия Нинова посреща Младите европейски социалисти"}
{"url": "http://epicenter.bg/article/Chasove-sled-novinata-za-izneverite-na-polovinkata-si--Kloi-Kardashiyan-stana-mayka/151735/10/100", "text": "2018-а безспорно ще е сред най-щастливите години в клана Кардашиян. В звездното семейство проплака още едно бебе – този път  Светските таблоиди са се добрали единствено до информацията, че  , а щастливата майка все още не е оповестила името на новороденото. Твърди се, че половинката на Клои – баскетболистът Тристан Томсън е присъствал на раждането. Само преди дни . В социалните мрежи бяха разпространени снимки и видео на спортиста, които показват, че се целува с друга жена. Иначе в семейство Кардашиян тази година  - през януари Ким и Кание Уест се сдобиха с дъщеря Чикаго, а през февруари Кайли Дженър стана майка на малката Сторми.   Източник: Дарик", "date": "2018.04.13", "title": "Часове след новината за изневерите на половинката си: Клои Кардашиян стана майка"}
{"url": "http://epicenter.bg/article/Prints-Uilyam-razkri-pola-na-tretoto-si-dete/151741/10/0", "text": "Във вторник Уилям гледа любимия си \"Астън Вила\" с бившия нападател на отбора Джон Карю. Джак Грилиш отбеляза гол за победата с 1-0 срещу \"Кардиф\". , казал Уилям според в. \"Мирър\". Последвала пауза и добавил:  Не е обявена точната дата за появата на третото кралско бебе на принца и Кейт. Приготовленията за раждането обаче вече започнаха в лондонската болница \"Сейнт Мери\", където на бял свят бяха посрещнати принц Джордж и принцеса Шарлот.", "date": "2018.04.13", "title": "Принц Уилям разкри пола на третото си дете"}
{"url": "http://epicenter.bg/article/Dzhanis-Dikinsan--Bil-Kozbi-me-drogira-i-iznasili/151745/10/100", "text": "Популярната манекенка от 80-те Джанис Дикинсън (63) свидетелства срещу Бил Козби, като заяви, че през 1982 година е била дрогирана и изнасилена от комика.   Козби отново застана пред съда, за да отговаря за обвинения в сексуално насилие. 80-годишният комик бе обвинен и от още една жена, Андреа Костанд, която е станала негова жертва през 2004 година при обстоятелства, подобни на тези с Дикинсън. Козби не отговаря пред съда за обвинението в изнасилване на Дикинсън, а за да се докаже неговия модел на поведение с жертвите си. Адвокатите на Козби от своя страна запитаха манекенката какво я е накарало да промени показанията си, тъй като в свои мемоари, публикувани през 2002 година, тя е твърдяла друго за срещата си с Козби. Дикинсън изтъкна, че навремето нейните   да извади от текста за спомените си сексуалното посегателство, извършено срещу нея, пишат от БТА. Три други жени застанаха пред съдиите в сряда на възобновения процес срещу Козби, за да свидетелстват за преживян тормоз.  Те са част от петдесетте потърпевши жертви на комика, които публично го обвиниха в това, че ги е дрогирал и изнасилвал.      Източник: Дир.бг", "date": "2018.04.13", "title": "Джанис Дикинсън: Бил Козби ме дрогира и изнасили"}
{"url": "http://epicenter.bg/article/Baba-na-47-srazi-18-godishni-v-konkurs-na-Maxim--Snimki-/151760/10/0", "text": "47-годишен модел, майка на четири деца и баба, срази стотици конкурентки в конкурса на Maxim 2018 в Австралия.   Самотната майка удиви хиляди хора с младежкия си външен вид. Блондинката Джина Стюaрт е една от финалистките на конкурса \"Мис Максим 2018\" в Австралия. Тя успя да отстрани стотици кандидатки, които са наполовина по-млади от нея. Джина има повече от 40 000 последователи в Инстаграм. Младоликата красавица споделя, че е  и има 10-месечна внучка. Стюaрт има две дъщери и двама синове на възраст 4, 23, 25 и 27 години. Тя разказва, че единствената козметична процедура, на която се е подлагала, е била на гърдите и то преди 10 години.  казва младата баба. допълва Джина. , апелира красавицата. Блондинката се надява да спечели конкурса, за да може да дари наградата от 10 000 долара на приятелка, която е получила удар. Тя ще използва парите за лечение и възстановяване.   Източник: Дир.бг", "date": "2018.04.13", "title": "Баба на 47 срази 18-годишни в конкурс на Maxim (Снимки)"}
{"url": "http://epicenter.bg/article/Donatela-Versache--Eltan-Dzhon-me-vkaral-nasila-v-klinika-za-narkomani/151779/10/100", "text": "  Много често подигравана заради екстравагантността и парите й в интервю за Ssense.com Донатела разказва за твърдостта и решителността да скрие слабостите.   \"Аз бях новото лице на Версаче\", казва майката на Алегра и Даниел.   \"Кой ще носи марката на един слаб, нестабилен създател, който губи главата си заради наркотиците и затова се презира? Никой! Така че създадох студената Донатела, далечна, агресивна, страшна\", разказва тя.   Адът продължава цели 18 години. \"В редките моменти, когато се озовах сама с моята пристрастеност, разбирах, че съм много, много болна. Някои нощи вече не бях отговорна, срамувах се от собствените си деца. Моята омраза към мен самата ставаше все по-силна и по-силна\", признава Донатела.   Елтън Джон е човекът, който й помага да се пребори, след като насила я вкарва в център за рехабилитация. Там тя прекарва пет седмици на лечение.   \"Зависимостта има същия ефект за всички\", казва Донатела Версаче. Това, което беше по-лошо от липсващия кокаин, беше шокът от реалността, когато излязох. Наркотикът ме накараше да не виждам колко лоши са нещата около бизнеса\", споделя още Донатела Версаче.    Източник: Канал 3  ", "date": "2018.04.13", "title": "Донатела Версаче: Елтън Джон ме вкара насила в клиника за наркомани"}
{"url": "http://epicenter.bg/article/Izpisaha-prints-Filip-ot-bolnitsa/151782/10/99", "text": ", 96-годишният съпруг на британската  , беше изписан от болница след прекарана операция за подмяна на тазобедрената става, съобщават световните информационни агенции. беше приет за операция в болница \"     \" в  на 4 април.   В направено от  изявление се посочва, че  ще продължи да се възстановява в замъка Уиндзор. Очаква се съпругът на  да използва патерици в продължение на седмици.     \"   иска да изрази благодарността си за всички благопожелания, които е получил\", се казва още в изявлението.    се оттегли от официални задължения през август миналата година, припомнят агенциите.   Източник: Дарик", "date": "2018.04.13", "title": "Изписаха принц Филип от болница"}
{"url": "http://epicenter.bg/article/Gildiyata-na-aktyorite-v-SASht-nastoya-da-se-slozhi-kray-na-proslushvaniyata-v-hotelski-stai/151789/10/0", "text": "Вследствие на скандала, свързан с обвиненията срещу продуцента  в сексуален тормоз и сексуално насилие, и кампаниите   и \" \", Гилдията на актьорите в САЩ настоя да се сложи край на прослушванията в хотелски стаи, съобщиха Асошиейтед прес и Франс прес.   \" се противопоставя на прослушванията, интервютата и професионалните срещи в хотелски стаи и частни домове\", се казва в нейно комюнике.   \"Призоваваме  да намерят по-уместни места за подобни професионални срещи\".   \"Ангажираме се да се борим срещу сексуалните хищници\", заяви  , президент на  , която има 160 000 членове.   Ако мястото на професионалната среща не може да бъде променено, актрисата трябва да бъде придружена от .", "date": "2018.04.13", "title": "Гилдията на актьорите в САЩ настоя да се сложи край на прослушванията в хотелски стаи"}
{"url": "http://epicenter.bg/article/Dzheremi-Korbin--Izglezhda--Tereza-Mey-chaka-instruktsii-ot-Tramp-za-Siriya-/151727/7/0", "text": "Председателят на опозиционната британска Лейбъристка партия Джереми Корбин заяви, че страната му трябва да иска независимо и водено от ООН разследване на възможната химическа атака в Сирия, а не да чака инструкции от президента на САЩ Доналд Тръмп, предава Reuters, цитирана от Агенция \"Фокус\".  По-рано министър-председателят на Великобритания Тереза Мей спечели подкрепата на министрите си да предприеме неуточнени действия със САЩ и Франция за възпиране на по-нататъшната употреба на химическо оръжие в Сирия. Корбин заяви, че парламентът също трябва да бъде консултиран, преди предприемането на военни действия.  „Изглежда, че правителството чака инструкции от Тръмп как да действа“, заяви Корбин. „Великобритания трябва да настоява за независимо и водено от ООН разследване на ужасяващата атака с химическо оръжие от миналата седмица, за да може тези, които са виновни, да бъдат държани отговорни“, допълни той.  ", "date": "2018.04.13", "title": "Джереми Корбин: Изглежда, Тереза Мей чака инструкции от Тръмп за Сирия "}
{"url": "http://epicenter.bg/article/Zemyata-mozhe-da-bade-unishtozhena-ot-masovi-vulkanichni-izrigvaniya/151729/7/0", "text": "Климатолози и специалисти в изследванията на вулканичната активност от университета Клермон-Оверн във Франция смятат, че в резултат на масови вулканични изригвания или началото на активността на супервулкани, като този под парка Йелоустоун в САЩ, част от земното кълбо за 5 минути ще се превърне в непригодна за живот територия, съобщи Лайф.   Катаклизмът може да доведе до изчезване на цели градове и дори държави. Експертите са уверени, че топенето на ледниците и повишаването на температурите на планетата ще доведат през следващите няколко десетилетия до масово изригване на всички вулкани, които по-рано са били смятани за неактивни.   По думите им, ниските температури и топенето на ледовете в Антарктида само ще влошат положението - в разстояние на милиони години ледената покривка е била своеобразна \"система за защита\" на околната среда срещу вулканични изригвания, но човешката дейност довела нещата до глобална катастрофа.   Климатичните промени могат да повлияят дори върху вулкани, чиято активност по-рано е била смятана за хипотетична. Сред тях е вулканът Мийгър на територията на Британска Колумбия в Канада, който за последен път изригнал преди повече от 2500 години. При това главна роля ще изиграе Тихоокеанският огнен пръстен, който обхваща 328 действащи вулкана.  ", "date": "2018.04.13", "title": "Апокалипсис! Земята може да бъде унищожена от масови вулканични изригвания"}
{"url": "http://epicenter.bg/article/Naprezhenie--Amerikanski--ruski-i-iranski-samoleti-brazdyat-nebeto-nad-Siriya--Video-/151730/7/0", "text": "Седем самолета на САЩ са провели разузнавателна акция край сирийските брегове на Средиземно море, където са разположени въздушната и морската бази на Русия Хмеймим и Тартус. В същото време в небето на сирийските провинции Идлиб и Хама са били забелязани ирански военно-транспортен самолет \"Локхийд C-130 Херкулес\" и руски самолет за далечно радиолокационно разузнаване А-50, предава \"Русская весна\".  За разузнавателните полети на американските самолети съобщават аналитиците от ресурса Military Radar, които наблюдават полетите на военната авиация.  Били са зафиксирани полети на самолета на радиоелектронното разузнаване на САЩ EP-3E Aries II от американската база на остров Крит и на шест патрулни самолета против подводници на американските ВМС P-8A Poseidon от авиобазата Сигонела на остров Сицилия.  Както вече бе съобщено, Вашингтон обяви, че Доналд Тръмп още не е взел окончателно решение за удар срещу Сирия заради и в момента се обмислят различни варианти за отговор на т.нар. химическа атака.  Вчера Тръмп обяви, че никога не е казвал кога ще удари Сирия - това можело да стане \"или много скоро, или съвсем не скоро\".  За забелязаните над провинциите Идлиб и Хама ирански и руски самолети съобщават от ислямистки групи.  В края на февруари се появи информация, че в руската авиобаза Хмеймим в Сирия са пристигнали В четири многофункционални изтребителя Су-35С и самолет за далечно радиолокационно откриване и управление (ДРЛОиУ) А-50У.  Самолетът ДРЛОиУ А-50У създаден на базата на легендарния военно-транспортен Ил-76, базовият модел е снабден с многофункционални радиотехнически комплекс, предназначен за откриване на въздушни, надводни и наземни цели, за насочване към цели, както и за координация на действията между различните родове войски.  Всъщност, този руски самолет представлява комбинация от мощна летяща радиолокационна станция и въздушен команден пункт.  Забелязананият ирански Lockheed C-130 Hercules е военно-транспортен самолет със среден и голям обсег, американско производство. Той е основен вид военно-транспортен самолет в САЩ, страните от НАТО и редица други държави.   ", "date": "2018.04.13", "title": "Напрежение! Американски, руски и ирански самолети браздят небето над Сирия (Видео)"}
{"url": "http://epicenter.bg/article/Vselenskiyat-patriarh-poritsa-BPTs-zaradi-Makedoniya/151734/7/0", "text": "Вселенският патриарх Вартоломей критикува Българската православна църква (БПЦ) заради подкрепата й за непризнатата църква на Бившата югославска република Македония.  Вартоломей, който е духовен лидер на православните християни, е направил в сряда вечерта изявление със силен укор, след като Българската православна църква се съгласи да бъде църква-майка на македонската, смятана за \"схизматична\" от Вселенския патриарх, базиран в Истанбул.  \"Действията на сестринската църква на България са погрешни. Те усложняват нещата. Църквата майка на всички балкански народи е тази в Константинопол\", заявил Вартоломей и допълнил, че това казва историята и че Българската църква няма право да нормализира македонската, пише \"Катимерини\", цитира Dir.bg.  Българският патриарх Неофит неколкократно заяви, че България трябва да подкрепи македонската църква в нейните опити за признание и интеграция, припомня вестникът.", "date": "2018.04.13", "title": "Вселенският патриарх порица БПЦ заради Македония"}
{"url": "http://epicenter.bg/article/-quot-Tayms-quot--bie-trevoga--Ako-udarim-Asad--britanskata-baza-v-Kipar-shte-stane-tsel-na-rusnatsite--/151736/7/0", "text": "\"Базата на британските ВВС може да се окаже под заплаха, след като руснаците обявиха, че ще свалят ракетите, изстреляни по Сирия, както и че ще унищожат всички места, от които те са изстреляни\". Това пишат журналистките от британския в. \"Таймс\" Кетрин Филп и Дебора Хейнс.  \"Руският посланик в Ливан Александър Засипкин заяви, че повтаря предупреждението, изречено от президента Путин, като каза, че \"ако има удар на американците, то (...) ракетите ще бъдат свалени и както и източниците, откъдето са били изстреляни тези ракети\"  .  Бившият шеф на Обединеното командване на въоръжените сили на Великобритания ген. сър Ричард Барънс нарече тези коментари заплаха за война. \"Той казва, че те ще потапят кораби и подводници, ще свалят самолети - това е война\", заяви той.  \"Осем въоръжени с крилати ракети изтребители-бомбардировачи Tornado, разположени на базата на Кралските ВВС Аркотири в Кипър, са част от британските сили, които ще трябва да вземат участие в бойните действия, ако Великобритания, Франция и САЩ решат да нанесат удари по цели в Сирия. Възможно е над базата да надвисне заплаха от ответен удар, ако Русия изпълни заканите си. Шест самолета Typhoon, въоръжени с ракети \"въздух-въздух\", са на линия, за да я защитят от противниковия огън, ако ударите бъдат нанесени\", пише още в статията.  \"Една от главните опасности за британските, френските и американските самолети идва от руската система за противовъздушна отбрана С-400 с ракети \"земя-въздух\" с голям радиус на действие\", пише изданието.  \"Руските ВВС също така могат да използват против кипърската база крилати ракети, за да извадят от строя пистата. Такава стъпка би била оценена като още по-голяма ескалация\", продължават авторите.   ", "date": "2018.04.13", "title": "\"Таймс\" бие тревога: Ако ударим Асад, британската база в Кипър ще стане цел на руснаците! "}
{"url": "http://epicenter.bg/article/Sedmichnik-plati-30-000-dolara-za-nepotvardena-informatsiya-za-nezakonno-dete-na-Tramp/151739/7/0", "text": "Сензационният седмичник \"Нешънъл инкуайърър\" е  , който твърди, че президентът на САЩ  от една от служителките си, предаде Франс прес. , но вчера беше публикувана от списание \"Ню Йоркър\". Главният редактор на \"Нешънъл инкуайърър\" Дилан Хауърд призна за плащането в статия, публикувана от \"Радар онлайн\". \"Ню Йоркър\" се позовава на анонимни източници, заявявайки, че след като е  , \"Нешънъл инкуайърър\" е решил да не я публикува. В публикувано вчера комюнике медийната група \"Америкън медия инкорпорейтид\", собственик на седмичника, отрече да е плащала за ексклузивни права над информацията  . Решението да не се публикува информацията, отнасяща се до  - е било взето след разследване, показало, че  , заяви групата. Авторът на статията в \"Ню Йоркър\" признава, че не е успял да потвърди  , нито дали е баща на детето. Списанието обаче заяви, позовавайки се на анонимни източници от групата, че \"Америкън медия инкорпорейтид\" често купува правата върху показания на очевидци, с цел да не ги публикува. \"Ню Йоркър\" добавя, че Дейвид Пекър, главен изпълнителен директор на \"Америкън медия инкорпорейтид\", на  , с когото е близък.   Източник: Дарик", "date": "2018.04.13", "title": "Седмичник плати 30 000 долара за непотвърдена информация за незаконно дете на Тръмп"}
{"url": "http://epicenter.bg/article/Ide-li-Denyat-na-Strashniya-sad--Rusiya-ne-izklyuchva-vazmozhnostta-za-voyna-sas-SASht-/151740/7/0", "text": "Русия не изключва война със САЩ. И в тази връзка Москва свика извънредно заседание на Съвета за сигурност на ООН, за да бъде обсъдена ситуацията в Сирия. То трябва да се проведе днес - в 10 часа местно време в Ню Йорк, предава Канал 3.  \"Отворена сесия на Съвета за сигурност на ООН, поискана от Русия и озаглавена \"Заплахи за международния мир и сигурност: ситуация в Близкия изток“, ще бъде свикана на 13 април“, заяви говорителят на мисията Фьодор Стржижовски.  Повод за искането на Русия е възможният удар, който готви САЩ и възможността за пряк сблъсък между двете световни сили.  Москва вече предупреди, че ще сваля всички изстреляни ракети към Сирия, а пък самият Доналд Тръмп обяви, че Русия трябва да се готви за тяхното долитане.  \"Русия обеща да сваля каквито и да е и всички ракети, изстреляни по Сирия. Подготви се, Русия, защото те ще дойдат - красиви, нови и \"умни\"! Вие не трябва да бъдете партньори с животното, избиващо с газ своя собствен народ и се радва на това!\", написа американският държавен глава в Туитър в сряда.  В тази връзка постоянният представител на Русия в ООН Василий Небензя заяви, че \"не може да изключи\" възможността за война между Русия и САЩ.  \"За съжаление не можем да изключим подобно развитие, защото видяхме посланията, които идват от Вашингтон. Те бяха много войнствени”, обяви Небензя.  Междувременно президентът на САЩ Доналд Тръмп и британският министър-председател Тереза Мей проведоха телефонен разговор и са единодушни, че е необходимо да се подготви международен отговор, с който да бъде възпряна употребата на химически оръжия в Сирия. Американският президнет обеща ще вземе решение за конкретни действия срещу режима на Башар Асад съвсем скоро.  \"Ние гледаме много сериозно, много внимателно, цялата ситуация. Ще видим какво ще се случи. Трябва да вземем някои допълнителни решения. Това ще стане съвсем скоро”, обяви Тръмп.  Така стана ясно, че американският президент временно отлага решението си за отговор на химическата атака в Сирия. Преди два дни той съобщи, че до 48 часа ще бъде обявено какви действия ще бъдат предприети, но сега той е решил първо да се допита до съюзниците си.  В четвъртък френският президент Емануел Макрон заяви, че има \"доказателства\", че сирийското правителство е атакувало град Дума с химическо оръжие. Това може да бъде потвърдено от експертите от Организацията за забрана на химическите оръжия, които вече пристигнаха в Дума. Те ще започнат работа в събота.  Световната здравна организация също поиска \"неограничен достъп\" в района на предполагаемата атака.  Както е известно, Русия вече прати свои представители в Дума и обяви, че химическо оръжие не е било използвано. Представители на Москва многократно заявиха още преди събитията в Дума, че се готви провокация и ще бъде изфабрикувана подобна химическа атака.  ", "date": "2018.04.13", "title": "Иде ли Денят на Страшния съд? Русия не изключва възможността за война със САЩ "}
{"url": "http://epicenter.bg/article/Zhan-Klod-Yunker--Konfliktat-v-Siriya-ne-mozhe-da-se-reshi-bez-Rusiya-/151747/7/0", "text": "Участието на Русия е необходимо, за да се намери решение на конфликта в Сирия, съобщи ТАСС като цитира шефа на Европейската комисия Жан-Клод Юнкер. Президентът на Европейската комисия направил това изявление след срещата си с министъра на външните работи на Германия Хайко Маас. \"Русия е необходима за намирането на решение на конфликта в Сирия, затова ЕС запазва прозорец за консултации с Русия\", заявил Юнкер.", "date": "2018.04.13", "title": "Жан-Клод Юнкер: Конфликтът в Сирия не може да се реши без Русия!"}
{"url": "http://epicenter.bg/article/Vaorazhen-mazh-napadna-hora-v-Germaniya--politsiyata-go-zastrelya/151752/7/0", "text": "Въоръжен мъж нападна рано сутринта клиенти в хлебарница в германския град Фулда, в централната провинция Хесен и беше застрелян от полицаи, съобщиха в Туитър градската полиция и прокуратурата, цитирани от Франс прес и ТАСС. Инцидентът е станал в западната част на Фулда около 4.30 ч., преди отварянето на магазина. Нападателят е ранил служител и доставчик. \"Неизвестен мъж нахлу в хлебарницата и нападна хора, някои бяха сериозно ранени\", се казва в съобщението на органите на реда. Мъжът започнал да хвърля камъни по пристигналите на място полицаи и накрая бил застрелян. Засега мотивът за нападението не е ясен.  ", "date": "2018.04.13", "title": "Въоръжен мъж нападна хора в Германия, полицията го застреля"}
{"url": "http://epicenter.bg/article/Sergey-Lavrov--Moskva-skoro-shte-oglasi-interesni-momenti-ot-doklada-na-OZHO-po-sluchaya--Skripal--/151755/7/0", "text": "Руският външен министър Сергей Лавров заяви, че страната му изучава доклада на ОЗХО за инцидента в Солсбъри и в скоро време ще огласи „интересни моменти от него“, предаде ТАСС, цитирана от Агенция \"Фокус\".  „Сега се занимаваме с подробно изучаване на този доклад, там има много интересни моменти, които се натрапват при прочитане. Ние скоро ще им дадем гласност, когато експертите ни се справят с този доста обемен документ“, заяви руският министър на външните работи на пресконференция в Москва.  Лавров заяви още, че се надява, че западните страни няма да се решат на авантюра в Сирия по иракския или либийския сценарий.  \"Да не дава Господ, да бъде предприето нещо авантюристично в Сирия по либийския или иракския опит... Надявам се, че никой няма да се осмели на такава авантюра. Но, въпреки това, дори и незначителни ексцесии могат да доведат до нови мигрантски вълни в Европа\", предупреди министърът.  Русия разполага с неопровержими данни за това, че \"химическата атака\" в сирийския град Дума е била постановка, към която са съпричастни спецслужбите на една от страните, заяви Лавров.  \"Имаме неопровержими данни за това, че това е била постановка. И в тази постановка имат участие спецслужбите на една държава, която днес се напъва да бъде в първите редове на русофобската кампания\", заяви Лавров, без да споменава името на въпросната държава. В публикации на руски медии обаче вече открито се говори, че това е Великобритания.  ", "date": "2018.04.13", "title": "Сергей Лавров: Москва скоро ще огласи интересни моменти от доклада на ОЗХО по случая „Скрипал“ "}
{"url": "http://epicenter.bg/article/Poslanikat-na-ES-v-Rusiya-Markus-Ederer-se-zavarna-v-Moskva-/151758/7/0", "text": "Посланикът на ЕС в Москва Маркус Едерер, отзован по-рано в Брюксел за консултации, се завърна вече в руската столица. Това съобщи за ТАСС дипломатически източник, предаде БТА.  \"Можем да потвърдим, че той вече е пристигнал в Москва\", каза събеседникът на ТАСС.  Едерер бе отзован в Брюксел след избухването на скандала с аферата \"Скрипал\" и опита за убийството на бившия служител на ГРУ и дъщеря му Юлия. Западът обвини за атаката с нервнопаралитичен газ Русия и много държави от ЕС, заедно със САЩ и Канада, изгониха над 150 руски дипломати. Москва отговори с реципрочни мерки.   Българското правителство привика българския посланик Бойко Коцев в София за консултации. Той се завърна в Москва веднага след Великденските празники.  Евросъюзът трябва да запази отворени каналите за диалог с Русия с цел да бъдат обсъждани въпроси на сигурността и въпроси, засягащи интересите на общността. Това заяви днес говорител на ЕС пред журналисти в Брюксел, където на 16 април ще заседават външните министри на 28-те страни-членки.  \"Брюксел постоянно работи по въпроса\", увери той.  Според дипломата външните министри предстои да обсъдят на 16 април стратегията на ЕС спрямо Русия като цяло. Той напомни, че става дума за петте принципа, приети през март 2016 г.  Те засягат изпълнението на Минските споразумения, усилията в отношенията със страните от Източното партньорство, съпротивата на ЕС в сферата на енергетиката и хибридните заплахи, взаимодействието с Русия по въпроси от общ интерес и подкрепата за руското гражданско общество.  ", "date": "2018.04.13", "title": "Посланикът на ЕС в Русия Маркус Едерер се завърна в Москва "}
{"url": "http://epicenter.bg/article/Otkriha-tyaloto-na-gratskiya-pilot-v-Egeysko-more/151764/7/0", "text": "Екипаж на риболовен кораб откри днес във водите край гръцкия остров Скирос тялото на пилота, който загина вчера при падането на самолет на ВВС на Гърция. Това съобщи гръцкият държавен телевизионен канал ЕРТ, цитиран от Дир.бг. Според телевизията са били открити също отломки от самия самолет. Ръководителят на администрацията на острова Милтос Хадзиянакис потвърди пред телевизията информацията, че са намерени останките на пилота. Тялото му е изпратено във военна болница за провеждане на необходимите токсилогични изследвания. Отбелязва се, че една от причините за падането на самолета може би е концентрацията на пясък във въздуха вследствие на преминалата преди по-малко от един месец буря от Северна Африка. Мираж-2000-5 вчера се изгуби от радарите в района на остров Скирос в Егейско море. Според ЕРТ самолетът е участвал в операция по патрулиране на района и прехващане на самолети на ВВС на Турция, нарушаващи въздушното пространство на страната. В предполагаемия район на катастрофата започна издирвателно-спасителна операция, в която участваха няколко хеликоптера, военнотранспортен самолет \"Си-130\", фрегата на гръцките ВМС и преминаващи наблизо кораби.", "date": "2018.04.13", "title": "Откриха тялото на гръцкия пилот в Егейско море"}
{"url": "http://epicenter.bg/article/Otveten-udar--Rusiya-shte-proizvezhda-Koka-Kola-bez-patent-zaradi-sanktsiite/151767/7/0", "text": "Русия ще може да произвежда различни стоки, регистрирани в САЩ и имащи патентна защита, без да иска разрешение за това. Това е една от възможностите, които дава внесеният в Държавната Дума законопроект за отговор на американските санкции от 6 април, съобщи Интерфакс, цитирана от Дир.бг. Става дума за такива стоки като Кока Кола, Пепси Кола, алкохол, дъвки и цигари. В текста се казва, че \"правителството на Русия има право да дава разрешение за производство на продукти и стоки, които са патентовани на името на американски компании или физически лица\". \"Така ще нанесем удар срещу едно от основните права в западния свят - правото на интелектуална собственост\", казва депутатът Михаил Емелянов, който е заместник-председател на комисията по държавно строителство и законодателство в Думата. В законопроекта се предвижда още ограничаване на работата в Русия на международните рейтингови агенции. Внесеният документ ще бъде обсъден на 16 април от руските депутати. Говорителят на Кремъл Дмитрий Песков каза по този повод, че решение за налагане на контра-санкции ще се вземе, като се отчетат \"националните интереси на Русия\" и че предложеният законопроект не е разглеждан детайлно от Владимир Путин.", "date": "2018.04.13", "title": "Ответен удар: Русия ще произвежда Кока Кола без патент заради санкциите"}
{"url": "http://epicenter.bg/article/Ayfelovata-kula-e-zatvorena-za-posetiteli-zaradi-stachka-/151770/7/0", "text": "Айфеловата кула в Париж е затворена за посетители заради стачка на охраната заради съкращаването на трима техни колеги, предава AFP, цитирана от Агенция \"Фокус\".  „Трудовият спор е предизвикан от съкращаването на трима охранители, след като са се оплакали относно новото работно време, което ще намали техните приходи“, съобщи представителят на профсъюзите Денис Вавасори.  Кулата, която приема по шест милиона посетители годишно, през последните години е чест свидетел на стачки на персонала.  ", "date": "2018.04.13", "title": "Айфеловата кула е затворена за посетители заради стачка "}
{"url": "http://epicenter.bg/article/Harvatskiyat-parlament-ratifitsira-Istanbulskata-konventsiya-/151772/7/0", "text": "Хърватският парламент ратифицира Истанбулската конвенция. 110 народни представители гласуваха за Конвенцията, 30 бяха против, а двама се въздържаха, предава македонската медия „Плюс Инфо“, цитирана от Агенция \"Фокус\".  „Същността на тази конвенция е защитата на жените от насилието. Трябва да заявим ясно - Хърватия смята, че с тази конвенция тя не поема задължение в своята законодателна рамка да въведе идеология по отношение на пола“, заяви хърватският премиер Андрей Пленкович.  Правителството подчертава, че няма правно задължение да се признава трети пол, нито да се предефинира бракът. Няма законово задължение да се въведе съдържание в учебната програма, която да се смесва със социалните ценности.  Депутатът от хърватския парламент Желко Гласнович от партия “Независими за Хърватия” по време на обсъждане на приемането на Истанбулската конвенция извади определени предмети и изненада присъстващите, предава скопският телевизионен канал “Сител”.  “Понеже основната тема днес е Истанбулската конвенция, имам някои подаръци за събралите се”, заяви Гласнович и извади от черна торба чифт обувки за балет и ги предложи на депутата Боян Главишевич, “ако не е сигурен в пола си”.  “Имам подаръци за управляващата коалиция – секси токчета за жени, заключени в мъжки тела”, заяви депутатът.  ", "date": "2018.04.13", "title": "Хърватският парламент ратифицира Истанбулската конвенция "}
{"url": "http://epicenter.bg/article/Putin-i-Makron-obsadiha-po-telefona-situatsiyata-v-Siriya-/151777/7/0", "text": "Президентът на Франция Еманюел Макрон заяви в телефонен разговор на своя руски колега Владимир Путин, че иска да „засили“ преговорите за мира в Сирия, предава AFP, цитирана от Агенция \"Фокус\".  „Президентът заяви, че иска диалогът между Франция и Русия да продължи и да се засили, за да се даде на Сирия мир и стабилност“, пише в официално заявление на президентството на Франция.  В съобщение на Кремъл се посочва, че е \"продължен обменът на мнения във връзка с настоящата ситуация в Сирия, изострена заради твърденията за евентуална употреба на химическо оръжие в град Дума\".  Владимир Путин наблегна на необходимостта от щателно и обективно разследване, до завършването на което е целесъобразно да се избягват голословни обвинения по чийто и да било адрес.  \"Главното - необходимо е страните да се въздържат от необмислени и опасни действия, които биха се явили груби нарушения на Устава на ООН и биха имали непредсказуеми последствия\", продължава съобщението на Кремъл.  И двете страни са изразили удовлетворение във връзка с поканата от страна на сирийското правителство на експерти на ОЗХО. Обсъдени са били конкретниге възможности за взаимодействие от страна на Русия и Франция за оказване на съдействие на мисията на ОЗХО в нейната работа.  Лидерите са поръчали на министрите на външните работи и на отбраната да поддържат тесен контакт с оглед деескалация на създалата се обстановка.  ", "date": "2018.04.13", "title": "Путин и Макрон обещаха да засилят диалога в разговор по телефона  "}
{"url": "http://epicenter.bg/article/Erdogan-e-predlozhil-mirni-initsiativi-za-Siriya-na-Putin-i-Tramp/151787/7/0", "text": "Президентът на Турция Реджеп Таийп Ердоган заяви в петък, че е обсъдил конкретни стъпки за постигане на мир в Сирия с колегите си от САЩ и Русия Доналд Тръмп и Владимир Путин в хода на серията телефонни разговори през последните дни, пише електронното издание на турския вестник Yeni Safak.  В разговор с журналистите след петъчната молитва в Анкара, Ердоган заяви, че е казал и на Тръмп и на Путин, че повишаването на напрежението в региона не е нещо добро, пише турското издание.  „Разговорите, които проведох с Путин и Тръмп бяха фокусирани основно върху Сирия. Ние разгледахме развитията в Сирия и говорихме за това, какво може да се направи, за да може скоро там да надделее мира. По време на разговорите, ние се съгласихме, че заедно с постигането на мира, трагедията в региона също трябва да свърши“, заяви Ердоган.  „Инцидентът в Източна Гута и Дума беше особено разстройващ“, посочи още турският президент, като добави, че е изпратил видеозаписи от инцидента на Путин.", "date": "2018.04.13", "title": "Ердоган предложил мирни инициативи за Сирия на Путин и Тръмп"}
{"url": "http://epicenter.bg/article/Virtuozniyat-pianist-Svetoslav-Todorov---s-probiv-v-Karnegi-hol/151796/6/0", "text": "Официалната церемония за връчване на   ще се състои на30-ти април за девети пореден път. Тази година събитието ще гостува на Сити Марк Арт Център - едно от новите интересни пространства за култура в центъра на столицата.   Отличието, чийто патрон е култовият театрален режисьор, се превърна в най-чаканият и престижен приз за млади творци в България.   Конкуренцията за получаването на номинация расте с всяка изминала година, защото Фондация „Стоян Камбарев“ дава ценна подкрепа на всеки един от номинираните за реализацията на конкретни проекти в избраната от тях сфера на изкуството.   е избраният музикант, който попада във финалната петорка таланти тази година.Номиниран е за вдъхновяващите си концертни изпълнения, с които прославя България на престижни сцени по света, за целеустремеността в музикалното образование и кариера, за финеса, динамиката и ентусиазма в музицирането, за свободата да излиза отвъд класическия жанр и да експериментира и за ранния пробив в мечтаните за всеки музикант сцени на  и    Връзката си с музиката Светльо обяснява така:       Светослав Тодоров е на 26 години, роден в Добрич в семейство на музиканти. На 6 години започва да се занимава с музика, а по-късно завършва Музикалното училище във Варна. Продължава образованието си в реномирания Единбургски университет, a последна стъпка в обучението му е Кралския музикален колеж в Лондон, където завършва своята магистратура с отличие като пълен стипендиант.   Специализира в  в САЩ. Лауреат е на много национални и международни конкурси и е концертирал на редица значими европейски и световно сцени. През 2014 г. изнася концерт за британската принцеса Анна в Единбургския дворец, през 2017 г. стъпва в престижната  , а през 2018-та ще дебютира и в легендарната  в Ню Йорк.   Негови ментори са големите цигулари Васко Василев и Найджъл Кенеди. Има своя видеоплатформа за онлайн музикално обучение -  , в която преподава заедно с известни световни музиканти.   Вдъхновяващ, вечно търсещ нови сцени и поприща за развитие, самоусъвършенстващ се, Светльо Тодоров е безспорният избор на членовете на Фондацията за музикант тази година.   Останалите млади творци, номинирани за   са тандемът  съставен от  - фрийрънър, каскадьор и  - оператор и фотограф, стрийт арт художникът  фентъзи писателят  и актрисата    Всеки един от номинираните ще получи специална награда, свързана с осъществяването на свой личен проект, а носителят на Голямата награда ще триумфира на 30-ти април с прекрасната бронзова статуетка на художника Кольо Карамфилов и чек на стойност 3000 лв.   Церемонията за връчване на Наградата за полет в изкуството „Стоян Камбарев” е част от Календара на културните събития на Столична община за 2018 г. и се осъществява с официалното партньорство на УниКредит Булбанк,  Бон Марин и Енекод АД,  основната подкрепа на   Wilkinson Sword и благодарение на България Мол, Технополис, НДФ „13 века България“, Premiere Tours, клубовете на Зонта Интернешънъл България, Дамски форум, Prime Development, Виваком, ресторанти Бодега, винарска изба Етно, Devin и Merci. Традиционни партньори на Фондацията са Арс Диджитал Студио, Софийски солисти, Активист38, Монте Мюзик и счетоводна къща РАН-Р.   Продуцент на събитието е NOVA film.   Ограничено количество билети за церемонията могат да се намерят на билетната каса на Сити Марк Арт Център (бившето кино „Левски“, бул. „Янко Сакъзов“ № 30).", "date": "2018.04.13", "title": "Виртуозният пианист Светослав Тодоров - с пробив в Карнеги хол"}
{"url": "http://epicenter.bg/article/Panko-Anchev--Tridesetgodishnata-voyna-v-literaturata/151768/11/0", "text": "  Тази война избухна внезапно и неочаквано дори и за тези, които първи се включиха в нея, бързо схванали, че ще им осигури онова, от което, според тях, са били лишавани. Тя е политическа, но бързо се пренесе във всички сфери на живота – и особено в културата, литературата и изкуствата, където придоби ожесточени форми, за да бъдат прикрити и замаскирани процесите в икономиката и се отклони вниманието на народа от разграбването на общественото богатство и цялата държава.   Новоизлюпените идеолози, довчерашни специалисти по научен комунизъм и партийно строителство, повтаряха, че започва „преход към пазарно стопанство”; приелите десни идеи ги допълниха с тяхното си изобретение: „смяна на системата”. Думите трябваше да скрият истинската същност на протичащите явления, за да заблудят хората и ги накарат да подкрепят ставащото или поне да не го отричат и, не дай, Боже, да му се съпротивляват. Сега, почти тридесет години след началото на промените от края на 80-те години на ХХ век, не е трудно да видим и осъзнаем, че сме били и продължаваме да бъдем участници в гражданска война. А всяка гражданска война е всеобща, безпощадна, коварна и безмилостна. От нея спасение няма, разрушенията й са ужасяващи, а раните, които оставя у хората – незарастващи. Българските писатели бяха и все още са сред нисшите и висшите чинове на войната. Мнозина от тях охотно нарамиха пушките и придобили сила, каквато преди нямаха, за да щурмуват „позициите на противника”.   Как да забравим първите събрания на Съюза на българските писатели, на които се очертаха разделителните линии, главнокомандващите фронтовете, тактиките и стратегията на противоробстващите. Вестник „Литературен фронт” под ръководството на Марко Ганчев бе ударната сила в борбата „срещу тоталитаризма в литературата”. А всъщност на всички нереализирали се или малко или много обидени на предишната власт, защото не ги зачитала достатъчно, и жадуващи бърза разплата. Нереализираните и обидените създадоха т. нар. Сдружение на български писатели, за да разцепят „казионния” Съюз и експроират имотите му, след което се надяваха най-сетне да си поживеят като класици и началници. За тях това бе цялата борба, нескопосно прикривана зад идеи, желание за промяна, изчистване на образа на литературата и писателите, тръгване по нов път и към нови цели.   С каква злоба само отцепилите се от „тоталитарния и казионен Съюз” обругаваха колегите си; колко мръсотии наприказваха за отделни писатели, обявявани за „номенклатури” („номенклатура” беше най-тежкото обвинение в грях и липса на талант). „Борците за демокрация” и срещу тоталитаризма пред очите на всички буквално откраднаха вестника на СБП „Литературен фронт”, като преди това го преименуваха на „Литературен форум”. Те изнесоха цялото му имущество; присвоиха килими, бюра, дори и богатата колекция от картини на български художници, грижливо събирана от различните ръководства на Съюза в продължение на 40 години. Това беше тяхното решително заклеймяване на тоталитаризма. И първата им богата плячка! Ще припомня, без да издевателствам, че доста от писателите, които сутрин отваряха кафенето на ул. „Ангел Кънчев” 5, а към полунощ, едва държейки се на краката си, затваряха ресторанта, се юрнаха по митинги и шествия, крещяха антикомунистически лозунги, заплашваха, заклеймяваха собственото си минало, за да заживеят и те като в „белите държави”. Ще забравим ли подвизите им в т. нар. „град на истината” или речите им в Народното събрание? Какви само „дисиденти” и „строители на нова България” бяха само тези интелектуални левенти... Повечето обаче бяха просто едни нещастни „екзекутори”, „верни солдати” в една новосформирана армия за „незабавна смяна на системата”, разбеснели се поевропейчени хуйвенбини. Те се бяха маскирали с идеи и илюзии, че с новото си служение помагат на развитието на страната и културата.   Но истинската им идеология се заключаваше в убеждението, че най-сетне е дошло тяхното време и бързаха да си вземат онова, което считаха, че им се полага. Правеха го по различен начин. Те убеждаваха, че не властта, не партията, а пазарът ще определя кой е талантлив и кой бездарен, кой заслужава признание и кой да бъде отхвърлен.   Ала предвидливо си осигуряваха субсидии от „Отворено общество”, за да издават пошлите си книги. Нямаха търпение да чакат какво ще каже „пазарът” и затова заливаха „демократичните” медии със статии за себе си и личния си принос в борбата срещу тоталитаризма, тоталитарния Съюз на българските писатели и в развитието на „европейската литература”. Най-чевръстите станаха депутати и министри. Нали времето беше тяхно.  Едни успяха, други бяха отритнати и изхвърлени.  Това е малка част от историята на литературния бит след 1989 г., изпълнен със срамни дела и постъпки, с кавги, раздори, обругавания, разрушаване на приятелства, резки смени на убеждения и позиции, политически метастази.   Тези факти са обозначителите на важни преобразователни процеси, определили характера и посоката на събитията и явленията от онова време. За съжаление и на днешното. Преди тридесет години започна нова епоха, която трябваше да заличи миналото и традициите и да бъде установен нов ред навсякъде, дори и в литературата. Според стратезите на войната вниманието трябваше да е съсредоточено към бита, кавгите, споровете, за да се скрие най-важното, заради което и бяха извършени въпросните промени в края на 80-те години: смазването и ликвидирането на националната култура, литература и изкуство, подчиняването на целия духовен процес на чужди на националните традиции ценности и критерии, изкореняване на тези традиции, за да се обезличи и разруши българската нация. Това беше „каузата” на въпросните „демократи”, „европейци” и „борци срещу тоталитаризма”. Битовите кавги бяха, от една страна, нещо като артилерийска подготовка за предстоящото нападение, а, от друга, димна завеса, за да се облагороди коварството на намерението. Спомнете си за т. нар. „нов прочит на литературата”. Той бе тръбният зов, обявил началото на войната, за която тук говоря. Кои четяха по „нов начин” литературните творби от миналото и настоящето? Новопоявилите се млади литератори, групирани около в. „Литературен вестник”, Сдружението на български писатели и от набиращия бързи обороти Нов български университет, както и в изпадналия в научна агония Институт за литература на БАН.   Преди още да бяха изобщо прочели нашата литература, преди да бяха усетили нейната красота, сила на словото, въздействаща енергия, те тръгнаха да я четат по „нов начин”. На тези недоучени и неграмотни „неофити” бе възложена историческата задача да направят революция в българското литературознание. Набързо ги произведоха докторанти, доценти и професори, за които литературата е просто „текст”, който се чете само „затворено”, напълно откъснат от обществената и литературно-историческата реалност, в която е създаден. Това е методология удобна за посредствения литератор, който не е в състояние да разбере сложността на големия писател и дълбочината на литературния процес. Затова го учат не да анализира и тълкува; не да търси социалния и естетическия смисъл на литературата, а на нещо лесно и достъпно за него - да коментира и интерпретира, да посочва и изрежда формалните съставки. Към тази първа ударна група всеотдайни реформатори-литературоведи бързо бяха присъединени преподаватели от другите университети и техните възпитаници. Започна неудържимата популация на либералните и постмодернистките университетски кадри, които трябваше да ускорят до максимум „реформата” и произведат учители и „специалисти”, които пък да я наложат в училищата. След кражбата на в. „Литературен фронт” бяха окупирани медиите. От там либералите водеха същинската част от позорната войната срещу литературата, културата и нацията. Тогава именно войната се разпростря на широк фронт, като в основата на стратегията й бе подмяната на ценностите. „Новият прочит” засегна цялата ни класика, като бе сведена до тесен кръг автори и произведения; останалите бяха извадени от учебните планове в училищата, защото „децата не я разбирали”.   Класическите ни писатели, особено тези от Възраждането и свързаните с национално-освободителните борби и националното ни осъзнаване, бяха дамгосани като остарели, нетолерантни, дори подклаждащи ненавист към другите народи. Посегнаха на Христо Ботев и Иван Вазов, да не говорим за Вапцаров и писателите-революционери и антифашисти, защото не се вписват в представите и нормите им за литература. А и защото не можело повече да се пише като „дядо Вазов”. Кого обаче лъжат? Учениците не разбират тези автори не защото са глупави и прекалено отдалечени от епохата, в която са живеели и работили великите ни писатели, а поради глупостта и увреденото съзнание и пошлото знание на техните учители, получили образованието си от новоизлюпените недоучени доценти и професори.   Учителите и техните професори не ги разбират, защото не ги познават и не са способни да ги тълкуват и се наслаждават на словото им.  Задачата пред либералното и постмодернисткото литературознание бе да се разруши представата на класическата литература. Изваждайки литературата от миналото от нейния естествен социално-политически и революционен контекст, трябваше да се утвърди постулата за литературата като „текст”, изразяващ само лични представи, настроения, особености, чудатости, лудост, обърканост, който няма нищо общо с живота на обществото и нацията.   Според това литературознание литературата не е изразител на националния дух, защото самата нация е анахронизъм, която се разпада и изчезва, за да бъде заменена от „духа на Европа” и ”културата на регионите” (а между тях се настани и дори ги измести „културата на етносите”, която трябваше да подрива единната национална култура!). Отречен бе „канонът”, който бил утвърден от тоталитарната държава и литературата на социалистическия реализъм. Направи се опит да бъдат обявени за големи писатели автори от по-нисък ранг, които били репресирани, забранявани, пренебрегвани.   На други бяха измисляни нови творчески и житейски биографии, за да бъдат изведени на „по-предни позиции” и противопоставяни уж по естетически принцип, а всъщност по съвсем чужди на литературата съображения, на онези, върху които е изградена системата на българската литература от миналото и съвременността. Колкото и да се напрягаха и да изваждаха аргументи, тези литературоведи на бялото черно казваха и продължават да казват, за да докажат, че автори като Змей Горянин, Яна Язова, Йордан Бадев, Мара Белчева, Константин Павлов, Георги Марков, Биньо Иванов са най-големите български писатели. Разчиташе се единствено на слабата памет и непознаването на фактите, както и на постоянното повтаряне на съмнителните тези, за да се внуши на обществеността обратното. И младите и непосветените повярваха и приеха за истина глупостта и простотията им. Любим похват на новите литератори е използването на полуистините или на факти, които са реални, но не и определящи, за да се отрече най-вече литературата от времето след Втората световна война. Тръби се, примерно, че Димитър Талев е бил репресиран („репресиран” е любимият им аргумент), но не се казва защо и за какво. Премълчава се, че Талев още през 50-те години е бил не просто реабилитиран, но и щедро възнаграден от властта с най-високите държавни отличия, звания и награди; че дори и бил народен представител.   Или се говори за дискусията по повод романа „Тютюн”, в която участват само писатели, и че уж Димитър Димов е бил принуден (кой ли ще го принуди, ако сам не желае?) да преработи романа си, но се премълчава, че е бил високо ценен от Вълко Червенков (и Димов е знаел това), който разгромява не апологетите му, а оспорващите го; че по свое желание е станал член на БКП и е бил председател на СБП. На този пост го сварва и смъртта му. Напоследък започнаха спекулации и около името на Иван Пейчев, обявяван за несъгласен и дори противник на комунистическата власт, като се пропуска антифашисткото му минало и духа на неговата поезията и драматургия. Ще излезе, че е променил политическите си схващания и едва ли не е тръгнал срещу властта. Което е лъжа и клевета. Срамен и позорен е „новият прочит” на живота и поезията на Никола Вапцаров. Този велик поет бе изкаран не само предател и лъжереволюционер, подставен и пренебрегван като творец от комунистите, но и обявен от автора на книгата „Третият разстрел” Марин Георгиев за поет от „средна ръка”. Най-голямата жертва на войната в литературата бе критиката. Тя деградира до обслужваща и рекламна дейност, писане на анотации, пресмятания на броя на продадените книги от авторите. Критиката обаче е самосъзнанието на литературата и висша обществена дейност. Тя изисква талант, защото сама е литература, а не „текст”, „нов прочит”, „интерпретация”, реклама. Когато литературата не се анализира и тълкува, когато липсват литературно-критическите обзори, оценки и анализи, тя залинява, изкористява се и се превръща в обикновено производство на стока, продавана и купувана на пазара.   Читателят пък се превръща в обикновен консуматор. Смазването на критиката направи още по-нагли либералите и постмодернистите понеже няма кой да им пречи. Като „компенсация” за смъртта на критиката бе обявяването на литературните награди за най-висша форма на критическа оценка. Едно жури от трима-четирима често случайни писатели заменя критиката! Затова и награденият (все едно къде и от кого) е официално признат за писател и следва да бъде приет като такъв от всички. Това „трябва” обаче бе валидно, ако журитата на всички награди са съставени от либерални литератори. И те съответно награждават себеподобните си. Награждават, примерно, Николай Кънчев с наградата „Пеньо Пенев”, след като е не само чужд, но и враждебен на поетиката, политическите убеждения и житейското поведение на Пеньо Пенев. Николай Кънчев поне е значим поет, но какво да кажем за наградите „Иван Мешеков” или „Христо Фотев”, връчвани на посредствени автори, напълно чужди на тези, от чието име ги награждават. Пламен Дойнов да се окичи с наградата на името на комуниста Иван Мешеков и получи паричната й стойност. Пък бил яростен противник на комунизма и социализма. Близостта на Иван Сухиванов с Фотев е само градът, в който живее. Колко други награди са давани по лични и политически съображения на автори посредствени и съмнителни, но „наши”. Постмодернисти. И непременно антикомунисти! Фактите, които изложих дотук, могат да бъдат умножени до безкрай. Но и от тези се вижда каква яростна и жестока подмяна е извършвана в продължение на почти тридесет години. Масовката в този разгул е съставена наистина от най-обикновени и жалки екзекутори, зле подготвени, необразовани, посредствени и бездарни автори. Ала изпълнени със сила и енергия, готови да пишат каквото им наредят и да громят консерваторите и националистите. Избрали са ги не случайно. На такива няма нужда да им даваш постоянно специални инструкции, за да псуват и громят.   Разбира се, охотата, с която вършат това, се поощрява с парите на чуждестранните фондации, създадени специално с тази цел. Наемният литературен килър не разсъждава и не търси смисъла на онова, което му е заповядано да прави и за което получава възнаграждение. Той ще те унищожи, защото си комунист, изостанал; не си толерантен и си служиш с езика на омразата, не си европеец, а платен русофил и путинист. Затова и не те слуша; аргументите ти за него са невалидни, понеже си знае своето и нищо друго не му е необходимо.   Дори и когато размътеното му съзнание долови, че май имаш основание и сякаш си прав. Преди тридесет години внезапното и неочаквано начало на войната срещу литературата и културата стъписа българските писатели и цялата интелигенция. Големи имена на словото, музиката, изобразителното изкуство, театъра изведнъж изпаднаха в унизително положение и от авторитетни и влиятелни личности се превърнаха в аутсайдери, чиято единствена грижа бе как да свържат двата края и не умрат на улицата. Това беше най-коварният и ефикасен ход на идеолозите и водачите на войната.   Новата ситуация замъгли разума на интелектуалците, обезоръжи ги и ги отчая. Те изгубиха вяра в себе си и доброволно отстъпиха на либералните кресльовци и шарлатани. Не бе трудно да се взриви всичко и на мястото на онези, които бяха гордостта на българската книжовност, наука и култура, да се настанят малограмотни и нагли занаятчии и бездарници, гладни и жадни за слава, положение и пари.   Те оглавиха министерства, общини, комисии, редакции, издателства, медии, фондации. Техни станаха институциите, от които зависеше финансирането на културния и литературния живот. Тяхното им е легион, защото бяха бесове. Никак не им бе трудно да се разпореждат като в бащиния, да произвеждат величия, да издевателстват над нещастните и психически сломените техни предходници.   „Канонът” бе сменен, пътят към новата култура и новата литература бе окончателно отворен. Ударите върху културата и литературата бяха толкова силни, жестоки и неотразими, каквито никога преди не е имало в нашата многовековна история – дори и тогава, когато сме губили държавата и сме попадали под тежко инородно и иноверско робство. Буквално бяха съсипани икономиката, обществото, държавата, нацията. Животът в България се опошли и опростачи, езикът ни обедня и се разруши, умът залиня и престана да работи. А нацията и държавата са на път да изчезнат, не защото рязко спадна раждаемостта, а защото заради това опростачване и опошляване, а и насилени от „европейските ценности” губим националното си съзнание, любовта към отечеството, готовността да му служим, живеем и умрем за него. Най-страшното бе, че всичко това стана почти без никаква съпротива. Българските писатели, които винаги са били водещи в българската литературноцентрична култура, се оттеглиха, свиха се и се изпокриха кой където намери. Те виждаха и осъзнаваха какво се случва след погромите, ала нямаха сили, увереност, смелост, за да се съпротивляват и възпрат разрухата. Не успяха да излъчат водач, който да ги организира, да им вдъхне надежда и енергия за решителни действия. Остана им само да стискат зъби и свиват юрмруци. Това се случи и защото Съюзът на българските писатели не се оказа готов и на равнище, за да брани литературата и писателите; в него изплувваха посредствени автори, които изиграха в Съюза нещо подобно на онова, което постмодернистите в цялата литература и култура. Те си повярваха, но и успяха да убедят останалите, че и тук е дошло тяхното време. Не бива да премълчаваме тази истина. Тя е горчива, неудобна и срамна, но не можем да избягаме от нея и колкото по-бързо я признаем и осъзнаем, толкова по-скоро ще извлечем поуки и ще знаем какво да правим от тук насетне. Съдейки другите, нека признаем и собствените страхове, тревоги, смутове, грешки, за да се освободим от тях и отвърнем най-сетне на онези, които безсрамно погубват националната ни литература и култура. Даваме ли си сметка ние, българските писатели, колко е страшно, което преживяваме. Нима ние ще бъдем тези, които ще закрият националната държава, постигната и изградена с цената на толкова пролята кръв, човешки жертви и неимоверни усилия? Нашият съюз е многоброен: в него членуват различни по нагласи, творчески предпочитания и талант писатели. И в това разнородно множество през последните тридесет години се изкривиха естетическите критерии и се задушаваха най-добрите. Те изгубиха самочувствие, свиха се и повечето се отдръпнаха от съюзния живот – доколкото го имаше. Секнаха творческите разговори и дискусиите; критиката изчезна. Споровете се сведоха до техническите и икономическите проблеми на съюза, за имотите и парите, които биха могли да му носят.   Стопанисването на материалната база е важна страна от дейността на ръководството на съюза, а и на всички нас. Но най-важното е какво и как пишем, как го оценяваме, по какви критерии, кои са върховете и дали го ценим и как ги ценим. Ако пренебрегваме големите писатели, ако не ги открояваме, а се мъчим да ги принизяваме, за да бъдат всички еднакви, ще имаме ли правото да се наричаме български писатели? Пак ще кажа и съм готов да го повтарям още и още: длъжни сме да осъзнаем огромната отговорност, лежаща върху плещите ни, за да спрем разрухата и спасим българската литература, българската култура и българската нация. И постепенно, но настъпателно и професионално да започнем реабилитацията на традициите, нацията и националната литература. Нека разрушим създадените от либералите и постмодернистите представи за тях и да очистим отново образа на големите ни писатели, да ги върнем в учебните планове в целия им блясък, помрачен от „новия прочит”.   Ще е необходим усилен труд на подготвени и почтени хора, но и широка обществена подкрепа. Малкото останали критици и литературоведи са призвани да възстановят ореола на българската литературна класика, да покажат нейната прелест и националния й характер. Предстои огромна работа по нейната реабилитация и очистване от либералните и постмодернистките налепи и замърсявания по нея. Трябва да се помогне на нацията да си възвърне самочувствието, което българската литература е изграждала у нея. Напълно липсват сериозни и задълбочени, професионално написани изследвания и върху големите съвременни писатели – да не говорим за процесите в днешната ни литература.   Това реално пречи да се откроят и признаят най-добрите, по които останалите да се равняват.  СБП и неговите членове трябва да възстановят почтителното отношение към литературата, Словото и българския писател, към книгата.  Време е за активна работа на ума, за да се анализира изминалото време и се осъзнае мащабът на пораженията. Отпорът срещу неолиберализма и постмодернизма трябва да започне с мощна сила. Случаят с наградата „Иван Пейчев” е знак, че българските писатели няма повече да търпят издевателствата на соросоидите. Не ругателствата, а силните аргументи и задълбоченият анализ ще ни отворят перспективите и ще убедят обществото в нашата правота.   Сега нищо не е по-важно от съдбата на литературата и нацията, езика и националното съзнание. Можем да издаваме безброй книги, да правим постоянно литературни четения, да си връчваме награди, но те ще са без значение, ако не погледнем истината такава, каквато е и не увеличим усилията за преодоляване и премахване на условията, в които живеем.  Тридесетгодишната война срещу литературата не е завършила и скоро няма да приключи. Но ние сме тези, които ще обърнем нейния ход, за да преминем в дълго очокваното настъпление.", "date": "2018.04.13", "title": "Панко Анчев: Тридесетгодишната война в литературата"}
{"url": "http://epicenter.bg/article/Stratfor--Silite-na-Vashington-ne-biha-se-izmaknali-bez-shteti-ot-voenen-udar-po-Siriya-/151781/11/33", "text": "Американската аналитична агенция Стратфор излезе с доклад, прогнозиращ евентуален конфликт между САЩ и режима на Асад. В доклада са посочени основните конфликтни точки, както и възможните действия, които американското правителство може да предприеме, както и техните последици за Вашингтон.    САЩ започнаха сформирането на военна коалиция, за да се противопоставят на сирийското правителство, използвало химическо оръжие. Тази коалиция може да извърши по-широка операция с голям списък с цели, отколкото атакуваните от САЩ през април 2017-та година, но не би трябвало да промени границите на гражданската война, която се води и в момента. Също както през 2017-та с всяка потенциална атака ще се опита да се предотвратят жертвите от руска страна, като така се намали риска за евентуално покачване на политическото напрежение между съюза и Русия.  САЩ сформира коалиция против Сирия, за да отговори на предполагаемата химическа атака на 7 април в град Дума, близо до Дамаск. Основните обекти, цел на операцията срещу Сирия, ще бъдат подбрани, така че да се предотврати на по-нататъшно използване на химически оръжия от режима на Асад, нещо, което наказателните ракетни удари от предния април, постигнаха временно. Този път обаче ударите срещу Сирия е вероятно да бъдат с по-голям обхват, така че не само да засегнат Дамаск, но да прекратят каквато и да е възможност за режима на Асад да изпълнява повече химически нападения.  Но дори и с подкрепата на коалицията, и с по широкият обхват на нападението, същите фактори, които ограничиха САЩ миналата година ще го направят и сега.     В нашата прогноза за второто тримесечие на 2018 г. написахме, че \"след като не успя да превърне мирните преговори в изход от продължителната гражданска война, Москва ще се опита да замрази конфликта. Зоните с ниска ескалация на напрежението ще предлагат подходящи средства за тази цел. Но сирийският президент Башар Асад и чуждестранният му покровител Иран няма да са склонни да разпознават тези области, като такива и ще подкопават плановете на Русия\".   Ясно е, че дори след като Русия и други сили се опитаха да забавят гражданския конфликт в Сирия чрез прилагане на зони с ниска ескалация на напрежението, сирийското правителство има намерение да продължи да се бори с бунтовниците в области като Дума в източната част на Гута. Очевидното използването на химическо оръжие като част от тези операции срещу бунтовниците, предизвиква желанието на САЩ за удари върху сирийските правителствени активи, за да се възпрат бъдещи атаки с химическо оръжие.  Съществуват обаче някои съществени разлики между ситуацията миналата година и сега.  През април миналата година Съединените щати действаха сами. Те изпратиха крилати ракети в сирийската база Шайрат, за която се твърди, че е отправна точка за удар със зарин в град Хан Шейхун. Този път по-широката операция може да включва множество удари в продължение на няколко дни и ще наложи увеличаване на атакуващите сили, най-вероятно включвайки членове на коалицията, сформирана от САЩ - Франция и Обединеното кралство.  Възможно е Саудитска Арабия, Катар и/или Обединените арабски емирства да участват в операциите логистически. Малко вероятно е една или повечето от тези държави да се включат военно. Катарският емир Шейх Тамим бин Хамад Ал-Тани посети Белия дом на 10 април. Включването в коалиция на Катар и членове на Съвета за сътрудничество в Персийския залив може да създаде ограничено военно сътрудничество между враждуващите държави в Съвета. Операцията би могла да бъде по-мащабна, особено сравнена с въздушния удар по Шайрат. Това би било с цел да се съсредоточат повече усилия върху унищожаването на способността на сирийското правителство да използва химическо оръжие.  Френският президент Еманюел Макрон даде по-голяма тежест на възможността за по-мащабна операция, като заяви на 10 април, че Франция ще насочи евентуалната си атака към химическите съоръжения на режима. Новият кръг удари може да включва въздушните бази Домир, Маадж Рухаил и Мезей намиращи се около Дамаск, които са били инструмент за нападенията на правителството в източната част на Гута. Те също така могат да включват и други места, свързани със сирийската програма за химическо оръжие.  Тъй като коалиционното нападение ще включва по-голям набор от цели, от Стратфор наблюдават внимателно допълнителните места, в които могат да се разположат американските и съюзническите сили в Близкия изток. Най-големите бази в региона, които могат да се използват в операция срещу Сирия, са базата на САЩ Ал-Удеид в Катар и британските военни бази в Кипър. Повишената военна дейност на тези места може да показва обхвата на предстоящата атака.  По-широк набор от цели може да наложи осигуряването на достъп до въздушното пространство на Турция, Йордания и Ирак, което ще изисква преговори. Докато Съединените щати вече водят разговори с Ирак по въпроса за евентуален удар, близките връзки на Багдад с Иран може да го принудят да откаже на САЩ и нейните партньори за полети през въздушното пространство на Ирак. Необходимостта на Ирак да балансира интересите си между връзките си с Иран и Съединените щати беше ясно заявена след атаката на Хан Шейхун от 2017 г., когато правителството на Ирак осъди използването на химическо оръжие над сирийски цивилни граждани, но постави под въпрос дали Дамаск е виновен.  По-широката атака също вероятно ще изисква включването на повече активи, като например самолетоносачи от Съединените щати. Като атомният самолетоносач „Хари Труман”, който заедно с още няколко кораба напусна Норфолк, Вирджиния и заминаха за Средиземноморието и Близкия изток на 11 април, докато другият самолетоносач \"Теодор Рузвелт\" и неговият флот могат да се пренасочат от Тихия океан. Ще отнеме на „Труман” поне седмица да пристигне в Средиземно море.  Колкото по-широка е кампанията срещу Сирия, толкова по-голям е рискът за руските сили в страната. Политическото влияние от убийството на руски военни в следствие от нападения, водени от САЩ, ще зависи от това дали руснаците са военни или наемници. Частни военни контрагенти вече са били убити с директни действия на САЩ в Сирия с минимални последици, оставяйки открит въпроса, за това как Русия ще реагира, ако техни военни бъдат убити в предстоящата кампания, ръководена от САЩ.  Съединените щати могат да се опитат да смекчат този риск, както направиха през април 2017 г., като предупредиха Русия за предстоящи атаките. Руското присъствие в Сирия - което е концентрирано най-вече в Тартус, Латакия и Дамаск - също ограничава възможностите на САЩ за определен набор от цели. По-широката кампания би увеличила риска от сблъсък с руските сили.  За разлика от това, поразяването на ирански сили в Сирия е от по-малко значение за Съединените щати. Това се доказа, след като Израел удари въздушната база Т4 в Сирия на 8 април, убивайки няколко иранци без незабавно отмъщение от страна на Иран.  Междувременно Съединените щати призоваха Организацията за забрана на химическите оръжия да разследват атаката от 7-ми април. Организацията вече заяви, че ще изпрати следователи в Дума (Русия и Сирия ще сътрудничат), но както стана ясно през 2017 г., започването на разследване няма непременно да забави военните действия. Колкото по-дълго и успешно всяка операция продължава, толкова по-вероятно е политическите ограничения, като например Закона за американските военни сили, да влизат в игра.  През април 2017-та година в навечерието на нападението на САЩ с крилати ракети по въздушна база Шайрат Стратфор излезе с доклад за възможните действия от страна на Вашингон за евентуални нападения над Сирия. Този списък остава приложим и днес.    Ограничените наказателни удари по правителствени цели е най-малко рискованата опция и тази, която изисква най-малко ресурси. Тази опция би била предназначена да демонстрира силата на САЩ и да възпира по-нататъшното използване на химическото оръжие, като постави под въпрос определен брой сирийски правителствени цели, включително съоръжения за управление и контрол и други ценни и символни цели. Наказателните удари могат да бъдат с различна степен на интензивност, продължителност и обхват, но по същество са предназначени да изпратят послание, вместо да премахнат възможността сирийското правителство да използва химическо оръжие.  В този сценарий има повече възможни за атакуване цели, които биха заинтересували САЩ. Сградите за командване и контрол, вероятно ще бъдат приоритет, така ще се предаде посланието, че сирийското правителство, особено военното ръководство, ще си плати за решението да използва химическо оръжие. Сирийският президент Башар ал Асад обаче вероятно няма да бъде част от целите, защото нападение над висшите лидери може бързо да въвлече САЩ в цялостен конфликт, който те биха искали да избегнат при този сценарий. Специфични съоръжения, към които могат да бъдат насочени нападенията, са на летището, от където сирийски самолет излетя, за да извърши атака с химически оръжия и специфични командни щабове на командира дал началото на операцията.  Задачата е намаляване на възможността за доставка на химическо оръжие на режима. Може би САЩ ще реши придвижи мисията дори по-напред, като се опита да разруши способността на Дамаск да използва химическо оръжие, а не просто да обезсърчи тяхното използване. Центровете за командване, контрол и комуникация все още биха могли да бъдат цели, но операцията ще трябва да удари много по-широка мрежа от цели и евентуално дори свързаните с тях защити.  Мисията ще се съсредоточи върху трите основни начина, по които Дамаск може да използва химическите си оръжия: военновъздушните сили, балистичните ракети и артилерийските сили. Въпреки че няколко правителствени летища бяха неутрализирани или окупирани от бунтовниците, няколко други все още са действащи. Има шест големи сирийски летища, които са свързани със сирийския арсенал за химически оръжия. За да се неутрализира летище, САЩ трябва да направят кратер на пистата/пистите, нападение върху паркираните самолети, да унищожат складове за гориво и боеприпаси, деактивират наземния контрол, радар и сградите за поддръжка.  Освен това сирийските военновъздушни сили, други войски също притежават голям брой артилерия и балистични ракети, които могат да бъдат използвани за стартиране на атаки с химическо оръжие. Съединените щати обаче няма голяма вероятност да надхвърли целите, свързани с военновъздушните сили, тъй като това би довело САЩ до пряка и пълна война срещу правителството на Ал Асад, но този вариант е доста вероятно в момента да е на масата.    Диапазонът за възможни военни отговори на САЩ в Сирия е доста широк. Но няма такава възможност, в която да липсва риск от действията на Вашингтон. Опасностите са много и включват както материални загуби, така и човешки, както и възможността за задействането на активен конфликт с Русия.  Дори ако приемем, че атаката ще бъде извършена по безпроблемен начин с малко или никакви съпътстващи щети, без съмнение ще има последици за операциите на САЩ в Сирия.  От една страна, най-вероятно сирийци, лоялни на режима, ще създават неприятности за операциите на САЩ по въздух и земя. Дори и значително да се намали напрежението между САЩ и Русия, силите на Вашингтон не биха се измъкнали без щети.  Няма лесно приложими военни стратегии в Сирия. И в най-добрия случай една операция непременно ще доведе до ескалация на напрежението в региона, както и до увеличаването на броя на конфликтите. Много е важно правилното пресмятане на ситуацията в сложен конфликт като този.   ", "date": "2018.04.13", "title": "Стратфор: Силите на Вашингтон не биха се измъкнали без щети от военен удар по Сирия "}
{"url": "http://epicenter.bg/article/Dimitar-Gardev--Zaplahata-na-Kremal-ryazko-obarna-pozitsiite-za-voenni-udari-v-Siriya/151786/11/0", "text": "- Рисковете за България съществуват потенциално от цялото развитие на сирийската криза. Основният риск е напливът от бежанци, който конфликтът генерира. Ако си стигне до масиран бомбен удар, може да си стигне до разтегната във времето офанзива. Тогава притокът ще се увеличи. А България е на пътя на мигрантските потоци.  Проблем може да възникне и от евентуално разширяване на операцията от участниците на терен. Например, от страна на турските въоръжени сили, които провеждат операция срещу кюрдите в района на Африн и до момента имаме 180-200 000 кюрдски бежанци от този анклав в Сирия.  Ескалацията на военния конфликт пряко влияе върху мигрантските потоци, а оттук – върху ситуацията в България и сигурността в региона.  - Не толкова. Ако се проведе военна операция от САЩ, бежанските потоци ще бъдат факт. Впрочем, позициите на Франция и Великобритания силно еволюираха. В самото начало те бяха сигурни, че ще участват във военните удари. Президентът Макрон дори заяви, че Франция самостоятелно ще вземе решение и без участието на САЩ. Само за ден позицията и на трите държави се промени.  Великобритания заяви, че ще изчака резултатите на комисията на Организацията за защита от химическо оръжие, Франция – също, а Германия директно обяви, че няма да участва във военни действия.  - На първо място, твърдата позиция на Русия и ескалацията на напрежението, което се получи вследствие на заплахата от страна на Русия, че не само ще сваля ракети, но ще нанася контраудари върху всички носители, което означава морски съдове и самолети. Това рязко покачи риска от локален конфликт. Нормално е държавите, които ще участват в една такава офанзива, да отчитат този изключително сериозен риск.  Второ, трябва да сме наясно, че въоръжените сили на европейските държави силно се измениха след 90-те години. Когато става дума за еднократен удар е едно, но за продължителна военна операция възможностите на Германия, Франция, Великобритания са силно ограничени. Това се видя от конфликта и развитието на ситуацията в Либия. Франция инициира ударите, но когато нещата се разтеглиха във времето, се оказа, че Франция няма бойни възможности. Няма необходимия ресурс за продължителна военна операция на голямо разстояние от страната. Същото важи за Великобритания и Германия.  - Интересите са ясно заявени от турския президент. Турция не иска да допусне анклав като този в Северен Ирак, където има кюрдска автономна област. Турция не желае подобно образувание на територията на Северна Сирия.  Тъй като това е най-големият проблем на Турция, позицията на президента, независимо че изглежда стабилна, е обречена да следва конюнктурата на действията на великите сили там – на Русия и САЩ.  Когато получава подкрепа от Русия за изграждането на буферна зона, Ердоган е заедно с руския и иранския президент в преговорния процес в Астана.  Когато обаче САЩ развият своя стратегия, както в момента наблюдаваме за нанасяне на удари, турският президент естествено изменя своята позиция и започва да се адаптира към обстановката.  При развой на ситуацията, която отслабва властта в Дамаск и руската позиция, Ердоган видя възможност да не се изтегли от Африн и да не спази уговорките, които бе поел пред Сирия и Русия, да остане там и да развие своето присъствие до създаване на протурски анклав в Сирия. Това е причината за изменената му позиция в момента.  - Обстановката изисква от тях огромни ресурси. САЩ имат промяна във външнополитическите си приоритети с новата администрация. Те са 17 години в района на Афганистан, 15 години – в Ирак, а в Сирия са вече четвърта година. В същото време виждаме, че ситуацията не се стабилизира, продължава да ерозира системата за сигурност в региона и САЩ се чувстват заплашени и уязвими.  В Сирия тяхната позиция е още по-нестабилна, отколкото в Афганистан и в Ирак. В Сирия те разполагат с около 2000 души специални сили, но техните съюзници в лицето на Сирийските демократични сили са основно кюрдски образувания. Кюрдите са заели региони в източната част на Сирия, където над 80% от територията е на сирийски араби. С изключение на няколко града това са арабски територии. И Ракка, и Дейр ез-Зор са арабски градове. Кюрдите няма да могат да владеят дълго тези територии без да се получи политическо решение. В противен случай това ще предизвика, и вече предизвиква реакции, сред арабите. Може да се повтори ситуацията в Ирак, където кюрдите взеха територии, които не им принадлежаха и се наложи иракската арабска армия на правителството на Багдад да ги изтласка с бойни действия. Получи се напрежение и вътрешен конфликт. Съвсем естествено е САЩ да не се чувстват комфортно и да бързат да заемат важни позиции в бъдещите политически преговори за регулиране на Сирия.   Има един основен политически процес за регулиране на сирийския конфликт и това е процесът в Женева под егидата на ООН. Там ще се решава бъдещето на Сирия. Всички останали са само поддържащи преговорни процеси.   - Не всичко е възможно. Глобална голяма война не е възможна. Хората са вкарани в процес на медийно нагнетяване на напрежението. Аз съм против да се рисуват картини на наближаващ апокалипсис. Ще го кажа отново: няма да има глобална война заради Сирия, няма да има масиран ядрен конфликт. Но напрежението в страната и локалните конфликти ще нарастват във връзка с наближаването на края на военната фаза на операцията. Виждаме как постепенно големите формирования на непримиримата опозиция се стопиха. Реално след падането на Източна Гута и Дума остана само един район около Идлиб. За непримиримата опозиция загубата на укрепени жилищни райони е от ключово значение, защото те могат да разчитат само на инфраструктурата на града и на градското население там. В момента, в който са изтласкани в слабо населени или планински райони, разгромът е неизбежен.    - В Сирия се извършват химически атаки. Но от ключово значение е дали става дума за бойни отровни вещества или за самоделни устройства.  Бойните отровни вещества са специално разработени химически агенти за силно токсично действие, стабилни са, могат да бъдат използвани като оръжие и са на определени носители – снаряди, авиобомби и др. Тук обвиненията срещу Русия могат да бъдат много сериозни. През 2013-а беше постигната международна договорка за унищожаването на всички запаси от химически оръжия в Сирия. Русия стана държава гарант, натоварена с функцията за унищожаването на тези бойни отровни вещества. Тя започна  процес, който през 2015-а международната общност сертифицира, като прие, че всички такива вещества са унищожени.  Ако сега се докаже, че са използвани бойни отровни вещества от сирийската армия, това автоматично рефлектира върху Русия и нейните ангажименти. Това ще означава, че явно или несъзнателно Русия е дала възможност на сирийския режим да укрие бойни отровни вещества.  Ако атаките са извършени от химически агенти, които имат отровно въздействие, но не са произведени като оръжие, а са самоделни, ситуацията е съвсем различна. Тогава обвиненията към Русия отпадат.  Мисията на Световната организация за защита от химическите оръжия, която от вчера е в Сирия, е изключително важна, за да може да се структурира въпросът. Ако се окаже, че това са бойни отрови, легализацията на военните удари получава изключителна сила. Ако се окажат самоделни устройства, които всеки може да сглоби, въпросът за ударите би бил спорен.  - Това е процес, който започна сериозно през 2014 година с конфликтите в Украйна. Поетият курс е за сдържане на Русия. И тъй като Русия не иска да бъде сдържана, резултатът са въпросните ескалации.  Процесът е задвижен, включени са сериозни структури и се следва някакво направление –  икономически санкции, напрежение в културната област и в спорта, в политическата и във военната сфера. Използва се модерният термин „хибридно противопоставяне“, с който съм напълно съгласен. Факт са обвиненията в кибератаки, в намеса на избори, в опити за промяна на политическото статукво и др. Процесът има структура, център, план. Затова напрежението ще ескалира.   - Позицията бе изключително правилна. Обвиненията, че България се е отдалечила от ЕС са напълно неоснователни и не отговарят на истината. България подкрепи решението на Съвета в Брюксел, на който сме председател.  Отзоваването на дипломати обаче е от сферата на двустранните отношения и всяка страна преценява своята позиция и реакция. Затова има нюанси. Много държави от ЕС изгониха дипломати, но много не изгониха. Това не направиха и държави от британската общност. Например, Нова Зеландия не реагира. Когато става дума за двустранни отношения, нещата са различни от блоковата позиция на ЕС.  Да подчертая и друго – ЕС изтегли своя посланик от Москва. Това направи и България. Не разбирам разликата. Правим това, което прави ЕС. В същото време Австрия не реагира и даже предложи да бъде посредник в конфликта. Тя е следващият председател на ЕС. Това означава, че всяка една държава преценява в каква ситуация се намира. България постъпи много разумно. Доказа го и развитието на ситуацията. ", "date": "2018.04.13", "title": "Димитър Гърдев: Заплахата на Кремъл рязко обърна позициите за военни удари в Сирия"}
{"url": "http://epicenter.bg/article/Sp---quot-Nyuzuik-quot--se-pritesnyava--Armiyata-na-Kitay-shte-podkrepi-Rusiya-sreshtu-SASht-/151790/11/33", "text": "Командването на Китайската народна армия е уверило Русия в подкрепата си на фона на растящото напрежение между Москва и Запада. За това пише в новия си брой авторитетното сп. \"Нюзуик\", цитирано от руски медии.  В началото на месеца новият военен министър в Пекин Вей Фенхе направи първата си визита в чужбина именно в Русия, където участва в VII Московска конференция по международна сигурност. Като подчерта, че визитата му е била съгласувана лично с президента Си Дзинпин, Вей заяви, че пристига в Русия с две важни послания.  \"Посещавайки Русия в качеството си на нов министър на отбраната на Китай, ми се иска да демонстрирам пред целия свят високото ниво на нашите двустранни отношения и неизменната ми привързаност към идеята за развитие на стратегическото сътрудничество между въоръжените сили на нашите две страни\", заяви Вей по време на срещата си с руския си колега Сергей Шойгу.  \"Второ, за да подкрепи руската страна в организацията на Московската международна конференция, китайската страна дойде, за да демонстрира на американците тесните връзки между въоръжените сили на Русия и Китай, особено в създалата се понастоящем ситуация. Ние дойдохме, за да ви подкрепим. Китай, заедно с Русия е готов да изрази нашите общи опасения и нашата обща позиция по важни въпроси от международното положение\", добави Вей.  Както пише \"Нюзуик\", руският президент Владимир Путин и китайският му колега командват втората и третата по мощ армии в света след американската.  Докато Русия е заета със сирийския конфликт, пише в статията, Китай инвестира в международни инфраструктурни проекти в Азия и Африка, разширява своето присъствие в Тихоокеанския регион. И макар двете страни да твърдят, че нямат враждебни намерения спрямо САЩ, Вашингтон винаги с подозрение е гледал на техния подем, предприемайки контрамерки и разглеждайки засилването на Русия и Китай като предизвикателство към собствената му доминация в света в продължение на последните десетилетия.  \"Освен това, Америка гледа на растящото влияние на Русия и Китай извън пределите на собствените им държави като атака срещу демокрацията. Тук Западът разграничава Русия, която обвинява в намеса в президентските избори в САЩ през 2016 г., както и в други вотове по света\", пише още в статията.  Вашингтон се присъедини и към обвинителната кампания срещу Русия по делото \"Скрипал\", оглавявана от Великобритания. Но и тук Китай фактически застана на страната на Русия.  \"Ние призоваваме страните да се разберат за инцидента със Скрипал на основата на анализ на фактите, да се ръководят от принципите на взаимно уважение, кактои да имат равноправен достъп до информация\", коментира говорителят на министерството на външните работи на Китай Ген Шуан.  \"Международната общност днес се сблъсква с толкова много проблеми, че риториката от времената на Студената война е последното, от което се нуждаем. Ние би трябвало да работим за съхраняване на мира на Земята и за установяване на международни отношения от нов тип на основата на взаимното уважение, равноправието, справедливостта и взаимноизгодното сътрудничество\", отбеляза той.  След визитата на китайския военен министър неговият руски колега също направи изявление, в което подчерта разцвета в двустранните отношения на двете големи държави.  \"Благодарение на усилията на лидерите на ташите две страни връзките между Русия и Китай достигнаха небивало ниво, като се превърнаха във важен фактор за осигуряването на мира и международната сигурност\", заяви Шойгу.  И последното доказателство за подкрепата на Пекин към Москва - Китай призова за \"всестранно, обективно и безстрастно разследване\" на предполагаемата атака с химическо оръжие в сирия, като предупреди Запада за последствията от употребата на сила на основата на недоказани обвинения.    ", "date": "2018.04.13", "title": "Сп. \"Нюзуик\" се притеснява: Армията на Китай ще подкрепи Русия срещу САЩ "}
{"url": "http://epicenter.bg/article/Dnes-vsichki-sme-Zhelyaz--Sega-e-momentat-da-dokazhem--che-ima-smisal-da-sme-zaedno/151793/11/0", "text": "  Желяз е изкупителната жертва на поредна абсурдна ситуация в милата ни Родина. Сигурен съм, че е невинен, но няма да влизам в подробности по делото, сложността на прецедента и юридическите ходове и възможности. Арестът в навечерието на един от най-важните християнски празници ме накара да се замисля, не само за собствената си сигурност – която винаги съм подлагал на съмнение, не само за вярата – като феномен, който често потъва в забрава, но и за избора – защо съм в България.  Тръгвайки обратно по съмненията – избрах да остана тук, защото така го чувствах преди десет години. Не съжалявам, но когато сложа плюсовете и минусите на масата, тя не издържа и се чупи… а те се объркват и нямам верен отговор в края на всеки работен ден. Желяз имаше – работеше, за да преживява (както всички правим в България)  и влагаше в своето развитие. Не за да расте в онази компания, не за да избяга извън страната, а за да бъде полезен тук.  Като него сме и ние – решилите да се обречем на несигурност.  Работим и не вярваме. Толкова често не вярваме, че чак сме забравили какво е.  Всичко, което слушате по новините, всичко, което четете, всичко, което виждате, когато излизате на улицата – еми, това е действителността ни – недействителна. Не е ли пълно с клишета? Вие ги познавате, не ги харесвате, но ги подминавате. Вие ги виждате, ние – също, но Желяз е едно от изключенията. А, ние не сме малко. Просто, стереотипно и ние фигурираме в базата данни на намръщените силуети, които подминавате по улицата. Сега на фокус е един от нас – от изключенията. Абсолютно ясно ни е, че държавата сме ние. Никога не хвърляме вина върху другите, върху общината или правителството, върху компанията, кол центъра или съдиите. Не обвиняваме никой и се опитваме да вярваме. Обществото, всеки гражданин по отделно, моралът и манталитетът ни образуват тази дума, която свикнахме само да плюем и критикуваме – държава. И изведнъж се появи светъл лъч по всички телевизионни екрани – Желяз, който вярва, който не хули и не е намръщен, а чаровно се усмихва, въпреки всичко, което му се случва. Не сме хейтъри, а просто се ядосваме искрено за недомислиците. Имаме решения на проблеми, които сме свикнали само да подхвърляме на масата, докато вечеряме. Разбираме настоящето, не забравяме миналото и усилено се опитваме да изградим по-светло бъдеще. Чудим се как да извадим България от себезагубеността ѝ някъде в личните интереси, в които почти всички сме се затворили дълбока, ходейки с „широко затворени очи“. Лесен е отговорът на въпроса: Защо сме изключения? По-труден е въпросът, защо отново нелепата ситуация, която може да ти коства най-ценните моменти в живота, здравето и възможността да бъдеш всичко онова, от което България се нуждае най-силно днес, се случва точно на такъв човек и то под формата на външен интерес. Конспиративни планове, стратегии и заложени дългосрочни цели за развитието на България под диктовката на чужди сили – има и със сигурност могат да се открият взаимовръзки и в случая и с Желяз. Действителна действителност. Трябваше ни поредния медиен шум, за да се замислим „Днес е Желяз, утре ще съм аз“. Надявам се това да не е поредното чудо за три дни и после бързо да се впуснем в ежедневието и кол центровете.  Всеки ден може да си ти! Моят кол център е изпълнен с законови противоречия, лобистки текстове, манипулирана информация. Мейли, които не съм виждал, заговори между мениджъри и тим лидери, тренинги, които да ми показват, колко много работа е свършена и колко акции има компанията. В моя кол център има катастрофи – пътни, нравствени, демографски. Има и хора, които са изключения от нарочните клишета. С тях влагаме, за да се развием според нормите на днешния мениджмънт. Опитваме се да сме ефективни, свръх ефективни – гоним се с времето и се стараем да постигаме резултати. Но не резултати по банкови сметки, а в добавена стойност за следващите служители. Да им е по-лесно, по-сигурно и уютно на Великден.  Желяз правеше това. Той не се е отказал, въпреки ситуацията, в която попадна.  Аз, може би, щях. Сега е моментът да докажем на Желяз, че има смисъл да сме заедно, както на 12 април бяхме. Да го подкрепим, защото това е подкрепа за онези, които утре ще постъпят на работа при нас. Онези, за които трябва да осигурим тренинги, но не само как да вдигнат телефона, не само как да защитават корпоративните интереси, но как да живеят в България. Давайте да се захващаме, защото аз толкова сложна презентация за настоящето не мога да направя сам. Решението днес е да бъдем заедно.  Задачата утре е без значение, важното е „утре“ да го има и да бъде тук.  Желяз да бъде тук! Нека НЕ обричаме децата на България на Терминал 2 „заминаващи“ по принуда. ", "date": "2018.04.13", "title": "Днес всички сме Желяз!  Сега е моментът да докажем, че има смисъл да сме заедно"}
{"url": "http://epicenter.bg/article/Tezhka-katastrofa-s-avtobus-na-AM--Trakiya--pri-Vakarel/151738/3/0", "text": "Шестима загинали и над 20 ранени, четирима от които тежко - това е резултатът от ужасяваща катастрофа с автобус на \"Юнион Ивкони\" е станала на АМ „Тракия“ при Вакарел. Автобусът се е преобърнал в платното в посока София.   Пет жени и един мъж са загиналите при тежката катастрофа на магистрала \"Тракия\", съобщи пред Дир.бг директорът на столичната Спешна помощ д-р Георги Гелев. Главният секретар на МВР Младен Маринов каза, че 22-ма от пострадалите, сред които и дете, са транспортирани в няколко столични болници. Състоянието на някои от ранените обаче е много тежко.  \"Автобусът, който е преобърнат, все още не е вдигнат. За съжаление труповете на място са шест - на пет жени и един мъж. Самоличността им още не е установена\", допълни д-р Гелев.  От УМБАЛ \"Св. Анна\" съобщиха, че до момента при тях са приети 12 от пострадалите при инцидента. Те са със сериозни фрактури и порезни рани. Четирима души обаче са в много тежко шоково състояние. Директорът на \"Пирогов\" проф. Асен Балтов съобщи, че при тях са докарани две жени, дете и един мъж, който е с черепно-мозъчна травма. Пострадалото дете е в общо задоволително състояние с гръдна и коремна травми. То вече е в операционната, каза проф. Балтов и допълни, че са освободени десет операционни зали. Три жени пък са приети във Военномедицинска академия. Все още няма информация за състоянието им.   Според източници на телевизия \"България он ер\" жена с автомобил с пловдивска регистрация е причината на поредната касапница на пътя.   Една от версиите за случилото се е умора на шофьора на автобуса.    На мястото на инцидента са изпратени 14 линейки, съобщиха от Центъра за Спешна медицинска помощ – София.   До тежкия инцидент се е стигнало, след леко ПТП с автомобил, при което автобусът е излязъл от пътя и се е обърнал в канавката, съобщава БНР.   Големият брой на ранените и жертвите идва от това, че автобусът се е обърнал и хората са изпопадали от него.   По магистрала „Тракия с посока София почти не се виждат коли. От „Цариградско шосе“ е направено трасе за линейки, които минват през 4-5 минути. Част от тях вече се връщат и към столицата.     Почти всички болници в София са на крак, извозват се ранените.   Образувало се е гигантско задръстване по магистрала в посока Бургас. Полицията е отбила движението. На практика не може да се премине. Има полицейски кордон.     На място са пристигнали 4 пожарни.   Пристигнал е и специален автомобил, който по-късно да издърпа авариралия автобус.     Катя Сунгарска, говорител на „Спешна помощ“ уточни, че линейките са 14. „Вече имаме информация, че първите линейки са извозили първите пациенти към болниците и вече са се върнали за повторен курс“, посочи тя.   „Повече от 20 са пострадалите. Имаме информация за 6 починали“, допълни тя.   Сунгарска каза, че има едно подстрадало дете, но не знае в какво състояние е.     „Нашите лекари в момента извършват поредното геройство. Всички болници в София са включени в координационния екип, който сме създали“, изтъкна тя.     „Много е тежък инцидентът и е много динамична ситуацията“, каза няколко пъти Сунгарска.   Един от управителите на фирмата \"Юнион Ивкони\" Иван Добрев каза, че автобусът на фирмата е чисто нов, произведен през 2014 година. \"Аз не съм разследващ орган. По първоначални данни пътник се е обадил, че лека кола се е завъртяла, не знам от другото пътно платно ли е, от същото ли е, някаква жена е карала, тя е жива и доколкото знам е дала показания пред полицията, че е изгубила контрол над колата, удря се в рейса и го обръща.\"   Линейки са тръгнали от Ихтиман и Елин Пелин, както и от София. Пострадалите ще бъдат закарани в Окръжна болница и „Пирогов“.    Сигналът за инцидента е подаден малко след 11:25 ч.   Движението в участъка в посока София временно е спряно. На мястото на инцидента е предприета организация от пътна полиция за осигуряване на трасе за спешните екипи, съобщиха от МВР. Те призовават водачите да избират други маршрути за влизане в София освен \"Цариградско шосе\", за да може да бъдат транспортирани пострадалите до столицата.    ", "date": "2018.04.13", "title": "Трагедия! 6 загинали и 20 ранени при тежка катастрофа с автобус на АМ „Тракия” (Обновена)"}
{"url": "http://epicenter.bg/article/Ministarat-na-vatreshnite-raboti-patuva-kam-myastoto-na-katastrofata-na-AM--Trakiya-/151748/3/0", "text": "По разпореждане на премиера Бойко Борисов министърът на вътрешните работи Валентин Радев пътува към мястото на тежката катастрофа на автомагистрала \"Тракия\".   Министърът е прекратил посещение на ГКПП Капитан Андреево, където бе планирана визита на холандски депутат, и отпътува по спешност. Това съобщиха от пресцентъра на МВР. ", "date": "2018.04.13", "title": "Министърът на вътрешните работи пътува към мястото на катастрофата на АМ “Тракия“"}
{"url": "http://epicenter.bg/article/Georgi-Atanasov---Yunion-Ivkoni--Avtobusat-e-udaren-ot-lek-avtomobil-i-e-izbutan-ot-patya-/151751/3/0", "text": "Наш автобус по направление Бургас–София е ударен от лек автомобил на автомагистрала „Тракия“ и при удара е избутан от пътя. Това каза за агенция „Фокус“ управителят на „Юнион Ивкони“ Георги Атанасов във връзка с тежката катастрофа на АМ \"Тракия\".   В инцидента по първоначални данни има десетима загинали и повече от 20 ранени. Атанасов уточни, че автобусът е пътувал по направление Бургас – София и е тръгнал сутринта.   Той поясни, че шофьорът е жив и уточни, че е на около 34-годишна възраст. „Пътувам към мястото на инцидента“, каза още управителят на „Юнион Ивкони“.", "date": "2018.04.13", "title": "Георги Атанасов, „Юнион Ивкони“: Автобусът е ударен от лек автомобил и е избутан от пътя "}
{"url": "http://epicenter.bg/article/-Ministrite-Moskovski-i-Nankov-narediha-proverki-vav-vrazka-s-intsidenta-pri-Vakarel/151756/3/0", "text": "По разпореждане на министъра на транспорта, информационните технологии и съобщенията Ивайло Московски са изпратени екипи на ИА „Автомобилна администрация“ (ИААА) за извършване на проверки на мястото на инцидента и в офиса на фирмата превозвач.  Автобусът се е движил по редовна линия Бургас-София, притежава валиден технически преглед (№ 15440515 от 06.02.2018) и карта за допълнителен преглед. Превозното средство е с първа регистрация 14.08.2017 г. и е в лиценза на превозвача „Юнион Ивкони“. Водачът на автобуса притежава всички необходими документи за извършването на обществен превоз на пътници.  Министърът на регионалното развитие и благоустройството Николай Нанков пък разпореди на Агенция „Пътна инфраструктура“ да бъде осигурен обходен маршрут. Екипите на АПИ и пътно-поддържащата фирма оказват съдействие на МВР за организация на движението в района на инцидента.  Специализиран автомобил-лаборатория и експерти от ИААА са на мястото на инцидента и ще извършат всички допълнителни проверки след приключване на следствените дейности от органите на реда.", "date": "2018.04.13", "title": " Министрите Московски и Нанков наредиха проверки във връзка с инцидента при Вакарел"}
{"url": "http://epicenter.bg/article/Dve-detsa-izgoryaha-vav-furgon-kray-selo-Ustina/151757/3/0", "text": "Две деца са загинали при пожар във фургон край село Устина, предаде кореспондентът на БТВ в района. Сигналът за горящ фургон е подаден около 10:40 часа днес. На място веднага са насочени екипи от пожарникари, които бързо погасили огъня. В болница са транспортирани 18-годишната обитателка на помещението, заедно с 2-годишното й дете. Докато помагал на майката и детето е пострадал и 41-годишният собственик на имота и на отдадения под наем фургон. По данни на майката, при пожара са загинали другите й две деца – момиченце на 6 години и момченце на 4 години. Извършва се оглед от служители на полицията в Стамболийски. Причините за възникване на инцидента са в процес на изясняване.", "date": "2018.04.13", "title": "Две деца изгоряха във фургон край село Устина"}
{"url": "http://epicenter.bg/article/31-ot-postradalite-v-katastrofata-na-magistralata-sa-nastaneni-v-bolnitsi/151761/3/0", "text": "Шофьорът на автобуса от катастрофата на автомагистрала „Тракия“ е настанен в  , състоянието му не е тежко. Това каза министърът на здравеопазването Кирил Ананиев пред журналисти по време на брифинг пред сградата на Окръжна болница „Св. Анна“, предаде  а генция „Фокус“.   Министърът поясни, че поддържа връзка с директорите на останалите лечебни заведения и уточни, че в    „14 линейки са отишли веднага на мястото на катастрофата. Хората са взети. В движението към болницата са били обработвани. В момента, в който идват в болниците, от самите директори разбирам, че пациентите са били удовлетворени в начина, по който са били обработвани“, каза министърът.   На въпрос дали има нужда от дарения на кръв, министър Ананиев заяви, че към момента няма допълнителна необходимост.   Две от настанените в Окръжна болница след катастрофата на АМ „Тракия“ са в тежко състояние и са настанени в реанимация. Това каза пред журналисти д-р Славчо Близнаков, изпълнителен директор на УМБАЛ   – София АД, предаде агенция „Фокус“. Той уточни, че две от жените, са в по-тежко състояние и са настанени в реанимация. „Едната от тях е с шийна травма, счупване на 1 и 2 шиен прешлен, няма засягане на гръбначния мозък, подлежи на оперативна интервенция в сравнително спешен порядък. При другата жена има счупване на гръдни прешлени от 6 до 10, при нея не се предвижда оперативна интервенция, защото травмата е стабилизирана от гръдния кош. И двете имат травми на белия дроб, което изисква активно лечение в реанимация“, обясни д-р Близнаков.   Той обясни, че най-вероятно 3-ма от настанените общо 10 души в болницата ще бъдат освободени. „Трима от пострадалите са мъже, а 7 са жени“, допълни той.     В „  са приети четирима души – дете, две жени и мъж. Детето е в най-тежко състояние.    Три жени са постъпили във   съобщиха за „Фокус“ от пресцентъра на болницата. Все още няма информация за тяхното състояние и възраст.    Двама пострадали без опасност за живота са постъпили в Спешното приемно отделение на Аджибадем Сити Клиник   след автобусната катастрофа на автомагистрала Тракия, съобщиха от лечебното заведение, предаде “Фокус“. Пострадалите са докарани в 12.55 часа. Пациентите са в стабилно състояние, без опасност за живота. И при двамата са установени фрактури на долни крайници и предстоят ортопедични операции и прием в Клиниката по Ортопедия и травматология.   В момента се провеждат допълнителни изследвания за уточняване на общото състояние и отхвърляне на вътрешни травми.", "date": "2018.04.13", "title": "23 от пострадалите в катастрофата на магистралата са настанени в болници"}
{"url": "http://epicenter.bg/article/Glavniyat-sekretar-na-MVR--Shest-dushi-sa-zaginali-na-myasto--22-sa-v-bolnitsi-v-Sofiya-/151762/3/0", "text": "Шест души са загинали на място, а 22 лица са в болнични заведения в София след катастрофата на АМ \"Тракия\". За състоянието на пострадалите тепърва ще получаваме информация. Това каза пред журналисти главният секретар на МВР гл. комисар Младен Маринов във връзка с тежката катастрофа, при която автобус се обърна в канавката, предаде репортер на Агенция „Фокус“.  Той заяви, че към момента се установява самоличността на загиналите.  „В 11.18 часа е получен сигнал за настъпилото пътнотранспортното произшествие. Незабавно са изпратени и екипи. В рамките до 10 минути първите полицейски автомобили са били на място“, каза той и уточни, че на място вече е имало други участници в движението, помагали на пострадалите.  Маринов коментира, че пожарната е задействана 2 минути по-късно и от Ихтиман е тръгнал пожарен екип.  Двамата водачи, участвали в инцидента на автомагистрала „Тракия“, дават своите версии - лека кола е имала съприкосновение преди автобусът да напусне пътното платно, каза още главен комисар Маринов.  „Данните са, че автомобилът е влязъл в странично съприкосновение с автобуса, оттам са последвали следващите движения на автобуса към канавката, но това трябва да се потвърди с автотехническите експертизи“, заяви Маринов. Той уточни, че действията на полицията са били насочени предимно към овладяване на кризата и първа помощ на пострадалите.  „В момента се работи с двамата водачи“, каза той. По думите му причината ще се установява.  „Не е добре да говорим предварително“, допълни той. „В момента се провеждат процесуално следствени действия. Взимат се следи, правят се съответните снимки - всичко, което е необходимо за последващите експертизи, така че да бъде оказана обективната истина“, каза главният секретар на МВР.  Той посочи, че има хора, които са оказали помощ след инцидента, има и такива, които са продължили, без да спрат и да се поинтересуват какво е станало.  ", "date": "2018.04.13", "title": "Главният секретар на МВР: Шест души са загинали на място, 22 са в болници в София "}
{"url": "http://epicenter.bg/article/Patni-intsidenti-s-avtobusi-za-poslednata-godina/151766/3/0", "text": "Освен днешната голяма катастрофа с автобус и лек автомобил, през 2018 г. са станали 8 други пътни инциденти с автобуси, а през 2017 г. са 6. Това сочи статистиката, съобщи агенция \"Фокус\". За тази година днешната катастрофа е най-тежката с шест загинали и над 20 ранени.   Катастрофа между превозващ деца автобус и лек автомобил в Севлиевско. Водачът на автобуса загива, няма пострадали деца.  Тежка верижна катастрофа на пътя Русе – Бяла в района на разклона за Две могили. Пострадали са шестима души. С леки наранявания са трима от пътниците в автобуса, шофьорът и детето от лекия автомобил.  Тежка катастрофа на пътя Видин – Монтана. Тежкотоварният автомобил, шофиран от турски гражданин, пътувал посока Видин, навлязъл в насрещното платно и се врязал челно в автобуса. На място загива шофьорът на автобуса.  В участъка между селата Любен Каравелово и Зорница, е възниква тежко ПТП с участието на джип и училищен автобус. Двама души са загинали при инцидента. В автобуса не са превозвани деца.  Катастрофа между автобус и лек автомобил на Коматевско шосе в Пловдив. Няма пострадали от инцидента. Според очевидци катастрофата става по вина на шофьора на колата.    9 души са откарани в болница след катастрофата между трамвай и бус на кръстовището на булевардите \"Никола Петков\" и \"Цар Борис III\".  Катастрофа между лек автомобил и автобус в Бургас. Няма пострадали пътници, и двамата ранени са били в лекия автомобил  Линейка и автобус,превозващ 40 пътници, се удрят край Омуртаг. Шофьорът на линейката, загива., сред пътниците в автобуса няма сериозно пострадали. Инцидентът става рано сутринта в района на село Камбурово. Виновен за катастрофата е шофьорът на линейката, който се движи с несъобразена скорост.  Двама души загиват след като автобус с работници се удря в дърво на пътя между новозагорските села Сокол и Еленево. Петима души са ранени. Жертвите на катастрофата са шофьорът на автобуса и един от пътниците.  При челен сблъсък между автобус и камион край село Микре загиват 9 души, а 17 са ранени. Инцидентът става при неправилно изпреварване на шофьора на автобуса. 09.11.2017 г. Автобус, управляван от 56-годишен шофьор, се удря в лек автомобил. Ранени са двама човека от автобуса и двамата пътници в колата. Виновник за катастрофата е шофьорът на автобуса, който отнема предимството на лекия автомобил. 22.02.2017 Автобус се обръща на пътя между Владая и пътен възел Драгичево след опит да избегне удар с автомобил, чиито шофьор губи контрол над автомобила. Автобусът е пътувал с 30 души от София за Дупница. Причината за инцидента е загуба на контрол на шофьора на автомобил каращ пред автобуса. 04.05.2017 21-годишна жена загива, а други осем души са в болница след тежка катастрофа между автобус и камион край монтантското село Смоляновци. 30.06.2017 Два пътнически автобуси катастрофират на пътя Бургас - Созопол. Причината за катастрофата е ненавременно спиране на един от автобусите в района на спирка \"Моряк\".", "date": "2018.04.13", "title": "Пътни инциденти с автобуси за последната година"}
{"url": "http://epicenter.bg/article/Upravitelyat-na--Yunion-Ivkoni--Avtobusat-ne-se-e-dvizhil-s-previshena-skorost/151776/3/0", "text": "\"Автобусът, който катастрофира на магистрала „Тракия” се е движил с 93 км в час. Това показват данните по джипиеса. Не е имало превишена скорост\". Това съобщи управителят на „Юнион Ивкони” Георги Атанасов, цитиран от БТВ. Той допълни, че автобусът е нов, произведен е през 2017 г. Шофьорът работи при тях от няколко години, а опитът му е 12 – 13 години. По думите на Атанасов автомобил се е завъртял и е ударил странично автобуса. Представители на „Юнион Ивкони” все още не са говорили с водача на автомобила. Георги Атанасов призова всички, които могат да дарят кръв, за да помогнат на пострадалите, да го направят. Собственикът на „Юнион Ивкони” Ивайло Константинов коментира, че автобусът е чисто нов, от няколко месеца е в експлоатация. Шофьорът е почивал три дни преди инцидента, качил се е днес в Сливен и е карал три часа преди катастрофата. Скоростта при сблъсъка е 96 км/ч. „Всичко е по учебник, но с джигитите на пътя не може да се справим”, категоричен е той.", "date": "2018.04.13", "title": "Управителят на „Юнион Ивкони”: Автобусът не се е движил с превишена скорост"}
{"url": "http://epicenter.bg/article/Prichina-za-katastrofata---imalo-e-saprikosnovenie-mezhdu-dva-leki-avtomobila-i-avtobusa/151778/3/0", "text": "Близките на пострадалите при инцидента на автомагистрала „Тракия“ могат да получават информация на телефони - 02 982 5154 и 0889944260. Това каза пред журналисти министърът на вътрешните работи Валентин Радев във връзка с тежкия инцидент на автомагистрала „Тракия“, предаде репортер на Агенция „Фокус“. По думите му хората могат да видят тези телефони на сайта на МВР.   Министърът изказа съболезнования на близките на загиналите и поясни, че следствието продължава.   Причината за катастрофата е, че има съприкосновение между лекия автомобил  \"Рено\"  и автобуса, който е карал в нормалното платно, каза министърът, предаде БНР.   Имало е изпреварване от страна на лекия автомобил и вероятно нещо е станало между тях, посочи вътрешният министър. С около 95-96-97 километра в час се е движел автобусът. Изпреварван е с не голяма скорост от лекия автомобил. Станало е някакво съприкосновение. Дама е карала лекия автомобил, уточни още той.   МВР е оказало съдействие на министър Ивайло Московски и министър Иван Ненков и е осигурило достъп до офиса на фирмата-превозвач в София, където се проверяват документи, допълни Радев.  Гл. секретар на МВР Младен Маринов заяви, че по данни на превозвача в автобуса са пътували 45 души.    „Автобусът е чисто нов, на 2 месеца, излиза от завод. Шофьорите са се сменили в Сливен. Отстъпил е единият и е застъпил този, който е управлявал. Преди това си е починал. Всичко това е документирано. Така че в тази посока няма никакъв проблем. Автобусите са оборудвани с колани, друг е въпросът колко от пътниците се съобразяват с инструктажите, преди да отпътуват“. Това заяви за „Дарик” Ивайло Константинов, един от собствениците на фирмата „Юнион Ивкони”, чийто автобус катастрофира на магистрала „Тракия“.     „Автомобил се е завъртял на пътя, ударил е странично автобуса, той изхвърчал в канавката. Отклонил го е от пътя и се е обърнал\", каза още Константинов.     „Може би по-малко и от вас знам. Това, което знам, го знам от нашите екипи, които са на място. Адски неприятен инцидент. И не петък 13-и е виновен, а отново джигитите на пътя“, каза Константинов.   Вероятно и това е причината за жертвите\", заяви още той.", "date": "2018.04.13", "title": "Вътрешният министър обяви причина за катастрофата -  лека кола \"Рено\" е удалира автобуса"}
{"url": "http://epicenter.bg/article/Palen-spisak-na-pregledanite-i-nastaneni-v-bolnitsi--postradali-pri-katastrofata-na-AM--quot-Trakiya-quot--/151791/3/0", "text": "По последна информация шест души са загинали след тежката автобусна катастрофа на АМ „Тракия“ при Вакарел. Това съобщиха от пресцентъра на Министерство на здравеопазването.  21 са пострадалите при тежкия инцидент, които са транспортирани от екипите на Бърза помощ в УМБАЛ „Св. Анна София“, УМБАЛСМ „Н. И. Пирогов“, ВМА, Аджибадем Сити Клиник Болница Токуда, УМБАЛ „Царица Йоанна - ИСУЛ“ и УМБАЛ „Софиямед“. По информация на лечебните заведения трима пострадали са откарани с частен транспорт до болница „Токуда“ и до УМБАЛСМ „Н. И. Пирогов“.  Пълен списък на прегледаните и хоспитализирани пациенти, по информация на лечебните заведения:  Най-тежко пострадали са П.К. (45г. ) и М.Д., които са с политравма - шийна, гръбначна, гърди и корем.  - П.У. е с политравма – шийна, гърди, корем.  - Г.М. е с политравма – фрактура на хумери, скалпова рана.  - Ц.С на 58 г., З.З на 38 г. и Д.Г. на 23 г. са с фрактури на ръцете.  - Н,М на 25г. , И.К. и Н.Д на 29 г. са с охлузвания по лицето и тялото.    - дете на 13 г. Р. Ч., прието в детската реанимация;  - жена Й. С., на 48 г., хоспитализирана в хирургията;  - жена Е. Ч. на 49 г., настанена в травматологията;  - мъж на 40 г. на Д. Я., обработен и освободен от болницата    - жена Е.Н. на 62 г.  - жена И.Б. на 24 г.  - жена Ж.Н. на 33 г.    - мъж С. Р. на 47 г.  - мъж С. А. на 29 г.  - жена Д. Д. на 30 г.  - жена Д. И. на 43 г.    - момиче Н. И. С. на 19 г. хоспитализирано с комоцио и ще остане под наблюдение  - жена С. Д. на 74 г. – с повърхностни рани и напуснала лечебното заведение  - жена С. С. К. на 53 г. - с повърхностни рани и напуснала лечебното заведение    - мъж В. Г. на 33 г.  - жена В. С. на 40 г. (пострадала при удар между лекия автомобил, в който е пътувала, и автобуса)  Националният център по трансфузионна хематология разполага с достатъчни количества кръв и кръвни съставки, които биха били необходими на лечебните заведения, в които са настанени пострадалите. Подсилени екипи за кръводаряване са в готовност да поемат всички желаещи да дарят кръв.  МВР е отворило телефонни линии, където близки на пострадалите могат да получат информация за тях. Телефонните номера са 02 982 51 54 и 0889 94 42 60.   С решение на Министерския съвет 14 април, събота, е обявен за ден на национален траур за жертвите от тежката катастрофа на автомагистрала „Тракия“, съобщиха от правителствената пресслужба. Правителството изказва своите съболезнования на близките на загиналите. В тяхна памет националните флагове на всички държавни институции ще бъдат свалени наполовина.", "date": "2018.04.13", "title": "Пълен списък на прегледаните и настанени в болници, пострадали при катастрофата на АМ \"Тракия\" "}
{"url": "http://epicenter.bg/article/Shofyorat-na-katastrofiraliya-avtobus-za-uzhasa--Sazhalyavam--che-ne-e-uspyah-da-spasya-horata-/151794/3/0", "text": "Катастрофиралият на магистрала \"Тракия\" автобус не е бил засечен, а е бил ударен отстрани. Това разказа пред bTV шофьорът на автобуса Веселин Георгиев. По думите му курсът до този момент е протичал рутинно. Това му е бил първи работен ден след пет дни повичка и не е имало никакви проблеми по този участък от магистралата.   „Нормално се качвах по прав участък. Погледнах в огледалото – тръгва да ме изпреварва този автомобил „Рено Меган”, изправих си погледа напред и го чакам да мине. В този момент се чува страшен удар и при удара се надига автобусът на дясната страна и се преобръщаме в канавката. Просто нямаше никакво време за реакция”, разказа шофьорът.   33-годишният Веселин Георгиев много съжалява, че не е успял да спаси хората. По думите му, автомобилът, който се е опитвал да го изпревари, се е забил в автобуса, който веднага се наклонил фатално надясно, без да има време за реакция.   „Днес се качвам от Сливен, първи курс, след почивка и ето... Просто не знам този удар как стана и как ме преобърна. Спомням си всичко. Просто си карах по магистралата, в дясна лента, поглеждам в огледалото и тръгва да ме изпреварва „Рено Меган”. Отправям си погледа напред и я чакам да мине. В този момент поглеждам назад, тя прави някакъв рязък завой и удря автобуса в средата. Като удря автобуса в средата, той се надигна. Дръпнах наляво, но автобусът е неуправляем, няма как на две гуми да тръгне на обратната страна”, разказа шофьорът пред камерата на Нова телевизия.   \"Той беше вече вдигнат, няма никакъв спирачен път, защото той беше вече на две гуми. Реакцията ми беше, че опитах да дам наляво, но автобусът вече беше вдигнат. Явно като дадохме още наляво се преобърна автобуса. На права отсечка бяхме. Почнахме да блъскаме предното стъкло, за да вадим пътниците. Някои излязоха през люкове, през стъклата. Всички седалки са оборудвани с колани, но никой не ги слага. Ако бяха си сложили колани, щяха да си останат на седалките пътниците. Извадихме колкото можехме да извадим. Доста млади хора имаше. Повечето бяха за летището. Не искахме да преобърнем автобуса, защото имаше и затиснати хора. Вързахме автобуса с колани, дърпахме го, но нямахме шанс. В този момент мина кран, не спря, а можеше да ни помогне – просто да надигне, за да извадим хората. Значи има и безчувствени хора”, разкри той.   \"Търсех кой е шофьорът на другия автомобил. Каза момичето, че тя е шофьорът. Говорихме, тя беше в шок, както и аз. Плачеше и казваше „аз съм виновна, аз ви ударих”. Младо момиче, не знам, няма драскотина. Тръгнала да ме изпреварва, чула шум в предна лява гума и се обърнала да намали касетофона, за да чуе шума. В този момент се удря в автобуса. Това каза пред мен и още двама полицаи”, разказа шофьорът.   „Не съм се движил с повече от 95 километра. Каквото можах, го направих. Чувствам се виновен, защото аз ги возех тези хора. Чувствам се виновен, защото не можах да ги спася”, завърши той.  ", "date": "2018.04.13", "title": "Шофьорът на катастрофиралия автобус за ужаса: Съжалявам, че не успях да спася хората!"}
{"url": "http://epicenter.bg/article/Ekskluzivno--Byagstvoto-na-retsidivistite-ot-Tsentralniya-sofiyski-zatvor---na-video-/151795/3/0", "text": "Кадри от охранителните камери на Централния софийски затвор показват дръзкото бягство на двамата рецидивисти на 3 април.  На видеото, публикувано от Новините на NOVA, се вижда как Владимир Пелов и Радослав Колев бягат от стаичката, в която се получават пратки отвън.  Вижда се и как нападат служител, който проверява техниката и още един човек. След като се озовават на двора, заплашват надзирателя с нож и пистолет и бягат през парадния вход.  Социалният работник Красимир Кръстев и чистачката Христина Александрова тръгват по петите им.  Накрая на портала се събират десетина надзиратели, но нито един от тях не тръгва след бегълците.  Никой от надзирателите няма да бъде отстранен до края на новата проверка, а тя ще приключи до месец-два.  Няма да има и политически оставки.  ", "date": "2018.04.13", "title": "Извънредно! Бягството на рецидивистите от Централния софийски затвор – на видео "}
{"url": "http://epicenter.bg/article/VMRO-kam-patriarh-Vartolomey--Vashe-sveteyshestvo--ne-ste-prav-/151754/2/0", "text": "В специална декларация от ВМРО-БНД разкритикуваха позицията на вселенския патриарх Вартоломей, който порица Българската православна църква заради отношението й към Македония. Ваше светейшество, не сте прав, че Цариградската патриаршия е духовен лидер на Балканите, пише в позицията на ВМРО-БНД.   Ето какво още се казва в декларацията на войводите:  ", "date": "2018.04.13", "title": "ВМРО към патриарх Вартоломей: Ваше светейшество, не сте прав!"}
{"url": "http://epicenter.bg/article/Prezidentat-Rumen-Radev-shte-iznese-publichna-lektsiya-v-UNSS/151759/2/0", "text": "В понеделник, на 16 април, от 11.00 часа президентът Румен Радев ще открие Младежки икономически форум 2018 година, който ще се състои в аула „Максима“ на Университета за национално и световно стопанство.   Държавният глава ще изнесе публична лекция на тема „Социално-икономическо развитие на България – предизвикателства и перспективи“, след която ще се проведе дискусия.  За участие във форума са поканени представители на академичната и студентска общност на УНСС, на младежки неправителствени организации, както и представители на централната и местна власт.  По-късно през деня, в 16.00 часа, в сградата на Съюза на юристите в България (ул. „Пиротска“ №7) президентът ще участва в тържественото събрание по случай Деня на Конституцията и юриста.", "date": "2018.04.13", "title": "Президентът Румен Радев ще изнесе публична лекция в УНСС"}
{"url": "http://epicenter.bg/article/Nikolay-Nankov--Patnata-infrastruktura-ne-e-prichina-za-tragichniya-intsidenta-na-AM--quot-Trakiya-quot--/151769/2/0", "text": "Пътната инфраструктура не е причина за трагичния инцидента на АМ \"Тракия\", заяви строителния министър Николай Нанков по повод на тежкия инцидент, при който загинаха 6 души и бяха ранени над 20 души.   „Според анализите инфраструктурата е в изключително добро състояние от гледна точка на асфалтово покрие, маркировка, мантинели. Пътната инфраструктура не е причина за трагичния инцидент“, каза министър Нанков, цитиран от \"Фокус\". Николай Нанков веднага разпореди проверка във връзка с инцидента и изпрати екипи на АПИ, които да осигурят алтернативен маршрут.   \"Очакваме до около час да започне изместването на автобуса, за да може в петъчния ден да осигурим нормална пропускливост на АМ „Тракия“, коментира регионалният министър Николай Нанков. „АПИ и поддържащата фирма „Автомагистрали“ заедно с МВР, „Пътна полиция“ и пожарната осигуриха максимално бърз достъп на линейките за извозване на пострадалите в инцидента“, посочи Николай Нанков. И поясни: „В 12.00 часа АПИ започна действия по блокиране на магистралата, първоначално с пренасочване на трафика. В 13.30 успяха да разрежат мантинелите заедно с пожарната, за да осигурят движение в една лента, за да може да започне отпушването на образувалата се 7-км колона.“   „Движението на „Тракия“ е изключително затруднено, извършва се в една лента, в посока София“, уточни Николай Нанков.  ", "date": "2018.04.13", "title": "Николай Нанков: Пътната инфраструктура не е причина за трагичния инцидента на АМ \"Тракия\" "}
{"url": "http://epicenter.bg/article/Ivaylo-Moskovski--Katastrofiraliyat-avtobus-e-tehnicheski-izpraven/151771/2/0", "text": "Автобусът, който катастрофира на магистрала \"Тракия\", е технически изправен, заяви министърът на транспорта Ивайло Московски. При тежкия инцидент загинаха 6 души, а повече от 20 пострадаха.   \"Автобусът притежава удостоверение за техническа изправност. Техническият преглед е направен на 6 февруари 2018 година. Разполагаме с видеофайл и снимков материал от техническия преглед на автобуса\", каза Ивайло Московски, цитиран от \"Фокус\". „Автобусът има валиден технически преглед с всички необходими документи към момента“, продължи той. „Два екипа на „Автомобилна администрация“ са на мястото на инцидента, заедно с разследващите органи, полицията, разследващ прокурор и следователи“, посочи министърът и допълни, че друг екип заедно с МВР е в офиса на „Юнион Ивкони“. „Екипът в офиса на компанията трябва да провери дали документацията относно извършването на курса е изрядна. Дали автобусът е минал предпътен технически преглед, дали има предпътен медицински преглед на водачите и графиците за работата дали са спазвани“, поясни Ивайло Московски. „До момента е установено, че има валиден пътен лист“, каза още той.   \"Водачът, който е управлявал автобуса, има валидна карта за квалификация до 2019 година, валидно удостоверение за психологическа годност до 2020 година и валидна дигитална карта\", каза още Ивайло Московски. „Водачът по наши данни притежава всички необходими изисквания, за да може да извършва тази дейност“, посочи той.   „Инцидентът е изключително тежък. Много въпроси могат да се зададат, когато такива нещастия се случат“, коментира Ивайло Московски. „Органите разследват все още, не е категорично, до момента официалната версия е, че в случая има пътен инцидент с друго превозно средство“, обясни той.", "date": "2018.04.13", "title": "Ивайло Московски: Катастрофиралият автобус е технически изправен"}
{"url": "http://epicenter.bg/article/Ananiev-i-organizatsii-na-horata-s-uvrezhdaniya-obsadiha-spornite-promeni-pri-meditsinskata-ekspertiza/151773/2/0", "text": "Здравният министър Кирил Анание обсъди с представители на организации на хората с увреждания промените, свързани с медицинската експертиза, които станаха причина за протест по-рано тази седмица, съобщи БНР. Един от спорните въпроси е как хората с много увреждания да не загубят правото си на лична помощ и пълна инвалидна пенсия.  Кирил Ананиев предлага към процента инвалидност за основното тежко заболяване да се добави второ, но когато то е с над 50 на сто инвалидност:  \"Единият от вариантите, който обсъждахме, когато едно лице има заболяване с най-голям процент - 80 процента, но в същото време има и други заболявания, които също са тежки, за да може да получи правото на придружител и да получи пълния размер, стопроцентовия си размер на пенсията, може би ще му дадем възможност да събира второ заболяване, но което е над 50 на сто\".  Адриана Стоименова, заместник-председател на Националния съвет на хората с увреждания, заяви, че трябва специално внимание да се обърне на хората с множество увреждания, за да не бъдат те ощетени:  \"По отношение на тежки заболявания да се конкретизират процентите, да няма вариации, така че хората да не бъдат ощетявани. По отношение на множеството увреждания обаче настояваме, и тук постигнахме съгласие с вицепремиера Симеонов и министър Ананиев, че трябва да се обърне внимание специално хората да не бъдат ощетявани и да не отиват в по-ниски групи, защото има много тежки увреждания, които не могат да бъдат диагностицирани само на едно общо заболяване\".", "date": "2018.04.13", "title": "Ананиев и организации на хората с увреждания обсъдиха спорните промени при медицинската експертиза"}
{"url": "http://epicenter.bg/article/Nayden-Zelenogorski--Pochti-sigurno-e--che-DBG-shte-napusne-Reformatorskiya-blok/151774/2/0", "text": "  Към момента ДБГ е със замразено членство от началото на март и все още очаква решението на останалите партньори от РБ, след като им постави условия за поемане на твърд опозиционен курс. От ДБГ искат оставката на правителството и предсрочни парламентарни избори, но части от РБ, най-вече СДС, не споделят това им виждане и имат по-различно и по-топло отношение към управляващите.   .   \"Очакваме адекватност от колегите в блока, до момента такава няма\", отсече той. Все пак Зеленогорски допълни, че решението ще вземе националното ръководство утре.   В отговор на въпроса дали напускането е знак, че ДБГ ще се упътят към новия десен съюз на Христо Иванов, Атанас Атанасов и Зелените, Зеленогорски не отрече. \"Ние винаги сме ратували за голямо дясноцентристко обединение, което да се стреми към разбиване на монопола на ГЕРБ\", заяви бившият съпредседател на ПГ на РБ от времето им на управляващи. Обявяването на новия съюз под абревиатурата Демократична България било стъпка в тази посока. По неофициална информация обаче ДБГ са  най-вече от страна на ДСБ, с които бяха в сериозен разрив като партньори в коалицията РБ и по-голямата - с ГЕРБ. На заседанието на ръководството на ДБГ предстои да се реши още и да се вземе решение с кого ще се коалират за местните избори.", "date": "2018.04.13", "title": "Найден Зеленогорски: Почти сигурно е, че ДБГ ще напусне Реформаторския блок"}
{"url": "http://epicenter.bg/article/Boyko-Borisov--Iskreni-saboleznovaniya-za-zhertvite-na-katastrofata-na-AM--quot-Trakiya-quot-/151775/2/0", "text": "Премиерът Бойко Борисов изказа съболезнования във връзка с тежката катастрофа на АМ \"Тракия\", при която загинаха 6 души, а повече от 20 бяха ранени.   \"Поднасям искрените си съболезнования на близките на загиналите в днешната тежка катастрофа на АМ „Тракия”. Надявам се всички пострадали бързо да се възстановят. От страна на болниците и институциите са предприети всички мерки за оказване на помощ на нуждаещите се\", написа във фейсбук министър-председателят.", "date": "2018.04.13", "title": "Бойко Борисов: Искрени съболезнования за жертвите на катастрофата на АМ \"Тракия\"!"}
{"url": "http://epicenter.bg/article/Grupa-ot-Haskovo-na-poseshtenie-v-Bryuksel-po-pokana-na-evrodeputata-Nedzhmi-Ali/151780/2/0", "text": "Как функционира Европейският парламент – това видяха на място в Брюксел симпатизанти на ДПС от област Хасково, които посетиха столицата на Европа между 11 и 13 април по покана на евродепутата от АЛДЕ Неджми Али.  Освен че се запознаха с работата и функциите на Европейския парламент, както по време на семинарната част, така и по време на официалната работна вечеря, представителите на област Хасково поставиха редица въпроси относно политическата ситуация в България и в Европейския съюз.   Гостите се интересуваха от процеса на Брекзит и възможните негативни последици върху сънародниците ни, живеещи във Великобритания, както и за състоянието на отношенията ЕС-Турция и перспективите за присъединяването на южната ни съседка към Общността.  В рамките на визитата си гостите посетиха Дома на Европейската история и Парламентариума - два музея на Европарламента, посветени на историята на Стария континент като цяло, както и на еволюцията на самата институция.  Те присъстваха на презентация, по време на която в детайли бе представена дейността на Парламента, като г-н Али запозна посетителите подробно и със своите дейности в рамките на Комисията по бюджети, Комисията по бюджетен контрол и Комисията по външни работи.   Неджми Али запозна посетителите с един от най-важните доклади за следващата Многогодишна финансова рамка, по който предстои законодателно предложение от Комисията. В тази връзка, той акцентира върху Кохезионната политика, Общата селскостопанска политика и в частност Програмата за развитие на селските райони - теми, от които посетителите бяха силно заинтересовани.   Гостите разгледаха и Пленарната зала, където г-н Али ги запозна с това как протича едно пленарно заседание на Европарламента.  Освен работната част на посещението, групата имаше възможността да разгледа и забележителностите на Брюксел.", "date": "2018.04.13", "title": "Група от Хасково посети Брюксел по покана на евродепутата Неджми Али"}
{"url": "http://epicenter.bg/article/14-may---den-na-natsionalen-traur-zaradi-katastrofata-na--Trakiya-/151783/2/0", "text": "С решение на Министерския съвет 14 април, събота, е обявен за ден на национален траур за жертвите от тежката катастрофа на автомагистрала „Тракия“. Това съобщиха от пресслужбата на \"Дондуков\" 1. Правителството изказва своите съболезнования на близките на загиналите. В тяхна памет националните флагове на всички държавни институции ще бъдат свалени наполовина. При тежкия пътен инцидент загинаха шестима души, а други над 20 пострадаха.", "date": "2018.04.13", "title": "14 май – ден на национален траур заради катастрофата на „Тракия”"}
{"url": "http://epicenter.bg/article/Prezidentat-Radev-izrazi-saboleznovaniya-na-blizkite-na-zaginalite-pri-katastrofata/151784/2/0", "text": "Изказвам искрени съболезнования на семействата и близките на загиналите при трагичната катастрофа на магистрала \"Тракия\" днес. Както аз, така и цялото ни общество, сме съпричастни с болката и скръбта ви, написа   на официалната си страница във Фейсбук. Държавният глава пожелава леко възстановяване на всички пострадали и благодари на всички медицински екипи, които помогнаха на ранените и полагат грижи за лечението им.   „С дълбока скръб приех новината за ужасяващата катастрофа на автобус, която отне живота на български граждани. В този тежък за вас момент позволете ми да споделя най-искрена и човешка съпричастност и солидарност“, посочи п , цитирана от Фокус.   Тя изразява увереност, че отговорните институции ще направят всичко възможно причините за инцидента да бъдат открити и ще бъдат предприети необходимите мерки за ограничаване на войната по пътищата. Цвета Караянчева пожелава скорошно възстановяване на ранените граждани. Поднасям съболезнования на близките на загиналите при тежката катастрофа на магистрала \"Тракия\". Това написа в социалната мрежа Фейсбук  .   \"Пожелавам и бързо възстановяване на пострадалите. Уверен съм, че компетентните институции ще положат всички необходимо усилия, за да открият причините за тежкия инцидент и да не се допускат повече жертви и инциденти по пътищата\", написа още той.", "date": "2018.04.13", "title": "Президентът Радев изрази съболезнования на близките на загиналите при катастрофата"}
