{"url": "http://epicenter.bg/article/Prof--Aleksandar-Marinov--Strahat--uzhasat-na-GERB--tova-e-prezidentat-Radev-/172703/2/48", "text": "Този парламент ще влезе в историята с едни от най-големите престъпления към логиката на законотворчеството. Това каза в обзорното предаване „Това е България“ на Радио „Фокус“ политологът проф. Александър Маринов и припомни, че 20 ключови закони са били изменяни с преходни и заключителни разпоредби с идеята да не се допусне обсъждане и сериозна оценка на въздействието.  Зад политическите декларации на парламентарните партии за началото на новия политически сезон прозира страх, каза още политологът.  „Аз мисля, че в тези изказвания прозира, понякога съвсем неосъзнато, неконтролирано, страхът от различни неща. Страхът, ужасът на ГЕРБ, това е президентът. Те за нищо друго не говорят. Разбира се, начинът, по който говорят, само му помага. БСП говорят за избори, но там има някакъв страх от предсрочни избори, което е странно за една опозиция. ДПС говорят за програмното управление не за друго, а защото се опасяват, че съвсем не е изключен вариант, при който могат съвсем да бъдат изолирани от властта. Тоест, всеки говори за неща, от които го е страх да не се случат, а той по някакъв начин се опитва да ги преобърне и да ги представи в своя полза, че не го е страх от тези неща. А всъщност страхът прозира,“ коментира политологът.  Проф. Александър Маринов каза още, че с ниското доверие към Народното събрание – 8% - такова, каквото е било и през 1997 г., мнозинството казва на политиците, че те вече не го представляват.  Атмосферата е взривоопасна и е нужна само една искра, за да се повтори ситуацията от 1997 г., поясни политологът и добави, че това означава, че парламентарната демокрация е компрометирана.  ", "date": "2019.01.11", "title": "Проф. Александър Маринов: Страхът, ужасът на ГЕРБ, това е президентът Радев "}
{"url": "http://epicenter.bg/article/Tsvetanov--Iska-mi-se-prez-2019-g--politicheskite-argumenti-da-vzemat-vrah-nad-zaklinaniyata/172622/2/0", "text": "\"   Това каза председателят на ПГ на ГЕРБ Цветан Цветанов от трибуната на Народното събрание в декларация от името на групата   \"Много ми се иска през идващите месеци прагматизмът в пленарната зала да заглуши популизма, продължи Цветанов.   „През тази година политическият календар включва важни избори, първият от които е за Европейския парламент, а вторият - за местни органи на властта. Това гарантира интензивен политически дебат през цялата година, който би трябвало да стимулира законодателната активност на българския парламент и работата на всички държавни институции. Много ми се иска през идващите месеци прагматизмът в тази зала да заглуши популизма, а политическите аргументи да вземат връх над заклинанията. Сред нас има политици, които все още не разбират, че хората не приемат обидно кресливия им тон. Защото според немалко българи подобен патос е дълбоко неискрен и непродуктивен“, заяви Цветанов.   Той посочи, че ПП ГЕРБ се гордее с това, че е възприемана като най-европейската партия у нас. „Това твърдят близо половината българи в изследвания от декември 2018 г. БСП е определяна като категорично проевропейска партия едва от 11%. На този фон изглежда логично ръководството на БСП да си представя евровота главно като повод за премерване на силите между БСП и ГЕРБ и като оценка за управлението на ГЕРБ. От 23 до 26 май около 500 милиона граждани на ЕС ще избират 705 евродепутати, в това число и 17 български. В ГЕРБ си поставяме задачата да имаме 6-има или повече евродепутати в следващия Европарламент, както и да работим за това ЕНП да бъде първа политическа сила. ЕНП изпълнява обещанията си от 2014 г. – върнаха европейската икономика към растеж.   Създадени са 12 милиона нови работни места. Безработицата е с най-ниските нива от 2008 година. От 2015 насам броят на незаконните имигранти е намалял с 90 %, благодарение на предприетите мерки“, заяви Цветанов и посочи, че тези резултати са постигнати с политики и усилия на всички държави от ЕС.   „Пред Европа остават общи предизвикателства, които не могат да бъдат решени от нито една страна поотделно. Осъзнавайки това, още в началото на февруари т. г., ГЕРБ ще инициира граждански диалог под надслов „Европа в нашия дом”. Всички трябва да работим за по-сигурна, просперираща, справедлива, устойчива и единна Европа.   Ние от ПГ на ГЕРБ подкрепяме Европейския парламент в намерението му да превърне евровота в „избори за Европейския съюз”.   Избирателите трябва да знаят какъв е залогът на вота им. От 2018 г. тече общоевропейски граждански дебат за бъдещето на Европа. Над 8000 младежи от страните-членки обобщиха очакванията си към ЕС в 100 идеи, като първите 10 бяха представени в ЕП в рамките на „Младежкия парламент” през ноември 2018 г.“, каза още Цветанов.      ДЕКЛАРАЦИЯ  НА ПГ НА ПП ГЕРБ  Уважаема г-жо председател на Народното събрание,  Уважаеми дами и господа народни представители,  Бих искал да ви поздравя с настъпването на Новата 2019 година! Нека е мирна и добра за България! Да си пожелаем здраве и усърдна работа, която да дава очакваните от хората резултати!  През тази година политическият календар включва важни избори, първият от които е за Европейския парламент, а вторият - за местни органи на властта. Това гарантира интензивен политически дебат през цялата година, който би трябвало да стимулира законодателната активност на българския парламент и работата на всички държавни институции. Много ми се иска през идващите месеци прагматизмът в тази зала да заглуши популизма, а политическите аргументи да вземат връх над заклинанията. Сред нас има политици, които все още не разбират, че хората не приемат обидно кресливия им тон. Защото според немалко българи подобен патос е дълбоко неискрен и непродуктивен.  ПП ГЕРБ се гордее с това, че е възприемана като най-европейската партия у нас. Това твърдят близо половината българи в изследвания от декември 2018 г. БСП е определяна като категорично проевропейска партия едва от 11%. На този фон изглежда логично ръководството на БСП да си представя евровота главно като повод за премерване на силите между БСП и ГЕРБ и като оценка за управлението на ГЕРБ.  От 23 до 26 май около 500 милиона граждани на ЕС ще избират 705 евродепутати, в това число и 17 български. В ГЕРБ си поставяме задачата да имаме 6-има или повече евродепутати в следващия Европарламент, както и да работим за това ЕНП да бъде първа политическа сила. ЕНП изпълнява обещанията си от 2014 г. – върнаха европейската икономика към растеж. Създадени са 12 милиона нови работни места. Безработицата е с най-ниските нива от 2008 година. От 2015 насам броят на незаконните имигранти е намалял с 90 %, благодарение на предприетите мерки. Тези резултати са постигнати с политики и усилия на всички държави от ЕС. Пред Европа остават общи предизвикателства, които не могат да бъдат решени от нито една страна поотделно. Осъзнавайки това, още в началото на февруари т. г., ГЕРБ ще инициира граждански диалог под надслов \"Европа в нашия дом”. Всички трябва да работим за по-сигурна, просперираща, справедлива, устойчива и единна Европа.  Ние от ПГ на ГЕРБ подкрепяме Европейския парламент в намерението му да превърне евровота в „избори за Европейския съюз”. Избирателите трябва да знаят какъв е залогът на вота им. От 2018 г. тече общоевропейски граждански дебат за бъдещето на Европа. Над 8000 младежи от страните-членки обобщиха очакванията си към ЕС в 100 идеи, като първите 10 бяха представени в ЕП в рамките на „Младежкия парламент” през ноември 2018 г.  На предстоящите местни избори очаквано всяка партия ще се стреми не само да победи, но и да се представи по-добре в сравнение с предишни избори. Сега ГЕРБ управлява 130 общини с население от 5 млн. и половина души. Искаме да погледнем с повече оптимизъм и към населените места, в които досега не сме печелили местен вот. Без колебание ще номинираме сегашните ни кметове, които са възприемани като успешни. Ще подкрепим хората, които доказано са допринесли за подобряване на средата на живот в своите населени места. Освен в партийните оценки, ще се вслушаме и в обществените настроения. Ще дадем „зелена светлина” на проработилите регионални политики. Целта ни е да провеждаме последователна регионална политика, която да се ползва с обществено одобрение и надпартийна подкрепа. Поради това ще подкрепяме и успешни кметове, които са издигнати от инициативни комитети, но с които сме имали добър диалог през последните 4 години.  Един от важните законодателни приоритети за новия парламентарен сезон е свързан с дебата за изменения в Изборния кодекс. Ще се съобразим с докладите на ЦИК за проведените експерименти, както и с анализите на БАН и на Софийския университет за електронното гласуване. Търсим баланс между високотехнологичен изборен процес и привличане на вота на българите от чужбина от една страна, и постигане на гаранции за сигурност на вота - от друга. Предстоят изменения в Закона за съдебната власт, според плана към Актуализираната стратегия и препоръките в докладите по Механизма за сътрудничество и оценка на ЕК.   Ще усъвършенстваме режима на усвояване на програмни средства от структурите в съдебната система. Ще работим по НПК, ГПК и АПК, както и за утвърждаване на съдийското самоуправление и развитие на електронното правосъдие. Чрез изменения в НК и в Закона за борба с домашното насилие, ще доразвием режима на борба с домашното насилие и защитата на личните права на жените и децата. Ще финализираме едногодишната проверка по прилагането на Антикорупционния закон и след като отчетем становищата на всички институции, ще го оптимизираме. Промените, които ще направим в търговското законодателство, ще повишат сигурността на търговския оборот и ще защитят българските и чуждестранните инвеститори. Ще развиваме и законодателството за електронни административни услуги и електронна правна идентификация на субектите.  В приоритетната за нас сфера на образованието внасяме Изменение на Закона за висшето образование с цел усъвършенстване на акредитацията на висшите училища и гарантиране на по-добро качество на обучението. Предлагаме програма за развитие на компетентности и умения, необходими за времето на Индустрия 4.0. Ще инициираме „Клуб по дебати” към парламента, за да развием гражданските компетентности и кариерното ориентиране на младите хора.  За периода от 2017 до 2019 г. бюджетът се увеличи с около 10 млрд. лв. Така, без да сме променяли параметрите на данъчната политика, вече можем да си позволим да преразпределяме повече средства, което означава, че българите произвеждат повече. През 2019 г. насочваме усилията си към присъединяване на страната ни към ERM II и Банковия съюз. България е първата членка на ЕС извън еврозоната, която пое по пътя към еврото след като Банковият съюз бе до голяма степен завършен. Предстои оценка на качеството на активите от ЕЦБ, както и последващи стрес-тестове. Надяваме се те да потвърдят стабилността на банковата ни система.  В сферата на здравеопазването регламентирахме нормативно функционирането на единната национална здравноинформационна система и очакваме основните й елементи да бъдат изградени до края на годината. След промените в Закона за лекарствените продукти в хуманната медицина, с които въведохме стриктно и обективно наблюдение на наличностите и контрол на паралелната търговия с лекарства, очакваме преодоляване на дефицита на животоспасяващи и животоподдържащи медикаменти за българските граждани. Ще продължим обществените и експертни дискусии в търсене на оптималния здравноосигурителен модел. ПГ на ГЕРБ апелира към колегите ни народни представители в парламента - нека сектор „здравеопазване” от терен на остра политическа полемика се превърне в пример за надпартиен диалог в интерес на българските граждани.  През 2019 г. ще се приеме нов закон за ВиК. Общо 1.35 млрд. лв. за инвестиции във ВиК структурата ще получат 14 ВиК оператора. Предстои да финализираме първия етап от програмата за саниране и да създадем модел за продължаването й. След промените в нормите за проектиране на пътища, отнасящи се до тяхното качество и безопасност, през 2019 г. възнамеряваме да завършим изграждането на отсечката „Ябланица-Боаза” от АМ Хемус и доизграждането й вече е необратим процес. Ще стартираме процедурата по изграждането на пътя Видин-Ружинци и ще сключим договор за изграждането на АМ Струма през Кресненското дефиле.  В сферата на земеделието се очаква до края на февруари правителството да внесе в парламента проект на Закон за собствеността, поземлените отношения и опазването на земеделските земи. През тази парламентарна сесия ще работим и по Закона за храните, както и по Закон за българската маслодайна роза – в отговор на исканията на производители и преработватели.  За нас от ГЕРБ, темата за обединението зад национални каузи, е особено важна. Неслучайно слоганът на българското европредседателство беше „Съединението прави силата”. Каузи не липсват и днес, когато в Брюксел протестират превозвачите от транспортните фирми, които имат принос към БВП на България. Наясно сме, че ако се приемат регулациите в пакет „Мобилност 1“, по-големите български фирми ще бъдат принудени да работят в централна Европа, или в страни, в които регулациите не важат. По-малките фирми просто ще фалират. В подобна ситуация сме длъжни да защитим интересите на превозвачите. Още повече, че протестите им се подкрепят масово от българите, при това независимо от техните политически пристрастия. Премиерът Борисов, министри и евродепутати от България, нееднократно през 2017-18 г. поставяха проблема на най-високо европейско ниво. Ето това е пример за единение на нацията зад кауза.  През 2019 г. Пловдив е Европейска столица на културата. Местната власт, хората на духа и културата и гражданското общество се обединиха и създадоха своя проект „Заедно”, за да реализират над 400 артистични събития. Те получиха подкрепа от бизнеса, както и от всички етнически общности, които вярват, че диалогът, уважението и общата кауза променят нашите градове и нас самите. Над 1200 доброволци от страната и чужбина ще работят за целите на Европейската столица на културата в България. Близо 100 читалища от страната ще представят вековните ни традиции и самодейното ни изкуство. Творци от 30 държави ще участват в програмата. Над 2 млн. са очакваните посетители на Пловдив, които ще се запознаят с културното ни наследство. Ето още един добър пример за единение в името на национална кауза.  Не така обаче разбира единението президентът, който посвети на критики към управляващите обръщението си към нацията в новогодишната нощ. Р. Радев препотвърди нежеланието си да работи за хората заедно с техните избраници начело на властта. За какво единение говори той тогава? Неслучайно някои определиха думите му като агресия, други - като революционен патос в конгресна зала, а трети - като израз на лични политически амбиции. Европейски медии коментираха, че речта му е „свръхполитизирана” и заподозряха, че наричайки се обединител на нацията, той успява единствено да провокира разделение и омраза.  Ето защо аз бих искал през 2019г. в парламента да имаме повече общи и спечелени от всички нас каузи в името на българите! Желая успешна работа на българския парламент!  11.01.2019 г.  ", "date": "2019.01.11", "title": "Цветанов: Президентът провокира единствено разделение и омраза!"}
{"url": "http://epicenter.bg/article/Pozhar-v-kardzhaliysko-uchilishte--uchiteli-i-uchenitsi-sa-evakuirani/172660/2/0", "text": "Пожар в сградата на кърджалийската професионална гимназия \"Васил Левски\" е наложил евакуацията на ученици и учители, съобщиха от Регионалният пресцентър на МВР и допълниха, че тежко пострадали няма.   Всички са изведени, а сигнал за инцидента е подаден в 13.20 часа.   От полицията обясниха също, че районът е отцепен.   На място са три противопожарни автомобила и 10 служители на Районното управление в Кърджали.", "date": "2019.01.11", "title": "Пожар в кърджалийско училище, учители и ученици са евакуирани"}
{"url": "http://epicenter.bg/article/Detskata-samota-se-prevrashta-v-nov-sotsialen-problem/172665/2/0", "text": "\r\n \r\n   \r\n \r\n Този феномен се дължи преди всичко на трудовата миграция на родителите. Трансформациите в традиционните семейни отношения ограничават възможностите за нейното компенсиране, смятат авторите на стратегията. \r\n   \r\n \r\n   \r\n Проблем остава и детската бедност, която според стратегията е с най-високите стойности през изминалите години. По данни на НСИ като бедни преди социалните трансфери се определят 37,9 на сто от децата от 0 до 17-годишна възраст, а почти половината от българските деца живеят в риск от бедност или социално изключване. \r\n През изминалите години продължава негативната тенденция на детското благосъстояние. В стратегията се отчита, че \"сивата икономика\" \"изяжда\" парите за подкрепа на децата. \r\n   \r\n Проблемите на българското дете се задълбочават и заради нарастващия дял на самотните родители, трансформацията в модела на съвременното българско семейство. В стратегията е заложено стимулиране на проактивната роля на бащите в отглеждането на децата чрез организиране на обществени кампании за споделено родителство, както и навлизане на повече мъже в помагащите професии. \r\n   \r\n \r\n   \r\n В проекта на стратегията се отбелязва, че от основно значение е създаването и приемането на нов Закон за детето и семейството. Разработването и приемането на Закон за детето и семейството вероятно ще стане още тази година, защото вече беше обявено като приоритет от министъра на труда и социалната политика Бисер Петков. \r\n   \r\n Предвижда се да бъдат приети и национални стандарти за ранно детско развитие, както и тяхното въвеждане във всички услуги за деца в ранна възраст. Въвеждането на стандарти за качество на грижите в детските ясли и предучилищното образование в съответствие с Европейската рамка за качество за услугите за образование и грижи в ранна детска възраст, е заложено още в проекта на документ. \r\n   \r\n \r\n   \r\n Ще има актуализация на списъка на  , за чието домашно лечение на територията на страната НЗОК заплаща напълно или частично лекарствени продукти, медицински изделия и диетични храни за специални медицински цели, както и на медицинските изделия, прилагани в болничната помощ, заплащани от НЗОК . \r\n   \r\n Отпадане на регулативните механизми на НЗОК за прегледи и изследвания на деца и разширяване на списъка на лекарствените продукти и консумативи за деца за домашно лечение, както и на медицинските изделия, заплащани от НЗОК, е заложено още в проекта на документ. \r\n   \r\n Предвижда се да се подобрят уменията на медицинските специалисти от доболничната медицинска помощ за ранно разпознаване на прояви на депресия и тревожност при бременните и родилките и предоставяне на психологическа подкрепа за нуждаещите се жени. \r\n   \r\n Предлагат се и нормативни промени за предоставяне на акушерска помощ на здравно неосигурени бременни жени с цел разширяване на достъпа до здравни грижи и проследяване на бременността. \r\n Стратегията предвижда актуализация на медицинските стандарти по педиатрия, неонатология и обща медицина. Целта е въвеждане на по-конкретни механизми за разпознаване на затруднения в развитието на децата, както и приемане на насоки за работата на специалистите в здравните заведения, базирани на научни доказателства. \r\n   \r\n Предвижда се да се подобрят уменията на медицинските специалисти от доболничната медицинска помощ за ранно разпознаване на прояви на депресия и тревожност при бременните и родилките и предоставяне на психологическа подкрепа за нуждаещите се жени. \r\n Ще има и патронажна грижа с национален обхват за всички деца до 3-годишна възраст. \r\n   \r\n Към 2030 година трябва да са постигнати средните показатели на ЕС за медицински персонал, достъп до педиатрична грижа, стоматологична грижа, имунизации, болнично лечение и намаляване на детската смъртност \r\n   \r\n \r\n   \r\n В проекта на стратегия се предвижда и цялостна реформа в областта на правосъдието за деца и създаване на система за детско правосъдие, ориентирана към правата на децата. Въвеждане на пълна и изрична забрана за телесно наказание над деца, криминализиране на домашното насилие и въвеждане на ефективна работеща система за превенция, наблюдение и изпълнение на тези забрани, е заложено като цел на стратегията. Ще бъде въведена забрана за задържането и лишаването от свобода на деца под 14-годишна възраст. \r\n Предвидено е и ратифициране на Трети факултативен протокол към Конвенцията на ООН за правата на детето. \r\n   \r\n \r\n   \r\n Основният източник за финансиране на дейностите за изпълнение на Стратегията се очаква да бъдат държавният бюджет и общинските бюджети. Ще се търсят и допълнителни източници на финансиране по линия на Оперативните програми, финансирани от Европейския съюз, и от бизнеса. \r\n В Пътната карта към Стратегията ще има прогноза за необходимите инвестиции през целия период на изпълнение на документа. \r\n", "date": "2019.01.11", "title": "Детската самота се превръща в нов социален проблем"}
{"url": "http://epicenter.bg/article/Momiche-ot-Plovdiv-rodi-za-vtori-pat-ot-65-godishen/172666/2/0", "text": "20-годишната Верджиния и 45 години по-възрастният от нея Николай станаха родители на второ дете.  Двойката от Пловдив привлече вниманието към себе си с огромната разлика във възрастта и с това, че любовта им пламна, докато момичето беше непълнолетна ученичка. Верджиния ражда сина им малко преди Нова година. Докато е бременна с него, тя дундурка и първородната им дъщеря, научи \"България Днес\".  \"Аз съм най-щастливият човек на света! На 23 декември се роди моят син Божидар. Имам 2 прекрасни деца и една прекрасна жена. 2018 година за мен е най-хубавата\", похвали се гордият татко.  Влюбените живеят заедно вече много време. Макар още да нямат сватба, а само годеж, Верджиния се представя с фамилията на Николай - Костова. Двамата са почти неразделни. У дома дори носят едни и същи пантофи, опитват се и дрехите им да са еднакви.  Признават, че много обичат да пътуват, като профилите им са задръстени със снимки от различни дестинации. Дори на публични места те не крият любовта си, а спокойно интимничат пред ококорените погледи на минувачи. Преди години се хвалеха с непрекъснатите си купони и отрупаните с алкохол маси, но сега отделят повече време за грижите за децата си.  Някои от кадрите, които публикуват в социалните мрежи, са шокиращи - възрастният мъж гали гърдите на младата си любима, на друга снимка младата Верджиния е обяздила белокосия Николай и двамата страстно се целуват.  \"Искам да се омъжа за него!\", кокетничи младото момиче. \"Рано или късно и това ще се случи\", добави 65-годишният мъж. Девойката се кълне, че това е първата й любов и ще остане последната. Двамата твърдят в един глас, че нямат никакви проблеми със секса. Николай редовно получава ерекция и мачкат чаршафите почти всеки ден.  Покрай любовната си авантюра Верджиния имаше проблеми в училище. Заради системни нарушения и влизане в клас пияна тя беше изключена от Арменското училище в Пловдив. Още тогава от школото заявиха, че проблемите на Верджиния идват от пълната липса на контрол, както и безотговорност от страна на нейните родители.  Само преди няколко дни подобно съжителство завърши със смърт. В Стара Загора 65-годишен уби приятелката си на 25 години.", "date": "2019.01.11", "title": "Момиче от Пловдив роди за втори път от 65-годишен"}
{"url": "http://epicenter.bg/article/BSP-pusna-klip-za-starta-na-televiziyata/172669/2/0", "text": "От Българска социалистическа партия (БСП) пуснаха клип за предстоящия старт на Българска свободна телевизия. Видеото е публикувано в социалната мрежа в едноименна страница, създадена специално за нуждите на медията.   Клипът надниква в кухнята на телевизията, показвайки провеждането на техническите проби и подготвката на първите предавания.  На кадрите се вижда вече изграденият нюзрум, почти изцяло оборудваните телевизионните студиа, монтажни и ефирни помещения, както и някои от лицата на медията, сред които шефът на новинарския блок - Валерия Касиян, водещият Стоил Рошкев и красива брюнетка - вероятната му бъдеща екранна партньорка. Целият екип на БСТВ се състои 50 човека - журналисти, водещи, оператори, режисьори и др.    Акцент в програмата на БСТВ ще бъдат новините, за които ще отговаря   и публицистичните предавания.  Водещ на сутрешния блок ще бъде  , познат на публиката като писател, поет и журналист. Предавания в телевизията ще имат и журналистите   А самото създаване на телевизията бе едно от обещанията на Корнелия Нинова, когато бе избрана за лидер на БСП.    ", "date": "2019.01.11", "title": "БСП пусна клип за старта на БСТВ (Видео)"}
{"url": "http://epicenter.bg/article/Momiche-i-momche-ot-Balgariya-sa-zaginalite-pri-lavinata-v-Pirin/172674/2/0", "text": "Момче и момиче са загинали, след като са предизвикали лавина в курорта Банско, предаде Канал 3. И двамата младежи са туристи от България.   Снежната стихия влачила телата на сноубордистите около 800 метра, а едно от телата е намерено на около 50 метра от хижа Бъндерица.   Лавината е повлякла и други двама сноубордисти. Те обаче са оцелели и сами са се измъкнали, и именно те са подали сигнал до ПСС.   От Планинската спасителна служба съобщиха, че двете жертви сами са предизвикали лавината. Те са открити мъртви от спасителните екипи, в които са включени и кучета.   Затрупаните са имали необходимата екипировка за дейности в лавиноопасен район. И двамата са имали еърбег, но лавината е била голяма и е причинила множество наранявания, след като преди това ги е влачила около 800 м. Единият от фрийрайдърите е имал и включен радиоприемник – т.нар. пипс, който позволява да бъде локализиран под снежната маса. Именно той е открит първи – малко след 12 часа, а вторият затрупан е намерен половин час по-късно.   След обилния снеговалеж от последните дни в момента лавинната опасност в планините е значителна. Затова предупредиха и от Планинската спасителна служба.", "date": "2019.01.11", "title": "Момиче и момче от България са загиналите при лавината в Пирин"}
{"url": "http://epicenter.bg/article/Karakachanov-nagradi-voenni-razuznavachi-za-profesionalniya-praznik-na-sluzhba--Voenna-informatsiya-/172679/2/0", "text": "111-ата годишнина от създаването на българското военно разузнаване отбеляза служба „Военна информация“ (СВИ) с тържествено събрание, днес, 11 януари 2019 г. Министърът на отбраната Красимир Каракачанов и началникът на отбраната генерал Андрей Боцев положиха венци пред паметниците на загиналите при изпълнение на служебния си дълг военни разузнавачи.   В приветствието си министър Каракачанов подчерта, че „Военна информация“ винаги е била най-добрата българска разузнавателна служба и благодари на ръководството и целия личен състав, че продължават да поддържат високия й авторитет и да изпълняват своите задължения. Всяка държава трябва да има свои надеждни разузнавателни структури, които да гарантират добиването на достоверна информация и нейния точен анализ, за да може държавното ръководство да взема правилни информирани решения, подчерта министърът на отбраната. По думите му работата на българското военно разузнаване в лицето на службата е изключително ценна за сигурността на страната.   Генерал Андрей Боцев поздрави целия личен състав по повод годишнината и заяви, че стратегическото военно разузнаване винаги е било част от системата за национална сигурност и неговата роля става все по-значима. Той изрази своята признателност за точното и своевременното подпомагане в оценката на измененията и анализа на средата на сигурност и допълни, че и занапред ще разчита на пълната и достоверна информация за динамичната картина, която експертите на „Военна информация“ изграждат с много труд и постоянство.   Директорът на службата бригаден генерал Пламен Ангелов заяви, че военното разузнаване винаги е било посветено на защитата на националния интерес и достойно е изпълнявало своето призвание. „Изминалите 111 години са го доказали по убедителен и безспорен начин, за това имаме повод за професионално самочувствие“, допълни директорът на службата. Бригаден генерал Ангелов увери целия личен състав, че постигнатите през 2018 г. резултати и високи оценки за дейността показват, че службата успешно е изпълнила планираните задачи. Той заяви, че се е работило мобилизирано, с висок темп, защото интензитетът, с който работи доброто разузнаване, е правопропорционален на динамиката на международните отношения и средата за сигурност.   По повод на 111-ата годишнина от създаването на военното разузнаване и за постигнати високи резултати военнослужещи и цивилни служители бяха наградени от министъра на отбраната, началника на отбраната и директора на службата.   На събранието присъства и командирът на 68-ма бригада „Специални сили“ бригаден генерал Явор Матеев. Директорът на службата отбеляза отличното взаимодействие с бригадата по изграждането и окомплектоването с личен състав на съвместни разузнавателни органи. Бригаден генерал Пламен Ангелов отличи командоси от 68-ма бригада за постигнати успехи в съвместни мисии.   ***  ", "date": "2019.01.11", "title": "Каракачанов награди военни разузнавачи за професионалния празник на служба „Военна информация“"}
{"url": "http://epicenter.bg/article/GKPP/172613/3/0", "text": "  Арестувани са трима души, предаде агенция DHA.   Ръководителят на дирекцията по сигурността Мустафа Айдън заяви, че тировете са преминали безпроблемно през Румъния и България, но за трафика на опасния товар предварително е постъпил разузнавателен сигнал и екипите са пристъпили към операцията.   Полицията е последвала камионите, веднага след като са напуснали турското ГКПП \"Капъ куле\" при Одрин, спряла ги на изхода на магистралата в района на Текирдаг.   Той коментира, че този удар е спасил поне 1 милион души и отбеляза, че това е първият за тази година товар с рекордно количество дрога. Арестуваните са с инициали Й.Д., Й.Г. и Ф.Ю., не се разкрива граждани на коя държава са те, нито каква е регистрацията на тировете.", "date": "2019.01.11", "title": "Два камиона с над 130 кг наркотици са пуснати през ГКПП Капитан Андреево "}
{"url": "http://epicenter.bg/article/Kurioz--Danachnite-spipaha-belezhki-na-kitayski-ezik-vmesto-fiskalni-bonove-v-magazin-v-Burgas/172639/4/0", "text": "Три големи магазина в Бургас, продаващи китайски стоки, ще бъдат запечатани от Националната агенция за приходите. При проверка на принципа на тайния клиент, екипи от звеното \"Фискален контрол\" на приходната агенция в Бургас са се \"натъкнали\" на любопитна ситуация.   При заплащане на направените покупки вместо фискален бон са получили бележка на китайски език.   Контролните действия са били едновременни в трите магазина, като на някои от екипите изобщо не е бил издаден фискален бон. След легитимация на инспекторите по приходите, при последващите контролни действия са били установени и други нарушения, сред които разлики в касовите наличности.   Това съобщи началникът на отдел \"Оперативни дейности\" на звеното \"Фискален контрол\" към НАП-Бургас Даниел Вълканов, предаде  Novini.bg .   Не сме попадали досега на подобна ситуация. Най-вероятно става дума за софтуер за стоковите наличности. Той е свързан с принтер, от който вместо задължителните фискални бонове, след заплащане от страна на клиента, се издава бележка с надпис на закупената стока на български, а всичко останало по бележката е на китайски език.   Интересно е, че магазините разполагат с касови апарати, но рядко ги използват. Като начало търговските обекти ще бъдат запечатани, каза Вълканов.   На обектите ще бъдат извършени и допълнителни проверки с цел установяване на действителния размер на дължимия, но невнесен данък.   От НАП-Бургас напомнят, че издаването на фискални бонове трябва да става веднага след заплащането на стоката, а не след изрично напомняне или настояване от страна на клиента.  ", "date": "2019.01.11", "title": "Куриоз! Данъчните спипаха бележки на китайски език вместо фискални бонове в магазин в Бургас"}
{"url": "http://epicenter.bg/article/Alo--deputatite--gonite-reytinga-ot-vremeto-na-Videnov-/172650/11/0", "text": "  Само за три месеца доверието към Народното събрание е паднало с още четири на сто по данните на социологическата агенция.  Проблемът е, че подобни статистики вече трудно предизвикват трус, гняв, скандал, протест, тъй като проблемът с ниското одобрение на законодателната институция вече се бил превърнал в „традиционен“ според традиционните тълкувания.    да сменя рамки на инвестиционни проекти за милиарди когато и както дойде, да създава пълен хаос в съдебната практика заради лобистки интереси и заради липса на правна грамотност, да получава пари за съветници, но да не иска съвети от никого. Изброяването може да продължи.  През декември една от най-суровите присъди за качеството на приеманите закони дойде от Огнян Герджиков – професор по търговско право, председател на 39-то Народно събрание, бивш служебен премиер и не на последно място – юрист с призната висока компетентност. Проф. Герджиков заяви, че Консултативният съвет от юристи, създаден за да консултира народните избраници, трябва да се разпусне, защото никой не го търси. И най-важното –  Да добавя, че проф. Герджиков е принципен, пунктуален, човек, който няма навика да се изхвърля с празни приказки. Ако повечето хора не разбират тънкостите на правото, за да преценят сами какво гласуват избраниците му, това трябва да е много точен критерий за случващото се:    Можем направо да го кажем така:   На преден план излиза въпросът чии интереси защитават народните избраници – на партията, на лидера, на нечия силна лобистка група или на обществото, за което всъщност са били избрани. Последното би трябвало да бъде гарантирано от процедурата за обществено обсъждане, където да бъдат представени и съобразени всички гледни точки преди проектът да поеме към комисии и пленарна зала. Вместо това    Съдебната система изпада във все по-голям ступор, хаосът расте.   Липсва елементарна интрига относно позициите и предложенията, всичко е предварително ясно, клиширано и ретро. Реториката е лишена и от съдържание, и от естетика, и от въображение.  Единствено острият опозиционен тон на левицата спасява парламента от пълната му маргинализация.   Дотук е уважено едно единствено (върху поправките в закона за приватизацията в края на юли), като управляващите и за него си приписаха заслугата.   - няма и половин час, с изказвания от БСП и вносителя Данаил Кирилов (ГЕРБ) и без нито едно слово от депутати от мнозинството в защита на промяната. Моля, преди да натиснете копчето, поне обяснете на българските граждани защо.   Независимо дали изборите са пропорционални, мажоритарни, по немски образец, пропорционални с преференции е така нататък, пълната отговорност за подбора на кадрите си носят партиите.  Как се селектира политически елит е изследвана тема в стотици дебели книги и всички посочват, че партиите са тези, които отглеждат и селектират кадрите си по определени критерии – образование, убеждения, кариера, ако щете – морал. В сегашния парламент дори правната комисия не е попълнена само с юристи. Закони могат да се правят с популизъм, но няма да работят.  Политиката, драги депутати, не е само пиар, цветя, натискане на копчето, служебни воаяжи, представителни събития, беседи в приемни и присъствие на тържества. В най-голяма степен всичко това важи за ръководството на Народното събрание.  Преди време в разяснителен пост в социалните мрежи, който може да се интерпретира като антипрезидентски, председателят на парламента Цвета Караянчева напомни, че властта на държавния глава била „церемониална“. Понятието е твърде спорно, тъй като президентът има достатъчно функции, с които стопира пълния произвол. В противен случай едва ли кампанията срещу него щеше да бъде толкова мащабна и яростна. Но по-важното в случая е друго: припомнянето, че България е парламентарна република.  Тоест, с днешна дата можем да кажем България се управлява от парламент с критичните осем процента доверие!  Знанието колко е важна парламентарната институция в България имаше повече тежест дори през 90-те. Знак, че управлението се клати и се задава оставка, бе рейтинг на парламента от порядъка на 13-14 процента (декември 1996) и тогава това логично предизвика скандал! А едва 7-8%, които окончателно го делигитимираха, стигна през февруари 1997 – след щурма на НС, връщането на мандата, шокиращата инфлация, парализата на държавата.   Доверието към българското Народно събрание е традиционно нисък, но под 10% пада в изключителни, извънредни събития.  Впрочем, данните на Алфа рисърч бяха публикувани на 10 януари – дата жалон в българската политика. Това вероятно е случайно съвпадение, но многозначително.  Накратко, уважаеми народни избраници, вече гоните времето на Виденов. Изводите от този факт оставяме на вас. ", "date": "2019.01.11", "title": "Ало, депутатите, гоните рейтинга от времето на Виденов! Вече нямате достатъчно легитимност!"}
{"url": "http://epicenter.bg/article/Balgariya-prez-stakloto-na-vremeto-/172514/6/0", "text": "  Представят се исторически, етнографски и географски детаили в контекста на европейските ценности. „Старото“ се фокусира от прожектора на времето, осветява се от средствата на „новото“ и с професионалната намеса на Иво Хаджимишев.   .    Ерудираният българин е изпратен от цар Фердинанд на специализация в Торино. Там Близнаков среща и се влюбва в  момиче от благородническо потекло - Петронела Венециани. Той става почетен консул на родината си в Италия и със стъклените плаки, които могат да бъдат наречени „дядото на диапозитива“, публично разказва за красотите на своята земя.   С времето, Близнаков се превръща в родоначалник на фамилия, дала на Италия цяла плеяда от дипломати. А благосклонната съдба, изпраща като учител по английски на дъщерите му, не кой да е, а легендарния писател, един от кръстниците на модерния роман – Джеймс Джойс.     .   Видео инсталацията допълва, говори и общува с публиката по съвременен, естествен и вълнуващ начин. Отнасяме се към всеки един диапозитив, като към съкровена реликва от старинен архив, осветяваме внимателно миналото, прецизно, увеличаваме ги, фокусираме вниманието със средствата на съвременна комуникация.   Ценността на  експозицията е и в това, което тя добавя, като визуална информация към отношенията и взаимодействията с други духовни спирки на Балканите и в Европа. Миналото за нас, в снимки и ленти, в спомени и разкази, обикновено носи  „избледняващ“ ефект, а бъдещето е светлината, която конкретизира и намества сфумато възприятията ни.   Спецификите и значенията на изображенията в експозицията, коментира етнолога Анелия Милушева под формата на  текстови информационни детайли, съпътстващи фотосите.       Диапозитивите са заснети при много ниска резолюция, което изисква невероятна прецизност и фотографско майсторство. Друга любопитна подробност от технически характер е това, че черно белите „спирки“ във времето са върху отлично съхранени стъклени плаки.   Дори „опаковките“ на диапозитивите имат историческа стойност – всеки от тях е увит в  не в обикновена хартия, а в написани на машина дипломатически телеграми, съобщения (на френски) на агенция Ройтерс и на български, от БТА. Датирането на тези съобщения е от 30-те години на ХХ век.   В специално обособена витрина, посетителите ще могат да видят оригиналите на стъклените плаки. Характерът на фотосите и тяхната любопитна история във времето, както и мобилността им, дават възможност изложбата да е пътуваща. Концепцията на нейното експониране може адекватно и подходящо да се  впише  в културния календар на галерии, музеи и културни центрове в Европа и света.     Ние  хората, вярваме в ограниченото убеждение, че времето преминава праволинейно от минало в бъдеще и пропускаме, че в момента, наричана от нас настояще, миналото и бъдещето се срещат по един феноменален начин….тази изложба го доказва- допълва куратора д-р Райна Дамяни.   Г-жа  Антонина Стоянова и фондация „Ценности“, с изключителната подкрепа на бизнес дамата Нели Беширова,  представят изложба със завладяваща история и образност, дават възможност да преоткрием културното си наследство, обичаи и занаяти, бит и душевност, да свържем събития и хора от България, през стъклото на времето.   \"България през стъклото на времето\" ще бъде открита на 8 февруари и  може да бъде разгледана в \"Квадрат 500\" до 7 април 2019 година, като в рамките на експозицията са предвидени творчески работилници с ученици.  ", "date": "2019.01.11", "title": "Антонина Стоянова се взира в България през стъклото на времето"}
{"url": "http://epicenter.bg/article/Umirashto-ot-rak-momche-trogna-sveta-s-lyubovta-kam-novorodenata-si-sestrichka/172612/7/0", "text": "Медии като Ню Йорк Поуст и Дейли Телеграф разказват изключително затрогващата и емоционална история на малкия Бейли Купър, който умира от рак на Бъдни вечер, само месец след като се ражда сестричката му Мили. От снимките и разказа на родителите му се виждат не само огромната му усмивка, но и нежната любов към бебето и цялото му семейств,о въпреки страданието му.   \r\n Едно малко британско момче се бореше с рака, достатъчно дълго, за да се срещне с  новородената си сестричка и да каже на опустошените си родители: \"Позволено е да плачете само 20 минути.\", пише  . \r\n   \r\n Деветгодишният  Бейли Купър се е борил с болестта в продължение на 15 месеца, но е твърдо решен да прегърне бебето. Той е малко момче както всички други, докато докторите му не го диагностицират с агресивна форма на рак. Майка му  Рейчъл, която е на 28 г.,  ражда през ноември и Бейли кръщава малката Мили. В деня преди да умре, Бейли е сниман с бебето в ръце. \r\n   \r\n Бейли умира на Бъдни вечер, но родителите му споделят, че се е усмихвал през цялото време, докато  траело лечението му. \"Не мислехме, че  ще издържи толкова дълго, но той беше решен да се срещне с Мили\", разказва Рейчъл. \r\n   \r\n Когато в края на ноември се ражда Мили, брат й Бейли я прегърна и направи всичко, което би направил един по-голям брат – сменя пелените, къпе я, пее й. \r\n   \r\n 30-годишният му баща Лий споделя: „Лекарите казаха, че ще си отиде преди да се роди Мили. Не го направи. Той се бореше и по пътя към болницата каза: „Трябва да я наречем Мили“. \r\n   \r\n Семейството знаело, че е малко вероятно Бейли да оцелее, за да празнуват заедно Коледа, но го насърчава да напише списък с подаръци, които би искал. Родителите му забелязват, че те са избрани за по-малкия му брат, шестгодишния Райли. \r\n   \r\n Знаейки, че умира, Бейли  планирал и собственото си погребение.  Помолил  всички гости да бъдат облечени в костюми на супергерои. И когато баба му каза, че иска да заеме мястото му, Бейли й каза: „Това е наистина егоистично, Нан. Имате внуци, за които да се грижите. С последните си думи той казва на родителите си: „Позволено е да плачете само 20 минути. Трябва да се грижите за Райли и Мили.“ \r\n \r\n \r\n   \r\n", "date": "2019.01.11", "title": "Умиращо от рак момче трогна света с любовта към новородената си сестричка"}
{"url": "http://epicenter.bg/article/Andi-Mari-shokira--otkazva-se-ot-tenisa/172625/8/0", "text": "Анди Мъри се отказва от тениса още през този сезон. Още предстоящият Аустрелиън оупън може да се окаже последният турнир в кариерата му. Това обяви през сълзи 31-годишният британец на пресконференция в Мелбърн.   Причината е контузията в бедрото, която го мъчи бившия световен номер 1 през последните два сезона.   \"Не се чувствам добре. Имам проблеми от дълго време. Имам постоянни болки през последните 20 месеца. Направих всичко, което беше възможно, за да се опитам да се възстановява, но нямаше голям успех. Намирам се в по-добро състояние, отколкото преди шест месеца, но все още болката е сериозна. Мога да играя на ниво, но не на нивото от преди\", обяви Мъри.   Той бе категоричен, че няма да разочарова феновете в Австралия, като се откаже от участието си в първия за одината турнир от Големия шлем и със сигурност ще излезе на корта в мача от първия кръг на Аустрелиън оупън срещу Роберто Баутиста Агут.   Мъри обясни, че голямото му желание е да се оттегли на Уимбълдън (който е през юли), но не е сигурен \"дали ще може да играе с тази болка още четири или пет месеца\".   \"Болката е прекалена. Трябва да има край, тъй като не знам дали ще спре. Бих искал да играя на \"Уимбълдън\". Там искам да сложа край, но не съм сигурен, че ще мога да го направя.   Имам опцията за още една по-сериозна операция, която би би позволила да имам по-добър живот и болката да изчезне. Обмислям го. Някои спортисти са го правили и са се връщали в спорта, но няма гаранции. Ако го направя, ще бъде, за да мога да живея по-добре\", допълни шотландецът.    Шотландецът претърпя операция на бедрото миналия януари. Той се върна на корта през юни, но оттогава е изиграл едва 14 мача. Анди Мъри достигна до първото място в световната ранглиста през ноември 2016 г. и престоя там в продължение на 41 седмици. Спечелил е 3 титли от Големия шлем - US Open (2012), \"Уимбълдън\" (2013, 2016), играл е и на още 6 финала в Шлема. Мъри е и актуалният олимпийски шампион, като има общо два златни олимпийски медала на сингъл – от Лондон 2012 и Рио де Жанейро 2016.   Източник: Канал 3  ", "date": "2019.01.11", "title": "Анди Мъри шокира, отказва се от тениса"}
{"url": "http://epicenter.bg/article/Chivas-Venture-stimulira-zeleni-proekti-i-mladi-predpriemachi/172624/10/0", "text": "  В \"Кино Култура\" беше обявен най-креативният проект от четирите финалисти в България. Chivas Venture е амбициран да поощрява младите и перспективни предприемачи, за които печалбата се изразява не в банкноти, а в промяна на света, в която която искат да участват и те.   Събитието се случва за пета поредна година, а Chivas Venture продължава на по-високо ниво - на световния финал наградният фонд е $ 1 000 000, а тази година проектът La`mon ще представи България.   Четирите амбициозни проекти успяваха да впечатлят публиката, сред която бяха Ники Кънчев и Любен Дилов-син, само за 3 минути, които им бяха отделени за представяне. Първият от тях е с името Ise, който изработва кукли само от естествени материали, а в процеса участват хора със здравословни проблеми, но с желание да работят, както и бежанци, и роми.   Следващият социален предприемач представи Hyperfold, който ще произвежда сгъваеми пластмасови бутилки за многократна употреба, които могат да бъдат употребявани и във фурна, и във фризер. Материалът, който ще се употребява в този процес, ще бъде лицензиран.   Единственият мъж с проект беше създателят на Mete, o Rocks, който представи актуалната ситуация у нас в метеорологичните станции, както и неговия BOTEV - модерна станция, която срещу абонамент може да използва всеки. La`mon, който спечели наградата, намери потенциални клиенти още по време на презентацията на продукта сред публиката - става дума за фолио аналог на пластмасовото, което се използва за кориците на списания, ресторантско меню, визитки и други подобни продукти. Новото фолио обаче може да се разгражда в почвата, да се рециклира, а освен това е много здраво - лично председателят на журито, собственикът на издателска къща \"Жанет 45\" демонстрира тази му хараскетирстика.    ", "date": "2019.01.11", "title": "Chivas Venture стимулира зелени проекти и млади предприемачи"}
{"url": "http://epicenter.bg/article/Domashen-obreden-hlyab-za-praznika-na-sv--Tatyana/172656/9/25", "text": "брашно - 500 г  вода - хладка, колкото поеме  сол  захар  зехтин - 2 с.л.  мая - 1 пакет  олио - за намазване  В голяма купа се слага брашното, добавят се сол, захар и мая. Разбъркват с ръце. Следва зехтинът.  Хладката вода се добавя постепенно и се омесва меко тесто. След като се омеси, се покрива за 45 мин. да втаса.  След това се слага в подходяща тава за печене и се оставя за още 10-15 мин.   Правят се фигури по желание - кръст, грозд. След това тестото се намазва с олио и се поръсва с малко брашно.  Пече се във фурна на 180-200 градуса за 35 мин.", "date": "2019.01.11", "title": "Домашен обреден хляб за празника на св. Татяна"}
{"url": "http://epicenter.bg/article/Raparat-Dim4ou-i-saprugata-mu-Vesi---vodeshti-na-359-Hip-Hop-Awards/172635/10/0", "text": "Зала EFE на хотел Маринела ще събере хип-хоп аудиторията у нас, представители на мейнстрийм и ъндърграунд сцената и ще награди победители в над 15 категории.   Събитието очаква за поредна година стотици гости, а за доброто настроение на публика със своите музикални изпълнения ще се погрижат редица топ изпълнители. На сцената на 359 Hip Hop Awards ще се качат: петкратният носител на титлата \"Рапър на годината\" 100 Kila, NDOE, Murda Boyz, Venzy, Боби Ваклинов, ANGELL, DJ GEORGE, BiterZzz Twerk & Hip Hop и др. Организаторите са подготвили специална изненада за гостите - ексклузивна хип-хоп колаборация с международно участие.   Миналогодишният носител на титлата \"Рапър на годината\" Dim4ou и съпругата му ще бъдат водещи на 359 Hip Hop Awards.   VIP куверти могат да бъдат закупени чрез лично съобщение на facebook страницата на 359HipHop Awards или на телефон: 0879 444 485. Билети за събитието можете да закупите в мрежата на Eventim.   В категория номинации в официалния сайт на събитието www.359awards.com са публикувани в топ 5 номерата на всеки артист или проект. Може да се пускат до 5 SMS от един номер. Гласуването се затваря на 3.02.2019 г . в 00.00 часа.    В Категория Гласуване в официалния сайт на събитието www.359awards.com са публикувани в топ 5 онлайн формата за гласуване на всеки артист или проект. Всеки потребител може да гласува свободно за всички или само за избрани категории от един IP адрес. След изпращане софтуерът блокира IP адреса на гласувалия и следи за опити за повторно гласуване.   При опит за манипулация на вота през proxy сайтове, подадените гласове от подобни референти се анулират автоматично. Допълнително се следи за гласуване от динамични IP адреси от една и съща мрежа на един и същи доставчик. При установяване на злоупотреба получените гласове се анулират автоматично.", "date": "2019.01.11", "title": "Рапърът Dim4ou и съпругата му Веси – водещи на 359 Hip Hop Awards"}
{"url": "http://epicenter.bg/article/Valezhite-spirat--vyatarat-otslabva--temperaturite-se-vdigat/172615/2/0", "text": "През нощта все още на много места в страната имаше валежи – в по-голямата част от Северна и Западна България от сняг, а в Източна от дъжд.   Минимални температури днес ще са между минус 5° и 0°, по морския бряг малко по-високи. Атмосферното налягане ще продължи да се повишава и вечерта вече ще доближи средното за месеца.   Днес валежите навсякъде ще спрат, а над Южна България и облачността ще се разкъса и намалее. Ще духа слаб и умерен запад-северозападен вятър. Максималните температури ще бъдат предимно между 0° и 5°, в София около минус 1°.   Това съобщи дежурният синоптик Христо Христов, цитиран от Фокус.   Над Черноморието ще бъде предимно облачно, след обяд на места по северното крайбрежие с разкъсвания на облачността. Ще бъде почти без валеж. Ще духа умерен северозападен вятър. Максимални температури между 3° и 8°. Температурата на морската вода е 5°. Вълнението на морето ще бъде 2-3 бала.   В планините облачността също ще се разкъса и намалее. Ще духа силен запад-северозападен вятър с който ще нахлува студен въздух и през деня температурите ще се понижават. Максималната на височина 1200 метра ще бъде около 0°, на 2000 метра – около минус 6°.   През почивните дни ще има променлива облачност, без валежи. Вятърът ще е от запад-северозапад, в събота все още в повечето райони умерен, в неделя ще отслабне. Сутрин ще е студено, минималните температури ще са предимно между минус 4° и минус 9°, на места и по-ниски; максималните ще са близки до 0°.    В понеделник вятърът временно ще се ориентира от запад-югозапад и температурите ще се повишат. Облачността ще се увеличи, но само на отделни места, главно в Западна България, е възможно да превали слаб сняг. По-късно от северозапад, с усилване на вятъра, отново ще нахлува студен въздух.  ", "date": "2019.01.11", "title": "Валежите спират, вятърът отслабва, температурите се вдигат"}
{"url": "http://epicenter.bg/article/Deputatite-se-zavrashtat-na-rabota--Ochakvat-se-tezhki-politicheski-rechi-dnes/172616/2/0", "text": "  Това е шестата сесия на 44-ото Народно събрание.  Съгласно Правилника за организацията и дейността на парламента сесията се открива с химна на Република България и този на Европейския съюз. Веднага след началото на заседанието всички парламентарно представени сили ще излязат с декларации за приоритетите си през новия политически сезон. Проектопрограмата предвижда депутатите да се занимаят с промените в Закона за животновъдството на първо четене.   С внесените промени се цели синхронизиране с Европейското законодателство. Основен акцент в проекта са промените, свързани с условията и реда за признаване на развъдните организации, както и за одобряване на развъдните програми.   След изчерпване на законодателната част ще започне и първият за 2019 г. петъчен парламентарен контрол.   В парламентарния контрол участие ще вземат общо шестима министри, сред които и двама вицепремиери.   Вицепремиерът   първи ще се качи на парламентарната трибуна. Към него се очаква въпрос, свързан с политиката на правителството за справяне с усложняващата се епизоотична обстановка в страната.   Военният министър   ще представи годишен доклад по сигурността. Той ще отговаря пред депутатите и за осигуряването на надеждна охрана на складове с въоръжение и боеприпаси, подчинени на бригада „Логистика“. Средствата по програма „Околна среда“ за чистотата на атмосферния въздух в Русе и изграждане на регионална система за управление на отпадъците – това са двете питания, отправени към министъра на околната среда и водите   Образователният министър  ще внесе яснота по заявените промени в минималните национални изисквания по Закона за развитието на академичния състав, развитието на Национален детски екологичен комплекс в Община Ковачевци, както и по проблеми в дейността на Центъра за специална образователна подкрепа „Академик Тодор Самодумов“ в с. Кранево.   На два въпроса ще отговаря и здравният министър  Единият е свързан с осигуряването на достатъчно законово регламентирани приходи за общопрактикуващите лекари, за да могат да посрещнат разходите по закупуването на застрахователни премии съгласно Наредбата за задължителното застраховане на лицата, упражняващи медицинска професия. Вторият засяга политиката на ведомството за осигуряване правото на достъп до медицинска помощ, предоставена от общопрактикуващи лекари.   Последна ще отговаря министърът на енергетиката   а въпросите към нея са свързани с газовото хранилище „Чирен“ и договор за доставка на 1 млрд. куб. м газ от Азербайджан, съобщава Канал 3.", "date": "2019.01.11", "title": "Депутатите се завръщат на работа. Очакват се тежки политически речи днес"}
{"url": "http://epicenter.bg/article/Parlamentat-zaraboti--sportmenski-evrovot-pozhela-Karayancheva/172621/2/0", "text": "Парламентът се събра да работи след 20-дневната зимна ваканция. Депутатите станаха на крака, както винагиот нас зависи вотът да не е очерняне на опонентите, а спортменско състезание, призова опозицията и управляващите председателят на Народното събрание Цвета Караянчева, предаде Канал 3.   В седмичната програма на парламента за новата година влезе и проекторешението за покупката на F-16.   Традиционно политическите сили започнаха своите изявления.   През 2019 г. предстоят избори – от нас зависи да превърнем вота в оспорвано спортсменско състезание. Това каза председателят на Народното събрание Цвета Караянчева в началото на откриването на шестата сесия на 44-тия парламент, предаде  а генция „Фокус“.   „Уважаеми народни представители, честита новата 2019 г. Нека в началото на годината си пожелаем тя да бъде ползотворна и успешна. Нека се стремим през тази година всички наши усилия и действия да бъдат градивни, конструктивни и дейността ни общополезна, водена от съзнанието за високата ни отговорност пред българските граждани. През тази година в страната ни ще се поведат избори за представители на Европейския парламент и за местната власт. Всичко това предполага политическо говорене и партийно противопоставяне, но от нас, хората в тази зала, зависи да превърнем вота не в повод за очернянане на опонента, и за принизяване на постигнатото, а в оспорвано спортсменско състезание“, каза Караянчева. По думите ѝ трябва да има ясни политически послания. Караянчева припомни думите на Петко Каравелов, че „взаимните обвинения нямат място тук“.   С кворум от 176 народни представители започна шестата сесия на 44-тото Народно събрание. Заседанието бе открито от председателя на парламента Цвета Караянчева.   Съгласно Правилника за организацията и дейността на Народното събрание сесията започна с химна на България и този на Европейския съюз. По традиция парламентарно представените сили ще излязат с декларации за новия политически сезон веднага след началото на заседанието.", "date": "2019.01.11", "title": "Парламентът заработи, спортменски евровот пожела Караянчева"}
{"url": "http://epicenter.bg/article/Ninova--Za-nas-2019-g--shte-slozhi-kray-na-statukvoto-i-nachalo-na-promyanata-v-Balgariya-i-v-Evropa/172623/2/48", "text": "0 дни на 2019 г. Това заяви в остра декларация от името на БСП за България лидерът Корнелия Нинова, предаде БГНЕС.    Стигна се до там във Велико Търново българи да се отказват от топлата вода като услуга, просто защото не могат да си я платят, добави Нинова с критичен тон.   . Тези пари се раздадоха извън закона, извън правилата, без обществени поръчки, при това на някои фирми, срещу които текат разследвания за злоупотреба със средства. Тези фирми организираха протеста срещу БСП за съмнения за корупция при строителството на магистралите.   Време е да се чуят поименно имената на тези обвързаности, а те са 1,35 млрд. извън законния ред за пътностроителна техника - Груп, Главболгарстрой, Трейс Груп, и др. Вярно ли е, че вече има преведени аванси на тези фирми, попита Нинова.   , подчерта Нинова.    И това само за 10 дни от началото на годината, какво ли ни чака по-нататък.   , отбеляза още лидерът на БСП.   Концесията на летище София заминава към ЕК със жалба за държавна помощ. Правителството на Борисов решава частни интереси, като нарушава европейските правила и българските закони. За цените ще внесем искане за актуализация на бюджета по отношение на доходите на хората, каза още Нинова.    Искаме Европейската прокуратура да заработи най-бързо, да се конструира и да заработи в България, дано европейското законодателство даде справедливост на българския народ, каквато заслужава, допълни Корнелия Нинова.   , подчерта още Нинова         Да е честита, мирна и благодатна за България и за вашите семейства 2019 година. Всяка нова година свързваме с надежда за нещо ново, нещо по-добро. За нас, от „БСП за България”, 2019 г. ще сложи край на статуквото и начало на промяната в България и в Европа. Минаха само 10 дни от началото на тази година, но те показаха нестабилност, несигурност, растяща бедност, погазване на държавността и правовата държава, корупция, некадърност на управлението във вътрешната и външната политика, което доведе във вътрешната до хаос, а във външната, само за 10 дни, ни въвлече в 2 международни скандала.   Икономически необосновано и нелогично, високото увеличение на ток, вода, газ и парно изправят хиляди семейства през невъзможност да оцелеят през зимата. Стигна се до там в ХХI век, във Велико Търново, например, българи да се отказват от топлата вода, като услуга, просто защото не могат да си я платят. Български фирми започват да фалират и уволняват работници заради неимоверния скок на промишления ток.   Тези дни чухме най-тежките думи, произнасяни в последните години, и то не от политици, а от реалния сектор, от българската икономика и фирми, като председателя на една от работодателски организации заяви публично: „Положението в България е като на война. Нуждаем се от извънредни мерки”. Докато хиляди български семейства трудно си плащат ежедневните сметки, докато те бяха поздравени за Коледа с високи цени, 5 фирми получиха огромен коледен подарък - 1, 350 млрд. лв за строителство на магистрали. Магистралите са необходими на България и на Европа, разбира се, но тук тези пари се раздадоха извън закона, извън правилата, без обществени поръчки, без конкурс или търг, при това на някои фирми, срещу които текат разследвания за злоупотреби със средства. Питаме, по какви критерии ги избрахте, уважаеми управляващи и г-н премиер.   Единственият критерий, който виждаме е, че тези фирми организираха протеста срещу БСП за исканата проверка за съмнения за корупция в строителството на магистралите. Всички знаем какво се случва, как продължава моделът на политико-олигархичните обвързаности в България, дори в тези 10 дни на 2019г., но всички мълчите. Някъде си ги говорим по кабинетите тези неща, но мисля, че е време да се чуят от тук и поименно- имената на тези обвързаности. Те са - 1,350 млрд, извън закон и ред, за \"Пътностроителна техника Груп\", на „Главбулгарстрой”, „Хидрострой”, ”Пътстрой-92” и „Трейс груп”. Ето ги имената и лицата на политико-олигархичните обвързаности. Вярно ли е, че вече има преведени аванси на тези фирми и защо се бърза преди избори, извън всякакви правила, да се приключи с тези процедури. Отговорите оставям на вас, уважаеми българи.   Ярък пример за некадърност на управлението е случаят с винетките. Хвърлихте в хаос цялата страна заради своята некомпетентност. Светът и Европа вече разполагат с изкуствен интелект, а правителството на Бойко Борисов не може да въведе електронна винетка. Изводите са отново за нашите сънародници. Не стига това, уважаеми управляващи от уж европейската партия ГЕРБ, а ни вкарахте и в международен скандал като обвинихте австрийската фирма „Капш” за виновна за случилото се. Това е една от най-добрите фирми в Европа, която работи в Австрия , Германия, Швейцария, Полша, Чехия, без нито един проблем, а в България- хаос, не заради австрийския професионализъм, а заради българската некомпететност на правителството на Бойко Борисов. Вкарахте ни в друг международен скандал за 10 дни - отвлечен кораб в български териториални води с участието на българската държава. Случаят се разглежда от ООН и ще се търси международно решение през съдилищата.   Нестабилност и несигурност личи в решенията на правителството през тези дни. Как на 17.12.2018г. приехте електронната системата, винетките, ТОЛ системата, а на 02.01.2019г. си променихте мнението? С какви решения прехвърлите тези отговорности на общините, като грубо нарушихте принципа на разделение на властите.   В икономиката продължават скандалите. В съвсем скоро време ще има развитие на един случай за разграбване на националните богатства. Тече, уважаеми българи, с пълна сила процедурата за концесия на „Летище София”. На 09.02.2019г. тя ще приключи с подаване на оферти и никакви аргументи за национална сигурност, за отговорност към националните ресурси не бяха чути. Представете си това се случи само за 10 дни, без да съм изчерпателна. Ако това правителство и мнозинство управляват цяла година. Какво ли ни очаква?   Ние, от БСП, няма да гледаме безучастно случващото се. Предприемаме следното: по отношение на цените и помощта на българските малки и средни предприятия, и българските домакинства – настояваме КЕВР да влезе в ролята си на истински регулатор, а не на обслужващ монополи и олигарси. Да приложи всички законодателни мерки за реално отразяване на цените, а не изкривено, заради частни интереси. В противен случай внасяме искане за оставка на цялата Комисия за енергийно и водно регулиране в парламента. По корупцията и отстъплението от национални интереси – сделката с петте фирми, близки до властта, както и концесията на Летище „София“- заминават другата седмица в ЕК с жалба за държавна помощ.   И в двата случая правителството на Бойко Борисов помага на частни интереси, като нарушава европейски правила и български закони.   За живота и цените – ще внесем и ще искаме актуализация на бюджета по отношение на доходите на хората. И не ни казвайте, че е невъзможно да се прави актуализация в началото на годината, защото Министерският съвет я прави всеки месец с постановления на МС, с които раздава безотговорно пари, извън всякакви правила. Този сезон показа и отношението към общините с решението на МС отново да раздаде пари на общини на ГЕРБ и ДПС, отново извън всякакви правила, и може би с оглед наближаващите местни избори. Днес нашите членове в УС на Сдружението на общините внасят декларация. Ако тази практика не се промени – да се облагодетелстват приближени до властта кметове и да се ощетяват жителите на другите общини, нашите представители напускат Управителния съвет на сдружението.   Всички решения на наболелите проблеми предлагаме в нашата „Визия за България“ и „Визия за Европа“, които на 26.01.2019 г. ще бъдат официално приети и ще станат нашата програма за европейските, предсрочните парламентарни и местни избори. Много е важно- каква България, каква Европа искаме. Защото, уважаеми Граждани за европейско развитие на България, когато преди две години, от БСП поискахме да сме равни с другите европейски народи, да няма двойни стандарти, вие ни заклеймихте. Това беше светотатство да се произнесе. Тогава казахте, че това е антиевропейско. Докарахте г-н Лопес в разгара на кампанията да ни хули за това, че не искаме двойни стандарти в храните. Днес всички го повтаряте вкупом. Само, че трудно ще вземете завоя, защото през всички тези години - ГЕРБ и ЕНП управляваха Европа.   И затова стигна Европа до това състояние. Днес всички големи европейски лидери искат промяна на Европа. Защото през всички тези години безропотно подкрепяхте позицията на г-жа Меркел по миграция и днес ще ви е трудно да вземете завоя. Безропотно гласувахте всички брюкселски чиновнически решения, които бяха в угода на монополи, на бюрокрация, но не и на европейските народи. И сега трудно ще се разграничите от статуквото, което бяхте и сте в момента в Европа. ГЕРБ е статуквото тук и в Европа. А Европа върви към промяна и всички я усещаме.   Ето защо, ние ще бъдем последователни. За нас Европа - бъдещата, истинската- е тази, която зачита националния интерес на държавите членки, в която няма двойни стандарти, в която има по-малко бюрокрация и повече социална Европа. И най-вече – ще работим усърдно европейската прокуратура, възможно най-бързо, да се конструира, да заработи и да влезе в България. Дано европейското правораздаване да даде справедливост на българския народ, каквато той досега не познава. Ще бъдем категорично против Истанбулска конвенция, против Пакт за миграция, против пакета „Макрон“. Но за да имаме претенции, че искаме да променяме Европа, първо трябва да започнем от себе си.   Знаем, че правителството и мнозинството искат по всякакъв начин да изкарат мандата си. И това е нормално – взели сте изборите, искате да управлявате до край с всички средства – раздаване на пари, извън правила, с отмяна на машинно гласуване, с всички опити тези избори да бъдат опорочени.   Уважаеми г-н Премиер и мнозинство, как точно това ще стане със 17% доверие от българския народ, което показва последното социологическо проучване. Със 17% кое правителство смятате, че може да управлява перспективно и да прави сериозни реформи, от които българското общество има нужда. Този парламент е изчерпан. Същото проучване казва- 8% доверие в парламента, в най-висшия орган на държавата.   Всякакви опити и политическо инженерство да се продължи животът на това мнозинство, с ново програмно правителство, в което да участваме всички партии, ще срещнат нашия отпор. Защото това ще бъде опит отново политическото статукво да се запази срещу волята на народа да промени статуквото в лицето на сегашната политическа класа.   За нас този парламент е с изчерпано доверие и с изчерпани възможности. Уважаеми българи, знаем, че имате сили, че можете, надяваме се и че искате животът ви да се промени към по-добро. Начинът за това е само един – предсрочни парламентарни избори и каквото вие – народът, реши, ние ще го изпълним.  ", "date": "2019.01.11", "title": "Нинова: Хвърлихте страната в хаос! Искаме предсрочни избори и каквото народът реши, ще го изпълним!"}
{"url": "http://epicenter.bg/article/Pochina-zhurnalistat-Velichko-Skorchev---bashtata-na-sutreshnite-blokove/172626/2/0", "text": "На 81 години ни напусна един от доайените на българската журналистика Величко Скорчев, съобщи БНТ.   Той е наричан \"бащата на сутрешните блокове\". Именно Скорчев бе водещ на първия сутрешен блок в българския ефир \"Добър ви ден\", който започна да се излъчва от националната телевизия на 18 септември 1990 г.   Легендарният телевизионен водещ и журналист е завършил археология. В БНТ работи в продължение на 25 години. Още 10 години от живота си посвещава отново на телевизията.  ", "date": "2019.01.11", "title": "Почина журналистът Величко Скорчев - бащата на сутрешните блокове"}
{"url": "http://epicenter.bg/article/VMRO/172628/2/0", "text": "Нямам медицински компетенции, за да коментираме такова лице. С новия бюджет за здраве вярвам, ще има достатъчно средства, за да се погрижи за състоянието си. Очевидно е, че Марешки има нужда от лечение. Изказването му, че председателят на ВМРО в Община Марица е правел гето във Войводиново е нелепо. Кметът на Марица Димитър Иванов е избран с подкрепата на друга партия, не на ВМРО. Ние имаме един зам.-председател на Общинския съвет в Община Марица.   Това обясни в студиото на \"Здравей, България\" по Нова тв депутатът от ВМРО Александър Сиди в отговор на твърдение на Веселин Марешки, че ВМРО нарочно си затваря очите за конкретното гето, понеже им носи гласове на избори.   Сиди е бил координатор на ВМРО в Пловдив, преди да стане депутат. Сиди обяви, че говорил с кмета на общината и той му обяснил с документи кога, къде и какво е правено, за да няма ромско гето.   На въпрос как така къщата на двамата братя, нападнали командоса Валентин Димов, е издигната преди около година и половина и какво е направил зам.-председателят на ВМРО в Общинския съвет в Марица, Сиди отговори, че се влиза в твърде голяма конкретика. Той повтори, че общината дала парцели общинска земя за строеж на къщи за ромите, имало ромско семейство, което стигнало почти до края на процедурата, но се отказало, защото другите им казали, че си живеят безплатно.   Сиди отрече и, че ВМРО се активизира само когато станат случаи като Гърмен, Асеновград, сега Войводиново. Това е един проблем, който трябва да бъде решен окончателно. Това, което можем да направим, е по всички общински съвети, където имаме представители, да настояваме за проверки има ли и къде има незаконни постройки – всички незаконни постройки.   Сиди се съгласи, че е по-добре да се бутат къщи през лятото, а не през зимата, било по-човешко и добави, че Каракачанов вече бил казал, че не всички роми били нагли. Същевременно депутатът беше категоричен и, че в момента, в който която и да е власт тръгне да прави каквото и да е за незаконните постройки, се появяват правозащитни организации и пречат.   Той каза и, че Комисията за защита от дискриминация няма да вземе адекватно решение по жалбата срещу Каракачанов, защото член на сдружение \"Единство\" (по думите на Сиди, Ачо Циганина) показал със снимка във Facebook, че се снимал с комисията.   \"Чувствам се обидена. Това е един битов скандал, още не е установено дали момчетата са виновни, не искам да защитавам хора, упражнили насилие. Аз съм тук, за да изразя недоволството си, че се използва такъв език. Искам да разбере г-н Каракачанов, че не може да се говори така на ангро, да се лепят етикети. Защо аз трябва да се срамувам от колегите си, от съседите си и какъв отговор да дам на 15-годишната си дъщеря, която ме пита защо този човек ни нарича нагли? Това заяви във връзка със случая от Войводиново Лиляна Ковачева, която е от ромски произход и се представи като човек, работещ в държавната администрация, плаща си данъците и сметките. Тя е част от сдружение \"Единство\", което подаде жалба в Комисията по дискриминация заради думите на Красимир Каракачанов, че \"циганите станаха много нагли\", а той обяви, че \"не може някаква циганска организация да ми налага цензура\".   Ковачева беше категорична, че проблемите с ромското малцинство идват от ниския образователен ценз. Попитана дали е достатъчно да се въведе мярка \"не ходиш на училище – не получаваш помощ\", тя се съгласи, че може би в началото трябва да е така – принудително ромските деца да бъдат накарани да ходят на училище.   Лиляна Ковачева попита и защо при бутането на незаконни къщи във Войводиново не е помислено къде ще отидат тези хора – особено при минусови температури и сняг. Тя се съгласи, че законът трябва да бъде спазен, но попита защо не се започна с бутане на незаконни къщи, заснети с дрон от НАП, казвайки: \"На тези хора това не им е единственото жилище\". И напомни на Каракачанов, че ромите са допринесли за България – загивали са във войните, строили са пътища и инфраструктура   Тази вечер, във Войводиново ще има протест, организиран от колеги на командоса Валентин Димов, с мото \"Не на циганизацията на държавата\". Очаквали се колеги на Димов, от специалните части, от специалните структури на МВР, както и фенове на Ботев (Пловдив).   Единствено военният министър Красимир Каракачанов каза така, както е – че циганите са станали изключително нагли и ако държавата не се вземе в ръце, ще го направим ние – протестите трябва да са масови, заявиха приятелите на Димов.  ", "date": "2019.01.11", "title": "ВМРО: Марешки има нужда от лечение, говори нелепици"}
{"url": "http://epicenter.bg/article/Siderov--Da-sprem-da-koziruvame-i-da-si-prechim-po-balgarski-obichay/172630/2/0", "text": "През 2019 г. да спрем да изпълняваме и да козируваме, да сложим край на васалното поведение, пожела на \"политическото съсловие\" в пленарната зала лидерът на \"Атака\" в речта си за откриването на новия политически сезон, съобщи Канал 3.   В името на това бил открит и отворен да помогне на всеки, който сподели консервативните му идеи за Европа на отечествата в ЕС.   Волен Сидеров предупреди, че тази година ще е всичко друго, но не и скучна, предстои битката за бъдещето на Европа. Доживяхме САЩ, която ни даваше наставления да бъдем по-либерални, да казва - \"националисти, трябва да се обединим\", радостно констатира националистът. И призова партиите у нас: \"Нека да не си пречим по стар български обичай един на друг, ако това го преодолеем, ние сме непобедими\".   Сидеров пожела и на българския народ да бъде на ниво, за да успее България. \"Не само да успее, но да бъде държава, която да докаже, че е създала европейската цивилизация\". Пожеланието за депутатите в личен план пък беше \"дълги години живот, граничещи с безсмъртие\".", "date": "2019.01.11", "title": "Сидеров: Да спрем да козируваме и да си пречим по български обичай"}
{"url": "http://epicenter.bg/article/Karadaya--Izminalata-godina-e-izgubeno-politichesko-vreme-za-Balgariya--/172632/2/48", "text": "Изминалата година е изгубено политическо време за България. Това каза председателят на ДПС Мустафа Карадайъ от трибуната на Народното събрание в декларация от името на парламентарната група, предаде „Фокус“.  „Нека през 2019 г. България да извоюва достойно място в Европа и ЕС да намери верния път към всички държави-членки. Началото на годината е и време за равносметка и поглед в бъдещето. Със скандали започна 2018 г. и със скандали приключи - и в малката, и в голямата коалиция, в страната и в чужбина, в институциите, между институциите, морални – примерите, за съжаление, отново са много. Със скандал започна и 2019 г. – изборът на нов изтребител“, заяви Карадайъ.  Той посочи, че изминалата година е изгубено политическо време за България.  „Управляващите казаха, че страната ни има изключителни постижения и това са аргументите им, че трябва да продължат да управляват по същия начин. Внимателният анализ обаче показва съвсем друга картина – икономическият растеж е крайно недостатъчен, за да догоним дори страните в нашата група в ЕС и обрича и следващото поколение български граждани да остане най-бедното в Европа“, заяви лидерът на ДПС и посочи, че през 2019 г. България ще има нужда от ускорено догонващо развитие.  Карадайъ каза още, че през 2019 г. ДПС ще търси диалог и консенсус за приоритетите и програмата за развитие.  „Трябва час по-скоро да се намери решение на важните за българските граждани въпроси, но те няма да се решат от улицата. Те чакат сериозно политическо обсъждане, за да създадем условия за икономически растеж“, каза още той.  Карадайъ посочи, че ДПС призовава всички национално отговорни партии да превърнат 2019 г. в година за намиране на консенсус по политическите и икономическите приоритети на България.  „И страната ни да има активна роля в ЕС. Дължим го на България и на българските граждани. Така можем да бъде полезни и на Европа“, каза още той.     УВАЖАЕМА ГОСПОЖО ПРЕДСЕДАТЕЛ,  УВАЖАЕМИ ГОСПОЖИ И ГОСПОДА НАРОДНИ ПРЕДСТАВИТЕЛИ!  В началото на новата сесия на 44-ото Народно събрание от името на Движение за права и свободи и от свое име честитя новата година на всички и пожелавам здраве и берекет във всеки дом, нека 2019 година да е плодородна и богата, мирна и успешна, България да извоюва достойно място в Европа и в международен план, Европейският съюз да намери верния път за просперитет на всички държави-членки и благоденствие на обществата.  Началото на годината е и време за равносметка и оценка на отминалата година и поглед в бъдещето.  Според нас в ДПС, оценката на управлението на страната през 2018 година може да се определи с три думи – „скандали, пропуснато време“.  СКАНДАЛИ – със скандали започна годината и със скандали завърши. Политически – в малката и в голямата коалиция, в страната и в чужбина (примери много). Управленски (в институциите и в Правителството, между институциите), морални – примерите отново са много. Нещо повече, със скандали започна и новата 2019 година.  ИЗГУБЕНО ВРЕМЕ – изминалата година е изгубено политическо време за България. Ако слушаме управляващите, те ще кажат, че в страната има изключителни постижения – икономически растеж, рекордно ниска безработица, повишаване на доходите, бюджет с най-високи приходи и разходи за целия преход. И това са аргументи, че трябва да продължат да управляват страната по същия начин!  Внимателният действителен анализ на тези факти, обаче, показва съвсем друга картина – тази на още една изгубена за България и българските граждани година!  Икономическият растеж е в рамките на 3,5% – крайно недостатъчен, за да догоним дори страните от нашата група в ЕС. Такъв растеж обрича и следващото поколение български граждани да остане най-бедното в Европа, не само сегашното.  От трите фактора на растежа – инвестиции, износ, потребление, работи основно последният. Инвестициите като фактор генериращ устойчив растеж практически отсъстват (рекорден спад и на преките чужди инвестиции). И това е поради липса на адекватна политика на държавата. През 2018 година най-големият инвеститор в страната са българските граждани, които работят в чужбина. Те захранват потреблението с парите, които изпращат тук. България се превръща в износител на труд, младите са принудени да заминават зад граница, защото мина още една година без реформи в образованието, реформи, които биха могли да бъдат направени за бизнеса, реформи, които да спрат търсенето на препитание зад граница.  Растеж, основан на потреблението, без инвестиции, без повишаване на заетостта, дава винаги един и същ икономически ефект – инфлация. И тя е вече факт в България. През 2019 година по-високите ѝ нива ще обезсмислят увеличаването на доходите.  България има нужда от Програма за ускорено, догонващо развитие. Стратегически приоритет на България е ускореното догонващо развитие спрямо средния стандарт на Европейския съюз. Ние трябва да имаме три пъти по-бърз растеж спрямо средноевропейското нарастване на брутния продукт на глава от населението. За да не бъде страната и за още едно поколение най-бедната държава в Европейския съюз.  Липсата на реформи обезмисля увеличените разходи в ключови социални сфери. (Продължава да се налива вода в бездънна каца, пример за това – здравеопазването, тези по-големи харчове без реформи няма да направят по-добри услугите за гражданите!)  Политиката на ДПС през 2019 година ще бъде търсене на диалог и консенсус за приоритетите и програмата за развитие.  И, разбира се, нов модел на управление.  Трябва час по-скоро да се намери решение на важните за българските граждани въпроси. Важни въпроси стоят за решаване и тези въпроси няма да се решат от само себе си, нито от улицата. Те чакат сериозно експертно и политическо обсъждане. Те стоят за решаване от този парламент.  Този парламент трябва да постигне консенсуса по визията за ускорено и догонващо развитие на страната. За да гарантираме мира и демокрацията, за да препотвърдим европейските ценности, за да създадем условия за икономически растеж, за благополучието на цялото общество.  Всички ние сме длъжни да го направим.  УВАЖАЕМА ГОСПОЖО ПРЕДСЕДАТЕЛ,  УВАЖАЕМИ ГОСПОЖИ И ГОСПОДА НАРОДНИ ПРЕДСТАВИТЕЛИ,  Ние от ДПС призоваваме национално отговорните партии да превърнем 2019 година в година на намиране и постигане на консенсус по политическите и икономическите приоритети на Република България, които да определят пътя на развитие на страната. И България да даде своя принос за възраждането на Европейската идея и за създаването на по-единен и по-силен проспериращ Европейски съюз с активна роля на България.  Това е отговорност на всеки един от нас. Дължим го на България и на българските граждани. Така можем да бъдем полезни и на Европа.  Благодаря за вниманието.  ", "date": "2019.01.11", "title": "Мустафа Карадайъ: Изминалата година е изгубено политическо време за България! (ВИДЕО)"}
{"url": "http://epicenter.bg/article/Rumen-Petkov-za-konkursa-za-iztrebiteli--Na-gol-tumbak---chifte-F-16--VIDEO--/172636/2/48", "text": "На гол тумбак – чифте F-16. Това обяви в предаването „Тази сутрин” по бТВ  лидерът на АБВ Румен Петков по повод конкурса за нови изтребители за Военновъздушните сили (ВВС).  Имаме самолети и хеликоптери, които още 10 години могат да обслужват въздушната ни сигурност, твърди лидерът на АБВ.  По негова информация самолетите и хеликоптерите на военните в момента не са застраховани. Заради това оставка трябва да подадат командирът на ВВС, началникът на отбраната и министърът на отбраната, смята Петков.  АБВ призовава за мораториум върху купуването на нови изтребители. От партията настояват заделените за сделката пари – 1,8 млрд. лв., да бъдат инвестирани в образование, здравеопазване и борба с демографската криза.  Румен Петков коментира и напрежението във Войводиново – в селото започнаха протести и събаряне на незаконни ромски къщи след като двама младежи от ромската махала пребиха командос на Богоявление.  „Не може всеки път, когато двама цигани посегнат на редовен човек, ние да сме смаяни от факта, че има незаконни постройки”, каза лидерът на АБВ.  По думите му решението е да се направи карта на всички незаконни постройки в страната от областните управители, да се осигури ресурс и да се действа незабавно.  ", "date": "2019.01.11", "title": "Румен Петков за конкурса за изтребители: На гол тумбак – чифте F-16 (ВИДЕО) "}
{"url": "http://epicenter.bg/article/Registrirani-sa-dva-vzriva-na-zaboleli-ot-trihineloza---V-Burgas-i-Krumovgrad/172637/2/0", "text": ". Това съобщиха от пресцентъра на Министерството на здравеопазването.    Издирени и изследвани са 7 контактни лица, като резултатите им са отрицателни. Своевременно е уведомена Областна дирекция по безопасност на храните (ОДБХ)-Бургас.    Предприети са спешни противоепидемични мерки. Създадена е организация със съдействието на ОПЛ и председателите на ловните дружинки да се извърши издирване и изследване на всички лица, консумирали от заразеното месо.     . До момента е издирен един контактен. Епидемиологичното проучване продължава по населени места.    Трихинелозата е тежко протичаща паразитна болест при хората. Причинителите на заболяването са малки кръгли червеи - трихинели. Заболяването започва най-често от 5 до 25 дни след консумация на заразено с трихинели месо. Оплакванията най-често са: стомашно-чревен дискомфорт, висока температура, мускулни болки при движение, при гълтане, дъвчене, както и отоци около очите.    Задължително да се извършва изследване на месото от отстреляните диви свине в лабораториите на БАБХ по места.    Приготвените месни продукти (кайма, наденица, суджук, луканка и др.) да се консумират след много добра термична обработка.   от личния лекар, както и консултация с паразитолог.    Трихинелозата запазва своето място на една от водещите хелминтозоонози в България. През 2018 г. са регистрирани 44 заболели лица след консумация на непроверено свинско месо и сурови/полусурови месни продукти от диви и домашни прасета.   Ежегодно с настъпването на есенно-зимния и ловен сезон за едър дивеч, с цел предотвратяване възникването на случаи и епидемични взривове от трихинелоза, Министерството на здравеопазването съвместно с националния консултант по паразитология, изготвя и изпраща на регионалните здравни инспекции напомнително писмо за прилагане на необходимите противоепидемични мерки, съгласно действащата нормативна уредба.   Предвид факта, че в рамките на три поредни дни в Министерство на здравеопазването постъпи информация от РЗИ-Бургас, РЗИ-Кърджали, РЗИ-Пловдив и РЗИ-Хасково за регистрирани случаи на трихинелоза и за лица, консумирали заразено месо от отстреляни диви прасета на територията на община Крумовград, ", "date": "2019.01.11", "title": "Регистрирани са два взрива на заболели от трихинелоза – В Бургас и Крумовград"}
{"url": "http://epicenter.bg/article/Borisov-poiska-ot-Tayani-paketat--Makron-quot--da-bade-ostaven-za-sledvashtiya-Evropeyski-parlament-/172643/2/0", "text": "Министър-председателят Бойко Борисов обсъди развитието на ситуацията около пакета „Мобилност 1“ с председателя на Европейския парламент Антонио Таяни. Двамата проведоха телефонен разговор днес, съобщиха от правителствената информационна служба.  Предвид последното гласуване на текстовете по пакета в Комисията по транспорт и туризъм в Европейския парламент, на което два от трите доклада по пакета бяха отхвърлени, българският премиер настоя пред председателя Таяни да бъде обмислена възможността темата да бъде оставена за разглеждане от следващия парламент след евроизборите.  Борисов определи като странен казуса, че има политическо споразумение между ръководителите на различните парламентарни групи в транспортната комисия, че трите доклада по пакета „Мобилност 1“ са неразделна част един от друг, но в същото време няма логика отхвърлените доклади да влязат за гласуване в пленарна зала.  „Два пъти транспортната комисия и един път в пленарна зала евродепутатите отхвърлят спорните доклади по пакета „Мобилност 1“ и с това показват, че текстовете са небалансирани и предизвикват недоволство както у тях, така и у редица страни-членки на ЕС“, подчерта Борисов.  ​  За да изрази всички резерви по отхвърлените доклади по пакета „Мобилност 1“ и процедурите по гласуването им в пленарна зала на Европейския парламент, премиерът Бойко Борисов изпраща в Брюксел министъра на транспорта, информационните технологии и съобщенията Росен Желязков.  Министърът ще представи всички аргументи на страната ни по темата на среща с председателя на Европейския парламент Антонио Таяни.  По време на срещата Желязков още веднъж ще представи идеята на България разглеждането на пакета „Мобилност 1“ да бъде оставено на следващия Европейски парламент.  ", "date": "2019.01.11", "title": "Борисов поиска от Таяни пакетът „Макрон\" да бъде оставен за следващия Европейски парламент "}
{"url": "http://epicenter.bg/article/VMRO-uhazhva-mediite-s-torta--DPS-se-maytapi--Ot-parite-za-pasportite/172645/2/0", "text": "ВМРО влезе в обувките на Надето Михайлова и крилатата й фраза от ерата на СДС: \"Нахранете журналистите\".   Войводите донесоха в къта на журналистите в кулоарите еднометрова торта с емблемата на ВМРО и надпис \"Честита Нова година\", предназначена само за представителите на медиите, предаде Канал 3.   Опозицията не пропусна да жегне съпартийците на Красимир Каракачанов за флирта им с репортерите. \"Ние не храним журналистите\", възкликна Александър Симов по повод огромния сладкиш, запазвайки голяма дистанция от масата.   Хамид Хамид от ДПС пък демонстрира типичния си хумор и скорострелна реакция, като веднага разнищи начина на финансиране.   \"Ами това е от парите за паспортите\", засмя се зам.-шефът на парламентарната група с намек за аферата с българското гражданство.    Депутатът Юлиан Ангелов обясни:   \"От ВМРО за Новата година да направим една хубава изненада на журналистите, които работят в парламента, и в крайна сметка, колкото е важна работата на политиците и на народните представители, толкова е важна и работата на журналистите, които отразяват нещата и които бдят за истината и затова да има по-обективно отразяване. От тази гледна точка решихме да направим един поздрав към журналистите – една почерпка, за да може наистина годината да е блага и сладка за всички – и за политици, и за журналисти, и за всички като цяло, за да е успешна годината\", предаде БНР.  ", "date": "2019.01.11", "title": "ВМРО ухажва медиите с торта, ДПС се майтапи: От парите за паспортите"}
{"url": "http://epicenter.bg/article/Slavcho-Atanasov--Za-dva-chasa-ot-Plovdiv-shte-izletyat-3-mln-lv--A-mozheha-da-badat-vlozheni-v-kultura/172648/2/0", "text": "Европейска културна столица не е да ударим барабаните веднъж, а е цяла година събития    Каквото и да се каже за   Това не може и няма да се промени. Заради Античността. Заради Възраждането. Заради Съединението. Ако щете – и заради великата и неповторима артистична бохема под тепетата, която направи Пловдив не само духовен, но и свободен град, дори в едни несвободни времена. Да си пловдивчанин означава да усещаш със сетивата си точно това.  Ще ми простите това отклонение, но такива емоции ме вълнуваха преди 7 години,    Личностите в сдружението, което се нае с тази задача, достойно представяха Анастас Бадев, Александър Секулов, Марияна Чолакова, Кирил Търпов, Пенка Калинкова, Манол Пейков, Божана Апостолова и други изтъкнати дейци на изкуството, културата, обществеността.  И те наистина бяха „Заедно“ в името на духа, а не на политическата ситуация. Между тях имаше хора, които трудно бих могъл да нарека свои симпатизанти, но всички се обединихме в името на Пловдив.  За разлика от двама министри, единият от които Симеон Дянков, които отидоха в чужда държава да агитират столица на културата да бъде София. Тогава разговарях с премиера Борисов, който се дистанцира от тези изказвания Защото тези двама души не бяха министри на София, а на България.  А Пловдив за пореден път доказа, че може да бъде обединител за каузи.  Точно в тези времена, през 2010 година по покана на кмета на Истанбул присъствах на тяхното откриване на Европейска столица на културата.  Европейска столица на културата Истанбул, Константинопол, Цариград, Византион – всеки да прецени как да нарече този велик град за световната култура. Истанбул, при все че има 70 милиарда долара годишен бюджет и е посещаван от 35 милиона души туристи, направи откриването в Концертната си зала. Тя е малко по-голяма от НДК. Без да блокира града. И без да раздава одеалца и шалчета, за да стопли зрителите. Общината там направи друго – намали голяма част от стойността на книгите. Сериозна част от театралните, оперни и балетни постановки от Календара на Европейската столица на културата бяха на символични цени. Общината дотира разликата и така вложи парите наистина в култура!  Затова отново ще повторя –     Ние сме Европейска столица на културата цяла година, а не за 2 часа. Едва ли дори богата държава като Кувейт би дала такива средства за толкова кратко време. Европейска столица на културата не е само да ударим барабаните. Веднъж.   България не е известна със своята икономика,нито с добрите си пътища. България е известна със своята духовност. И е обида за българските творци да докараме хора от Германия /с цялото ми уважение към тази държава/, които на всичкото отгоре да вземат и безумни хонорари. Убеден съм, - България има достатъчно специалисти, които щяха да се справят.  Ще завърша само с едно – моля се на Бог да се представим достойно през тази една година, защото това е едно от най-хубавите събития, които са се случвали на България в годините на прехода.", "date": "2019.01.11", "title": "Славчо Атанасов:За два часа от Пловдив ще излетят 3 млн.лв! А можеха да се вложат наистина в култура"}
{"url": "http://epicenter.bg/article/Lavina-ubi-dvama-snoubordisti-nad-Bansko/172649/2/0", "text": "Двама туристи загинаха, след лавина в района на Банско, съобщава БТВ.   Инцидентът е станал около 12 ч. По първоначални данни лавината е била предизвикана от сноубордисти, които са карали извън пистите.   Телата им бяха открити от планинските спасители. Все още не е ясна националността им.   По информация на Планинската спасителна служба в момента лавинната опасност е значителна.   Това означава, че предизвикване на лавина е възможно, дори при малко допълнително натоварване, особено по определени стръмни склонове.   В някои случаи са възможни средни и по-рядко – големи спонтанни лавини.  ", "date": "2019.01.11", "title": "Лавина уби двама сноубордисти над Банско"}
{"url": "http://epicenter.bg/article/Akademitsi-zastavat-zad-vitsepremiera-Krasimir-Karakachanov/172651/2/0", "text": "  Това заявяват в писмо до премиера именити представители на българската интелигенция - академици и професори, които подкрепят действията на вицепремиера, министър на отбраната и лидер на ВМРО Красимир Каракачанов след случая във Войводиново и настояват за решителна намеса на държавата срещу циганската престъпност.   Според учените, позорно е днес да бъдат бити и унижавани български полицаи, военнослужещи, органи на реда, а е престъпление това да сполетява всекидневно възрастни хора, жени и деца, които биват бити, грабени, изнасилвани и убивани. Те адмирират действията на Каракачанов и смятат, че е било крайно време един държавен български мъж да заеме такава позиция и призовават тя да се превъплъти в поредица от държавнически действия.   Интелектуалците призовават министър-председателя да разпореди на компетентните институции да изготвят необходимите мерки така, че „в най-скоро време да се прекрати това безумие на злодейски посегателства срещу живота, достойнство и имота на обикновени български граждани“.     До Г-н Бойко Борисов Министър-председател на Република България     Обръщаме се към Вас,  оповестена тези дни по повод поредните и ставащи все по-нагли безчинства на наши съграждани от цигански произход.    органи на реда, а е престъпление това да сполетява всекидневно възрастни хора, жени и деца, които биват бити, грабени, изнасилвани и убивани.   Знаейки Вашето искрено родолюбие и любов към отечествените ценности и светини, не можем да се въздържим да не отправим този   Затова ние я адмирираме и се обръщаме към Вас тази позиция да се превъплъти в поредица от държавнически действия.    – разчитаме, че след ценните Ви указания компетентните институции   ще вземат нужните мерки в най-скоро време   достойнството и имота на обикновени български граждани.   В тази посока може да разчитате не само на нашата подкрепа, а на огромна част от българската интелигенция и целия народ.   София, 11 януари 2019 г.       Припомняме, че вицепремиерът Каракачанов нарече циганите -извършители на побоя над военен във Войводиново, „нагли“ и декларира, че ще постави на обсъждане в Министерски съвет програма от мерки за справяне с циганската престъпност.  ", "date": "2019.01.11", "title": "В писмо до премиера - академици застават зад Каракачанов: Той е държавен български мъж!"}
{"url": "http://epicenter.bg/article/Karakachanov--Gledah-zapisite-ot-Voyvodinovo---dvamata-mladezhi-otivat-s-ideyata-da-ubivat-/172652/2/0", "text": " Това каза вицепремиерът и министър на отбраната Красимир Каракачанов пред журналисти в парламента, предаде репортер на Агенция „Фокус“.  „Не съм бил свидетел на случката във Войводиново, но другата страна твърди, че е ударена по челото.   Гледал съм записите и се вижда, че той не излиза от колата с намерение да се бие.   заяви Каракачанов и посочи, че може да е имало провокация и от двете страни.  „Но дори и журналистите сте ме провокирали много пъти с въпроси, понякога съм ви отговарял по-остро, но никога не съм налитал да ви бия“, каза още вицепремиерът.  Каракачанов посочи, че    „  заяви той и посочи, че само една пенсионирана учителка е призовала да не го удрят.  „Това означава, че учителите от по-старото поколение така възпитаваха децата и заслужават уважение\", каза военният министър.  На въпрос как ще коментира двете предложения – на Арлин Антонов за звено, което да наблюдава циганския етнос, и на Михаил Константинов за троен удар – при трета присъда доживотен затвор, Каракачанов посочи, че и двете неща не решават проблема.   Полицията трябва да бъде еднаква в своите действия за всички, но това означава реални мерки за интеграция и възпитание, а не само приказки“, каза още Каракачанов.  „ , заяви Каракачанов.  На територията на България никой не е поискал да се разполагат ракети със среден обсег на действие, коментира още вицепремиерът.  „  коментира Каракачанов по повод изявленията на Румен Петков.  \"Вчера се виждахме с него и го помолих да спре да говори неща, от които не разбира. Първо, на територията на България никой не е поискал да се разполагат ракети със среден обсег на действие. Второ, няма нападателни и настъпателни самолети.  заяви Каракачанов.  Той посочи, че    „В България никога не е имало практика да се застрахова бойна техника. Застраховат се личният състав, хората и автомобилната техника, която не участва пряко в бойни действия.  каза още вицепремиерът.  Каракачанов посочи, че е разговарял с лидера на НФСБ Валери Симеонов относно предложението му процедурата по избор на нов тип боен самолет да започне отначало.  „  Той уточни, че това е негово лично мнение, не е обсъждано с колегите от групата. Поиска ми няколко разяснения, аз му ги дадох и ще видим. Но не съм пастор, че да го убеждавам. Пасторите да ходят в циганските махали и да убеждават, че християнството е една добра религия и да не се поддават на разни имами“, каза още той,  \"Всяка община трябва да си направи програма за незаконните постройки и те да бъдат премахвани\", коментира още вицепремиерът.  „  разговарял съм с тяхното ръководство и уверението им е, че те отиват да изразят съпричастност с бития свой колега, а не да вършат незаконни действия“, заяви Каракачанов.  Той посочи, че в момента ситуацията в населеното място е спокойна и населението е доволно. „2/3 от гетото е премахнато и оттук нататък е въпрос на процедура по-трайните постройки да бъдат също премахнати, тъй като са незаконни“, каза вицепремиерът.    „Аз лично смятам, че всяка една община трябва да си направи програма за незаконните постройки – особено онези, които са строени с подръчни материали и са опасни за хората, трябва да бъдат веднага събаряни“, каза още той.  „  Затова националната програма ще я внеса в Министерски съвет, за да бъде гласувана, защото смятам, че не трябва да си затваряме очите“, заяви Каракачанов. „Част от това население си мисли, че има конкретни права и всички са им длъжни и конкретният случай във Войводиново е показателен за това“, каза още той.  ", "date": "2019.01.11", "title": "Каракачанов: Гледах записите от Войводиново – двамата младежи отиват с идеята да убиват "}
{"url": "http://epicenter.bg/article/Parlamentat-zapochva-rabota-/172614/2/0", "text": "Парламентът започва работа днес. Това е шестата сесия на 44-ото Народно събрание.  Съгласно Правилника за организацията и дейността на парламента сесията се открива с химна на Република България и този на Европейския съюз. Веднага след началото на заседанието всички парламентарно представени сили ще излязат с декларации за приоритетите си през новия политически сезон. Проектопрограмата предвижда депутатите да се занимаят с промените в Закона за животновъдството на първо четене.   С внесените промени се цели синхронизиране с Европейското законодателство. Основен акцент в проекта са промените, свързани с условията и реда за признаване на развъдните организации, както и за одобряване на развъдните програми.   След изчерпване на законодателната част ще започне и първият за 2019 г. петъчен парламентарен контрол. В него участие ще вземат шестима министри от кабинета „Борисов“ 3. На депутатски питания ще отговарят вицепремиерът Томислав Дончев, министърът на отбраната Красимир Каракачанов, министърът на околната среда и водите Нено Димов, на здравеопазването Кирил Ананиев, на образованието Красимир Вълчев и на енергетиката Теменужка Петкова.", "date": "2019.01.11", "title": "Парламентът започва работа "}
{"url": "http://epicenter.bg/article/Tsarkvata-pochita-dnes-prepodobni-Teodosiy-Veliki/172617/2/0", "text": "  Свети Теодосий е роден в село Магарион в Кападокия. Той бил осенен от силно желание да се посвети на отшелнически живот. Така светецът заживял в една пещера във Витлеемска пустиня и се отдал на непрестанна молитва.    Теодосий Велики е първият светец, който направил монашеството популярна форма на живот, заради което е наречен от последователите си „началник на общежитието“.   През 493 г. йерусалимският патриарх го назначил за общ архимандрит на всички общежителни манастири в Палестина. При Свети Теодосий постъпвали много монаси от различни народности – гърци, грузинци и арменци.    Преподобни Теодосий Велики сам предсказал смъртта си няколко години преди да напусне този свят. Той бил погребан във Витлеемската пустиня, откъдето започнало неговото монашество", "date": "2019.01.11", "title": "Църквата почита днес преподобни Теодосий Велики"}
{"url": "http://epicenter.bg/article/Govoritelyat-na-NAP--Vnimavayte--kogato-poluchavate-imeyli-ot-danachnata-sluzhba/172618/2/0", "text": "Вече 200 декларации са подадени в Националната агенция за приходите при старта на данъчната кампания, която започна вчера. Това каза в студиото на Сутрешния блок на БНТ говорителят на НАП Росен Бъчваров. За пореден път той предупреди хората да внимават, когато получават имейли от приходната агенция. Все повече са случаите на хакерски атаки, използващи фалшиви страници.   По този повод говорителят на НАП предупреди: Ние никога, по никакъв повод няма да изискваме информация за кредитна карта, за банкова сметка или друг тип данни, които са конфиденциални, по имейл. Ако някой получи имейл от името на НАП, от името на банка или от името на каквато и да е частна или публична институция, въвеждането на данни на кредитни карти никога не е било обичайна практика.", "date": "2019.01.11", "title": "Говорителят на НАП: Внимавайте, когато получавате имейли от данъчната служба"}
{"url": "http://epicenter.bg/article/Andrey-Kovachev--V-ramkite-na-tozi-evroparlament-paket--quot-Mobilnost-quot--nyama-da-bade-glasuvan/172619/2/0", "text": "  Това заяви пред камерата на БТВ евродепутатът Ангел Джамбазки по повод вчерашния протест на българските превозвачи в Брюксел.   \"  Сега всички ровят в дебелите книги и се чудят как да се измъкнат от него.   Предложенията в пакет \"мобилност\" са лобистки и целят да засмучат работна ръка от периферията на ЕС към центъра\", разкри Джамбазки.   Своето мнение изказа и евродепутатът от ГЕРБ Андрей Ковачев. \"Абсолютно всички се обединихме и работихме това да се случи. Водили сме разговори с всички. Според мен в рамките на този европарламент пакет \"мобилност\" няма да бъде гласуван. Това е правилно. Новите ЕП и ЕК трябва да продължат с този въпрос и да намерят най-добрите решения. Вчера дадохме сигнал за проблем, който ние поставяме от 2 години. Работихме с всички институции в ЕП и ЕК. Общите усилия винаги водят до успех. Вчера ясно дефинирахме българския национален интерес\", категоричен беше Ковачев.  ", "date": "2019.01.11", "title": "Андрей Ковачев: В рамките на този европарламент пакет \"Мобилност\" няма да бъде гласуван"}
{"url": "http://epicenter.bg/article/Sotsiologat-Evelina-Slavkova--Nikoy-ne-se-orientira-kakvo-otpadna-i-kakvo-ne-v-paketa--quot-Makron-quot-/172620/2/0", "text": " Протестът  в Брюксел е знаков за България. Големият проблем на гласуването на пакета \"Макрон\", е че никой не се ориентира какво отпадна и какво не. Ще наблюдаваме  следващите месеци \"тупкане на топката\", като промяната на пакет „Мобилност” ще се очаква от следващия Европарламент. Така българския транспорт е в много неизгодна позиция. Това заяви социологът от ТРЕНД Евелина Славкова в сутрешния блок на БНТ.   \"Вчера не бяха гласувани мерките за заплащане и почивките на шофьорите. Целта на политиците е да се извадят дивиденти от ситуацията. Ситуацията вкара малък ресурс на доверие спрямо политиците ни\", каза още по темата политологът Страхил Делийски.  \"Екзотика е единодушието между бизнеса, политиците, синдикатите. Свръхопростяването на проблема от типа \"Европа иска да ни вземе бизнеса\" ни пречи на сериозните разговори\", допълни Делийски.   \"Винаги когато говорим за избори, си задаваме въпроса дали ще има нови политически играчи. Винаги е интересно кой ще се появи на сцената. Смятам, че няма да има такива за евроизборите обаче\", прогнозира Евелина Славкова.", "date": "2019.01.11", "title": "Социологът Евелина Славкова: Никой не се ориентира какво отпадна и какво не в пакета \"Макрон\""}
{"url": "http://epicenter.bg/article/Nikolay-Svinarov--Izborat-na-nov-boen-samolet-olitsetvoryava-geopoliticheskata-orientatsiya-na-darzhavata/172654/2/0", "text": "Изборът на нов тип боен самолет олицетворява геополитическата ориентация на една държава. Това каза в интервю за Агенция „Фокус“ бившият министър на отбраната Николай Свинаров. Tой посочи, че основната причина изборът на нов тип боен самолет да се забави във времето е финансова.  „Не са без значение и политическите конюнктури през годините. Нека да напомним, че след 2005 г. (след приемането ни в НАТО), бюджетът за отбрана намаляваше през годините като процент от БВП. Като нямаш средства за модернизация, няма как да я направиш. Повече от десет години – след 2008 г., бюджетът за отбрана се равняваше на необходимите средства за издръжка“, заяви той и посочи, че не е имало средства за значителни капиталови разходи.  По думите му невъзможната комбинация между дейността на специалистите в областта и неизбежните политически критерии са подводните камъни при избора на нови изтребители.  На въпрос икономически, политически или експертен трябва да бъде изборът, Свинаров посочи, че вече е станало дума за комбинация от критерии.  „Какво означава политическият критерий – като си купиш бойни кораби от Белгия или хеликоптери - транспортни и/или бойни, от европейска компания, а твърдиш, че в рамките на НАТО САЩ са ти стратегически партньор, то винаги е добре да наричаш икономическия критерий – политически. Няма да напомням стари максими кое на кое е концентриран израз“, каза още той.  Свинаров посочи, че изборът на нов боен самолет олицетворява геополитическата ориентация на една държава и я обвързва със съюзнически взаимозависимости.  „В България не без основание вече повече от 15 години говорим за „съвместимост“ и изпълнение на целите за партньорство. Друг е въпросът какво става със „съюзите“ – имам предвид НАТО и ЕС“, каза още той.  Във връзка с предложението на правителството за промяна на параметрите на плана за инвестиционен разход за придобиването на нов тип боен самолет, които бяха приети от Народното събрание, Свинаров посочи, че подобни стратегически цели не могат да се решат едностранно от държавата-поръчител.  „Изпълнителната власт има нужда от търговска свобода. Ако не ни харесва изпълнителната власт, в Конституцията пише как да я сменим“, каза още той. По думите му изборът за нов изтребител не е предрешен, но са необходими сериозни усилия и като лобиране, и като преговорен подход за успеха.  „Най-добрият избор за армията е да има надеждни средства, възможности и специално оборудване, за да я има и да изпълнява задачите си. Ако отбраната и сигурността не ни е приоритет, няма как да стане. Трудно в бедна държава се вземат политически решения за модернизация на армията“, каза още той.  На въпрос докога можем да разчитаме на МиГ-29 и Су-25, той отговори: „Докато имаме нови възможности – три години, пет години, а за Су-25 - и повече“.  ", "date": "2019.01.11", "title": "Николай Свинаров: Изборът на нов боен самолет олицетворява геополитическата ориентация на държавата"}
{"url": "http://epicenter.bg/article/Treys-Grup-s-ostra-reaktsiya-sreshtu-slovoto-na-Ninova/172658/2/0", "text": "Това заявяват в официално становище до медиите от “Трeйс Груп Холд”АД в отговор на изявлението на лидера на БСП Корнелия Нинова от парламентарната трибуна днес.       ОТНОСНО: Декларация от името на ПГ „БСП за България“, произнесена от председателя на парламентарната група на БСП Корнелия Нинова в началото на новия политически сезон от трибуната на Народното събрание на 11.01.2019 г.     В политическото си слово председателят на БСП Корнелия Нинова от трибуната на Народното събрание коментира:      * „Трейс Груп Холд“ АД е публична компания - всички наши договори за възлагане и изпълнение на строителни обекти, както и финансовата информация са обществено достъпни. В защита на нашите акционери, които са български и чуждестранни физически и юридически лица, ние сме длъжни по Закон да предоставяме пълна, навременна и вярна информация.   * „Трейс Груп Холд“ АД е компания, която извършва дейности в сферата на строителството, ние сме изпълнители. Какви са процедурите за реализирането на обектите, за които се изразходва публичен ресурс, какви са правилата - решават политиците. Ние, като строители, искаме да има ясни правила, прозрачни процедури и практики, които гарантират изпълнението на обектите, качествено и в срок.   , Ви информираме, че   *   Бихме искали да Ви информираме, че за обявените обществени поръчки за изграждане и рехабилитация на пътна инфраструктура през 2017 г. от АПИ, Холдингът участва в 21 тръжни процедури, отстранени сме на 10 позиции.   Единственият обект, който печелим, е „Изграждане на обходен път на град Ахелой, част от първокласен път I-9 Слънчев бряг – Бургас“, на стойност 23 млн. и 200 хил. лв.   Обектът стана част от Републиканската пътна мрежа през м. юни 2018 г., завършихме го 4 месеца преди срока по договор, и още не е изплатен.   През 2018 г. на обявените от АПИ обществени поръчки за Калотина - Софийски околовръстен път на стойност 141 млн. лв. и Калотина - Храбърско на стойност 117 млн. лв. сме отстранени.   От нас се изисква огромна отговорност към достоверността на информацията - както Ви е известно, при публичните компании има висока степен на контрол и регулация, гарантиращи прозрачност.   , престижа и търговската репутация на компанията чрез разпространяване и внушаване на неверни и заблуждаващи твърдения.  Вярваме, че, спазвайки принципите на журналистическата етика, ще публикувате написаното без редакторска намеса!  ", "date": "2019.01.11", "title": "Трейс Груп с остра реакция срещу словото на Нинова: Нямаме договори за изграждане на магистрали!"}
{"url": "http://epicenter.bg/article/Katsi-Vaptsarov-napisa-parodiya-na--quot-Az-sam-balgarche-quot-/172641/10/0", "text": "\"Аз съм бъргларче и хитра майка мене е родила\". Така започва текстът на парламентарна пародия на Къци Вапцаров, която той написа и публикува в личния си профил във Фейсбук.  Първата строфа на стиха започва с думите \"Аз съм бъргларче\", а \"бърглар\" идва от английски и означава крадец.    Авторът сподели, че няма конкретна причина за написването на пародията, а е усещане, което се е натрупало през годините. \"Взе да ескалира напоследък, защото ако преди са се крали някакви милиони, сега всичко става с милиарди. Текстове за песни се крадат, музика се краде, в цял свят се краде. Въпросът е, че тук стана много нагло\", коментира Къци Вапцаров пред \"България он Еър\".  По неговите думи кражбите у нас остават незабелязани и безнаказани. Според него ако не се краде, ще бъдем богата и просперираща държава.  Вапцаров сподели, че очаква критики заради написаната пародия. По неговите думи българинът е щастлив като критикува и осмива другите.   Източник: Новини.бг", "date": "2019.01.11", "title": "Къци Вапцаров написа пародия на \"Аз съм българче\": Аз съм бъргларче и хитра майка мене е родила!"}
{"url": "http://epicenter.bg/article/Eto-ya-zhenata--razvela-nay-bogatiya-chovek-v-sveta/172644/10/0", "text": "Собственикът на Amazon Джеф Безос и съпругата му Макензи (на снимката), които се развеждат, ще трябва да поделят поравно имуществото и активите, които, според \"Блумбърг\", възлизат на 115 милиарда долара. Причината за развода? Според \"Пийпъл\" Безос се залюбил с 49-годишната Лорен Санчес, бивша водеща на предаването \"Добро утро, Ел Ей\" на тв \"Фокс\", все още е омъжена за Патрик Уайтсел, един от най-известните мъже в Холивуд.        Патрик Уайтсел е един от най-силните агенти на звездите от Холивуд, шеф на агенцията WME, обявен за Мениджър на годината от \"Форчън\" през 2010 г., а според вестниците \"Уолстрийт Джърнал\" и \"Гардиън\" той е \"суперагентът на звездите\" на XXI. Според \"Пийпъл\" той и съпругата му ще се разделят приятелски, тъй като Патрик Уайтсел от няколко месеца знаел, че съпругата му се среща с Джеф Безос.   По ирония на съдбата искрата между милиардера и новата му любов пламнала по време на честването на 25-та  годишнина от сватбата му с Макензи през септември 2018 г. На купона в Маями двамата си изкарали чудесно - танцували и си направили много снимки.     Според Bloomberg, богатството на Безос възлиза на 115 милиарда долара. Миналата година той беше на първо място в класацията на най-богатите хора в света според списание \"Forbees\".    ", "date": "2019.01.11", "title": "Джеф Безос олеква с над $55 милиарда след развода! Ето я жената, развела най-богатия човек в света"}
{"url": "http://epicenter.bg/article/Andzhelina-Dzholi-ima-intimni-otnosheniya-s-ekstsentrichniya-si-kolega-Dzhared-Leto-/172668/10/100", "text": "Анджелина Джоли има интимни отношения с ексцентричния си колега Джаред Лето. Тази клюка за пореден път се завъртя в американските таблоиди, което вече наистина ни кара да се съмняваме, че те са двойка, но много добре се прикриват. За химията помежду им се говори отдавна, а жълтите издания периодично ги свързват.     Актьорите се срещат за първи път през далечната 1999 г. по време на снимките на „Луди години“, в който и двамата имат главни роли. За ролята си Анджелина е отличена с „Оскар“ и „Златен глобус\". В миналото те имат краткотраен романс, малко преди да започнат снимките на „Мистър и Мисис Смит“, където пламва любовта \"Бранджелина\".   Предполага се, че в момента актьорът обмисля нов режисьорски проект, в който Джоли ще има сериозна роля. Уж по работа двамата се срещнали на по питие в Лос Анджелис, след което отношенията им преминали на друго ниво, гласи последната клюка. Анджелина все още е в процес на развод с Брад Пит, като двамата водят жестока битка за попечителството над децата им. Източник: woman.bg", "date": "2019.01.11", "title": "Анджелина Джоли има интимни отношения с ексцентричния си колега Джаред Лето?"}
{"url": "http://epicenter.bg/article/Dokumentalen-film-obvinyava-Maykal-Dzheksan-v-pedofiliya/172678/10/99", "text": "Наследниците на Майкъл Джексън окачествиха като скандален и патетичен нов документален филм, който обвинява починалия певец в сексуално насилие над деца, съобщиха Асошиейтед прес и Франс прес.   В \"Да напуснеш Невърленд\", който е планирано да бъде представен на кинофестивала \"Сънданс\" в края на месеца, се говори за двама мъже на около 30-годишна възраст, които уверяват, че станали жертви на сексуални посегателства от страна на Краля на попмузиката, когато били на 7 и 10 години.   \"Това е поредната екстравагантна творба, става въпрос за скандален опит да се извлече изгода от Майкъл Джексън и за повтаряне на стари необосновани обвинения\", се казва в комюнике на наследниците на певеца. Филмът, в чието заглавие е използвано названието на ранчото на Джако в Калифорния, е заснет от Дан Рийд. Той е автор на няколко документални филма, един от които е посветен на атентата срещу френския сатиричен седмичник \"Шарли ебдо\" в Париж през 2015 г. Продуцентите на \"Да напуснеш Невърленд\" потвърдиха пред сп. \"Ролинг стоун\", че двамата мъже са хореографът Уейд Робсън, който през 2013 г. заведе дело срещу починалия певец, и Джеймс Сейфчук, който бе завел дело срещу наследниците на Майкъл Джексън. Двете дела бяха прекратени през 2017 г. Дан Рийд обаче увери, че взел насериозно обвиненията срещу певеца. \"На двамата мъже е била нужна голяма смелост, за да разкажат историите си - отбеляза той. - Не се съмнявам в достоверността им.\"   Източник: Нова.тв", "date": "2019.01.11", "title": "Документален филм обвинява Майкъл Джексън в педофилия"}
{"url": "http://epicenter.bg/article/Bulchinska-moda-za-zheni--koito-znayat-kakvo-iskat/172693/10/0", "text": "„ !” – споделя управителят Емилия Куркутиади и допълва „ ”   Bridal House отваря врати в София през 2015-а година с пищно ревю в столичния България МОЛ. Компанията е официален представител на американския бранд Justin Alexander, представен на сцената на сватбения „от котюр” през 1949-та година.   „   ” – разказва  Емилия Куркутиади.   Новото лого на компанията е вдъхновено от елегантността и силата на първата буква в гръцката азбука. В стилистиката на изображението присъстват елементи от  Дорийския стил, един от трите класически стила в архитектурата и приложното изкуство. Този стил е използван и от великата дизайнерка Коко Шанел, преобърнала представите за мода и наложила революционни тенденции, които вълнуват и до днес. Това е и причината с новото лого, компанията да се обърне към силните жени, които знаят какво искат от живота, от мъжа до себе си, от сватбения си ден и рокля.   Активностите на Alfa Brides са забележителни с интереса, който привличат. През 2018-а година за традиционното „Училище за булки” от компанията поканиха главния дизайнер на водещия бранд за haute couture в булчинската мода Justin Alexander – Томи Ментел. Творецът предизвика истински фурор сред бъдещите булки, които се редиха на опашка, за да бъдат консултирани лично от него.   На 9-и и 10-и март, събота и неделя предстои поредното издание на традиционния форум, в който Емилия и Янис Куркутиади са подготвили още изненади за булките, както и полезни съвети за перфектното настроение в сватбения ден и подготовката за най-чаканото събитие в живота на младоженците и техните семейства.    ", "date": "2019.01.11", "title": "Булчинска мода за жени, които знаят какво искат"}
{"url": "http://epicenter.bg/article/Politsiyata-na-SASht-iska-ot-Ronaldo-DNK-proba-zaradi-obvineniyata-za-iznasilvane/172629/8/0", "text": "Полицията на САЩ е поискала от португалския футболист  във връзка с   от щата Невада, че е била  , предаде АП, като се позова на адвоката на Роналдо Питър Кристиянсен. \"Господин Роналдо винаги е твърдял, че случилото се през 2009 г. в Лас Вегас е било по взаимно съгласие, така че не е изненадващо, че ще бъде представена ДНК проба, нито че полицията ще отправи такова много стандартно искане като част от разследването\", каза адвокатът на Роналдо. Обвинителката на Роналдо - К . Тя твърди, че Роналдо я насилил и после тя получила 375 000 долара, за да пази случилото се в тайна. Първоначалното полицейско разследване в САЩ приключи през 2009 г., когато Майорга не посочила името на насилника си. Разследването обаче бе подновено по искане на Майорга миналия август.   Източник: дарик", "date": "2019.01.11", "title": "Полицията на САЩ иска от Роналдо ДНК проба заради обвиненията за изнасилване"}
{"url": "http://epicenter.bg/article/Zhoze-Mourinyo-poluchi-15-miliona-paunda-neustoyka-za-uvolnenieto-si-ot-Manchestar-Yunayted-/172676/8/0", "text": "Жозе Моуриньо получи 15 милиона паунда неустойка за уволнението си от Манчестър Юнайтед, съобщи \"Дейли Мейл\", цитиран от Агенция \"Фокус\".  Португалският специалист уточни всички финансови детайли по прекратения си договор с червените дяволи и вече е свободен да започне работа в друг клуб. 55-годишният специалист бе уволнен на 18 декември след два сезона и половина начело на Юнайтед. Жозе спечели 3 трофея на \"Олд Трафорд\" - Лига Европа, Купата на лигата и Къмюнити шилд, но лошите резултати през актуалната кампания се оказаха фатални за него.  \"Всичко е уточнено. Моуриньо може да приеме нова работа веднага, но не бърза. Той е много спокоен, затова и ще се радва да изчака до края на сезона, ако има нужда\", споделя източник, близък до треньора.  Бенфика желае силно да привлече Жозе, но той не е склонен да поеме португалския гранд. Реал М също е заинтересуван от завръщане на Специалния на \"Сантяго Бернабеу\".  Междувременно халфът на Манчестър Ю Хуан Мата направи интересен коментар при връчването на испанските спорни награди за 2018 г. По време на галавечерта той говори за ситуацията в тима след уволнението на Жозе Моуриньо.  \"Нищо не се промени в съблекалнята с идването на Оле Гунар Солскяер. Това, което се случи, бе с резултатите - има чудесен ефект. Нашата реална цел е да играем в Шампионската лига и догодина. Лично аз искам да се завърна в националния отбор на Испания\", каза Мата, който има 41 участия за Ла фурия. Хуан е световен (2010) и европейски (2012) шампион, но не е викан в селекцията от 2016 г.  ", "date": "2019.01.11", "title": "Жозе Моуриньо получи 15 милиона паунда неустойка за уволнението си от Манчестър Юнайтед "}
{"url": "http://epicenter.bg/article/Govoritelyat-na-Shumaher--Semeystvoto-i-priyatelite-vinagi-sa-do-nego--tova-mu-pomaga-da-se-vazstanovi/172688/8/0", "text": "Говорителят на легендата във Формула 1 Михаел Шумахер - Сабине Кем разкри кое е помогнало на германеца да оцелее след зловещия инцидент преди 5 години, при който едва не загуби живота си.   Шумахер удари главата си и след няколко мозъчни операции все още се бори за възстановяване на нормалния си живот. Кем рядко говори за състоянието му, особено в последните 2-3 години, но разкри какво му е помогнало пред сайта на Формула 1. \"Мисля, че наред с медицинските грижи много му помогнаха две неща. Първо - прекрасната му съпруга Корина. Тя е отдадена и лоялна. Бяха и още са страхотна двойка\", коментира Кем и допълни, че и в най-тежките си моменти Шумахер не е бил изоставен от най-близките си приятели.   \"Семейството и приятелите винаги са до него. Хубаво е да знаеш, че най-близките те подкрепят и не си сам. Той има до себе си хора, с които са били заедно от детството си досега\", завърши Кем.    Източник: Блиц    ", "date": "2019.01.11", "title": "Говорителят на Шумахер: Семейството и приятелите винаги са до него, това му помага да се възстанови"}
{"url": "http://epicenter.bg/article/Tramp--Nyama-da-uchastvam-v-ikonomicheski-forum-v-Davos--zaradi-neotstapchivostta-na-demokratite/172627/7/96", "text": "Американският президент Доналд Тръмп обяви вчера, че няма да участва в Световния икономически форум в Давос от 21 до 25 януари заради частичната парализа на федералната администрация в САЩ, предаде Франс прес.     \"Заради неотстъпчивостта на демократите за сигурността на границите и важното значение на сигурността за нашата страна, при цялото си уважение отменям много важното си посещение в Давос, Швейцария, за Световния икономически форум\", написа в Туитър Тръмп.      По-рано президентът на САЩ похвали участието си в срещата на глобалния политически и икономически елит в швейцарския курорт миналата година, наричайки го \"истински успех\". Той подчерта, че американската икономика е \"невероятна\", и спомена за \"много успехи\" в търговските преговори с Китай, пише БТА.     Федералната администрация в САЩ е парализирана частично вече 20 дни заради искането на Тръмп Конгресът да отпусне 5,7 милиарда долара за построяване на стена по границата с Мексико.   Демократите, които след междинните избори през ноември контролират Камарата на представителите, отказват да деблокират пари за проекта, който определят като неморален и неефективен, припомня Франс прес.     Рекордът за най-продължително спиране на работа от федералната администрация е на път да падне. Сега той е 21 дни и датира от края на 1995 и началото на 1996 г., при управлението на президента Бил Клинтън.     Една продължителна парализа на федералната администрация би имала \"осезаем ефект\" върху американската икономика, предупреди днес президентът на Управлението за федерален резерв на САЩ Джероум Пауел, цитиран от Франс прес.     Агенцията отбелязва, че около 800 000 държавни служители технически са безработни или работят, без да получават заплата, а милиони други американци са косвено засегнати.     Като цяло тези парализи на федералната администрация, които станаха сравнително често явление през последните години, не продължават достатъчно дълго, за да дадат реално отражение върху икономиката, подчерта президентът на централната банка на САЩ.     Тръмп междувременно замина на посещение на границата с Мексико, по която иска да построи стена за спиране на притока на нелегални имигранти.     Президентът на САЩ не е взел решение дали да обяви национално извънредно положение, за да построи такава стена, каза вицепрезидентът Майк Пенс, цитиран от Асошиейтед прес.     В същото време Пенс увери, че Тръмп \"ще постигне (целта си) по един или друг начин\". Той призова демократите да договорят изход от кризата, като подчерта, че е време Конгресът да \"си свърши работата\". \r\n \r\n \r\n \r\n", "date": "2019.01.11", "title": "Тръмп: Няма да участвам в икономическия форум в Давос, заради неотстъпчивостта на демократите"}
{"url": "http://epicenter.bg/article/Tayani-v-Bukuresht--Balgariya-i-Rumaniya-tryabva-da-vlyazat-v-Shengen-do-kraya-na-yuni--/172638/7/51", "text": "На церемонията в букурещката зала \"Атенеум\" по повод началото на румънското председателство на ЕС председателят на Европейския парламент Антонио Таяни изрази надежда, че Румъния и България ще бъдат приети в Шенгенското пространство по време на румънското председателство, предадоха ТАСС и БТА.  Ръководителят на Европейската комисия Жан-Клод Юнкер също каза по време на церемонията, че Румъния трябва да се присъедини към Шенгенската зона, допълва РИА Новости.  \"Мястото на Румъния е в Шенген. Пред Европейския парламент защитих идеята Румъния да стане част от Шенгенската зона и си оставам предан на тази идея. Румъния трябва да стане част от Шенген\", каза Юнкер.  В Шенгенската зона влизат 22 страни от 28 страни от ЕС. Великобритания, Ирландия и Кипър не влизат в Шенген. Румъния, България и Хърватия са на пътя на присъединяването към зоната.  В концертната зала в Букурещ \"Атенеум\" се състоя церемонията, с която Румъния пое официално ротационното председателство на Съвета на ЕС за шест месеца.  \"Днес повече от когато и да е било вярваме, че Европейският съюз безспорно е успешен, силен и жизнеспособен проект\", заяви на церемонията румънският президент Клаус Йоханис.  Йоханис, който е центрист и представлява Румъния на срещите на върха на ЕС, отправи критики към социалдемократическото правителство за неговата подготовка за ротационното председателство, както и за неговите планове за реформи на съдебната система, породили безпокойството и на Брюксел, отбелязва Ройтерс.  Вчера на церемонията в Букурещ премиерката на Румъния Виорика Дънчила увери, че вътрешнополитическите борби няма да навредят на румънското председателство.  \"Някои в Брюксел вярват, че политическите борби и безпокойството заради върховенството на закона могат да засенчат основната отговорност на Румъния да търси консенсус между правителствата от ЕС по редица европейски въпроси. Ние ще покажем, че Румъния е добре подготвена да управлява важните въпроси и че тя може да породи консенсус на европейско ниво\", подчерта Дънчила.  На тържественото събитие присъстваха и лидерите на ЕС.  Председателят на Европейската комисия Жан-Клод Юнкер каза: \"Да, Европейският съюз е съставен от компромиси, но когато става дума за човешки права, когато става дума за правова държава, за борба с корупцията, няма възможен компромис\", предаде Франс прес.  Председателят на Европейския съвет Доналд Туск пък каза, че \"някои в ЕС си мислят, че е знак за сила това, че действат извън правилата\". \"Но те грешат, това е знак за слабост\", допълни той.  \"Призовавам румънците да защитават основите на нашата политическа цивилизация - свободата, интегритета, зачитането на истината в обществения живот, на правовата държава, на конституцията\", допълни Туск. Речта си той произнесе на румънски език и беше силно аплодиран, отбелязва Франс прес.  На гала вечерта отсъстваше председателят на Камарата на депутатите и лидер на социалдемократите Ливиу Драгня. Той започна пред европейското правосъдие процедура срещу ЕК заради това, че неговата презумпция за невинност не е била достатъчно съблюдавана в разследване срещу него за предполагаеми измами с европейски фондове, припомня Франс прес.  По време на вчерашната церемония в Букурещ въпреки снега стотици демонстранти се събраха пред концертната зала, размахвайки знамената на Румъния и на ЕС. Техният протест целеше да насочи вниманието върху корупцията в правителството, отбелязва Асошиейтед прес.  Върху фасадата на сградата, в която бе планираната вечерята на европейските представители, прожектор \"изписа\", че протестиращите \"искат ЕС\", а управляващите социалдемократи \"искат Русия\".  По време на концерта в \"Атенеум\" политиците пък изслушаха оркестър, изпълняващ пламенната творба \"Румънска рапсодия\" на Джордже Енеску.  ", "date": "2019.01.11", "title": "Таяни в Букурещ: България и Румъния трябва да влязат в Шенген до края на юни! "}
{"url": "http://epicenter.bg/article/Amerikanskata-armiya-zapochna-da-izteglya-boyna-tehnika-ot-Siriya-/172642/7/96", "text": "Американската армия започна да изтегля техника от Сирия, предаде Франс прес, цитирайки представител на американското министерство на отбраната.  \"Мога да потвърдя изтеглянето на техника от Сирия. Поради причини, свързани със сигурността, за момента не мога да съобщя повече подробности\", заяви вчера представителят. Телевизия Си Ен Ен съобщи първа за изтеглянето на техника, без да уточнява какво точно съдържа каргото.  През декември президентът на САЩ Доналд Тръмп обяви пълно и незабавно изтегляне на 2000-те американски войници в Сирия, които се борят срещу джихадистката групировка \"Ислямска държава\". Това изненада и обезпокои съюзниците на Вашингтон.  По-късно американското правителство отправи много послания, за да тушира първоначалното впечатление за прибързаност, което оставиха думите на Тръмп. Вашингтон постави като условия за изтеглянето пълното поражение на \"Ислямска държава\" и поиска уверения, че кюрдските бойци, били се срещу джихадистите редом с американците, ще бъдат защитени.  Графикът за изтеглянето на американските сили остава неясен, отбелязва АФП.   ", "date": "2019.01.11", "title": "Американската армия започна да изтегля бойна техника от Сирия "}
{"url": "http://epicenter.bg/article/Vanshniyat-ministar-na-Germaniya-otnovo-se-opana-na-SASht-za-Severen-potok--2/172653/7/0", "text": "Външният министър на Германия Хайко Маас отново отхвърли критиката на САЩ срещу реализицаията на проекта Северен поток- 2. Това съобщи немската версия на sputniknews.com.  „Въпроси на европейската енергийна политика трябва да се решават в Европа, а не в САЩ“, заяви дипломат №1, цитиран от медията.  „Да се налагат едностранни санкции върху проекта, също не е правилният подход“, добави Маас.  В същото време Маас подчерта, че Берлин се отнася сериозно към притесненията на средноевропейските държави, свързани със Северен поток- 2, но това няма да промени вече изразеното от Германия становище, че проектът не е ексклузивно немско-руски.  Припомняме, че в проекта Северен поток -2 участват фирми от Германия, Австрия, Холандия, Франция и Великобритания.  Първият немски дипломат заяви също, че в последните години Русия е загубила доверие, но Германия се нуждае от нея за решаване на конфликтите в Украйна, Сирия и Йемен.  Белият дом многократно заяви, че е против проекта за тръбата под Балтийско море и твърди, че Русия използва проекта, за да раздели Европа. Агенция „Ройтерс“ припомня, че САЩ рекламират втечнения природен газ от американски компании като алтернатива на руския газ. ", "date": "2019.01.11", "title": "Външният министър на Германия отново се опъна на САЩ за Северен поток -2"}
{"url": "http://epicenter.bg/article/Gen--Leonid-Reshetnikov--Razkolat-v-Ukrayna-e-opit-na-Vartolomey-da-podchini-pravoslavieto--VIDEO--/172659/7/0", "text": "Признаването от страна на Вселенския патриарх на независима украинска православна църква всъщност е продължение на отдавнашната политика на Вартоломей I да подчини православието. Това заявява генерал-лейтенант Леонид Решетников, бивш началник на Информационно-аналитичния отдел на Службата за външно разузнаване на Русия и директор на Държавния институт за стратегически изследвания (2009-2017 г.). Изявленията си бившият разузнавач дава пред официалния сайт на движението \"Двуглав орел\", на което е изпълнителен директор.  Т.нар. Вселенски патриархат от десетилетия се намира в ръцете на хора, които трудно могат да бъдат наречени православни, обяснява генералът.  \"Те са част от задкулисие, което действа за разкол в православието. Днес Фенер действа като инструмент на тези сили, в това число и свързани със САЩ и други страни, които прокарват политика на ограничаване на Русия на международната сцена, на нейното разделяне и, да си го кажем направо - нейното унищожение\", категоричен е ген. Решетников.  \"В последните десетилетия след естонския конфликт, когато Фенер в лицето на бившия офицер от турската армия (в която Вартоломей I служи в периода 1961—1963 г.) предостави автокефалия и причини разкол в Църквата в Естония, тези сили действат доста активно. И след провала на т.нар. Критски събор, който трябваше да подчини цялото православие на Вартоломей, но и ние, и редица други православни църкви отказаха да участват в тази политическа акция, те се захванаха с Украйна\", коментира бившият разузнавач.  \"Те се опитват да откъснат огромна територия с огромен брой вярващи от Руската православна църква, от Русия. Това е покушение срещу Русия. И Порошенко въобще не крие това. И Западът, който винаги настоява за някакви принципи за отделяне на църквата от държавата, си затваря очите за това, което става благодарение на държавните усилия на киевския режим. Затова трябва да гледаме на този случай като на антируска акция\", подчертава ген. Решетников.   ", "date": "2019.01.11", "title": "Ген. Леонид Решетников: Разколът в Украйна е опит на Вартоломей да подчини православието (ВИДЕО) "}
{"url": "http://epicenter.bg/article/Obyaviha-izvanredno-polozhenie-v-Sarbiya-zaradi-obilen-snegovalezh/172663/7/0", "text": "Снегът, който непрекъснато вали вече почти 24 часа, затруднява в много части на Сърбия, а в някои общини е обявено извънредно положение. Заради снежните преспи някои села са откъснати от света и са без ток вече няколко дни, пише изданието “Политика”, цитирано от БНТ.  В община Лучани бе обявено извънредно положение, а много регионални пътища са непроходими. Извънредно положение бе въведено в сряда в Нова Варош, тъй като в селата на тази община около 5 000 души са откъснати от света заради снега, който вече седем дни вали в този край. В някои места снегът е достигнал 1 метър.  Снегът в Ягодина и Поморавле, който е съпроводен със силен вятър, създаде хаос по градските улици.  Жителите на Бродарево откриха вчера по обяд премръзнал мъж в снега. Мъжът давал признаци на живот и за него се погрижили роднини, посочва изданието. Жена на 78 години от село Бранчичи край Приеполе, която във вторник следобед бе намерена мъртва в снега, е загинала от замръзване. Тя починала край пътя в Бранчичи, връщайки се в дома си от познати, които живеели на другия край на това планинско село. Предполага се, че старицата се е подхлъзнала и е паднала в дълбокия сняг, след което не могла да се изправи, поради което замръзнала.  Почти на всички пътища в Косово движението е затруднено заради тежкия сняг. Заради снега особено е тежка ситуацията на пътя Прищина-Урошевац, пише още “Политика”.", "date": "2019.01.11", "title": "Обявиха извънредно положение в Сърбия заради обилен снеговалеж"}
{"url": "http://epicenter.bg/article/Izpalnitelen-direktor-na-Huawei-e-obvinen-v-shpionazh-v-Polsha-/172672/7/0", "text": "Полските власти са задържали и обвинили местния директор по продажбите на Huawei Technologies Co., който е китайски гражданин, за осъществяване на шпионаж на високо равнище в полза на Китай. Това става на фона на разширяващите се глобални критики от страна на Вашингтон и на неговите съюзници по отношение на технологичния гигант, съобщава \"Уолстрийт джърнъл\", цитиран от БНР.  Служители на полската агенция за контраразузнаване са претърсили тази седмица местния офис на Huawei, изземвайки документи и електронни данни, както и дома на китайския гражданин, който е представител на компанията в страната, съобщи в петък държавната телевизия на Полша, цитирана от \"Уолстрийт джърнъл\".  Задържаното лице не е конкретно назовано, но е идентифицирано като завършило едно от най-добрите китайски разузнавателни училища и като бивш служител на китайското консулство в пристанищния град Гданск.  Арестът е още един изненадващ удар по компанията Huawei, след като в началото на декември беше арестуван в Канада финансовия директор на технологичния гигант, по искане на САЩ с оглед на обвинения, свързани с нарушаване на иранските санкции. За разлика от тези твърдения, характерът на повдигнатите в Полша обвинения говори пряко за подозренията на Вашингтон и на други западни правителства, че Huawei може да се използва от Пекин като инструмент за глобален шпионаж.  \"Уолстрийт джърнъл\" напомня, че от години Вашингтон обяви Huawei за заплаха за националната сигурност, заявявайки, че компанията може да бъде принуден от Китай да използва знанията си за телекомуникационното оборудване, което продава по целия свят, за да подслушва, или да повреди чуждестранните комуникационни мрежи. През годините от Huawei отричаха с пълна силна тези обвинения, като част от защитата на компанията беше, че тя не е била замесена в задгранични шпионски афери.  ", "date": "2019.01.11", "title": "Изпълнителен директор на Huawei е обвинен в шпионаж в Полша "}
{"url": "http://epicenter.bg/article/Sravniha-vazdeystvieto-na-Facebook-s-tova-na-heroina-/172677/7/0", "text": "Американски учени сравниха въздействието на социалната мрежа Facebook с това на хероиновата зависимост, съобщава \"Лента\", цитирана от Нова тв.  Сайтът цитира изследване, публикувано в сп. \"Бихейвиър адикшънс\". Проучването е дело на екипа на д-р Дара Меши от Мичиганския университет. По нейните думи една трета от хората по света използват социалните мрежи, като значителна част от тях имат признаци на тежка зависимост.  В тестовете взели участие 71 доброволци. При мнозинството от тях били открити психични нарушения.  \"По правило наркоманите не се учат от своите грешки. Те осъзнават тежките последствия от своята зависимост и въпреки това продължават да взимат наркотични вещества. В това си приличат с тях ползвателите на социалните мрежи\", заключава д-.р Меши.  ", "date": "2019.01.11", "title": "Сравниха въздействието на Facеbook с това на хероина "}
{"url": "http://epicenter.bg/article/Vodeshti-donori--quot-za-quot--Brekzit-prognozirat-ostavane-na-Velikobritaniya-v-ES-/172681/7/0", "text": "Двама от най-големите донори на кампанията, подкрепила излизането на Великобритания от ЕС, сега смятат, че правителството в крайна сметка ще се откаже от Брекзит, предават Ройтерс и БНР.  Милиардерът Питър Харгрийвс – вторият по големина дарител на кампанията, и дългогодишният мениджър на хеджфонд Криспин Оди заявиха пред агенцията, че очакват Великобритания да остане в ЕС, въпреки че каузата им победи на референдума през 2016 г.  „Тотално съм отчаян. Не мисля, че Брекзит ще се случи“, заяви Харгрийвс (72 г.) – един от най-богатите във Великобритания и дарил 3,2 млн. паунда ($4 млн.) на кампанията за напускане на Евросъюза.  Оди, който дари 870 000 паунда, каза, че не вярва във възможността да има втори референдум, и вече не е убеден, че ще има Брекзит. „Според мен няма да се случи. Не виждам как ще стане при тази конфигурация на парламента“, добави той.  Брекзит може да няма, ако британският парламент отхвърли идната седмица споразумението с ЕС, постигнато от министър-председателката Тереза Мей, заяви външният министър Джереми Хънт, цитиран от Ройтерс.  Ако предложената от Мей сделка бъде отхвърлена, има реален шанс да настъпи „парализа на Брекзит“, която да наложи Великобритания да се откаже от планираното излизане от Европейския съюз, каза Хънт. Британският парламент няма да допусне Брекзит без споразумение, добави той.  ", "date": "2019.01.11", "title": "Водещи донори \"за\" Брекзит прогнозират оставане на Великобритания в ЕС "}
{"url": "http://epicenter.bg/article/SASht-otkazaha-Harvatiya-ot-izraelskite-F-16-/172686/7/0", "text": "Провали се сделката на Хърватия с Израел за доставка на 12 употребявани американски изтребители F-16, предаде бТВ.  Според хърватските медии Съединените щати са се противопоставили на тази продажба. Като страна-производител те не са одобрили промените в системите на самолетите, направени от израелската страна.  Сделката се очертаваше като най-скъпата оръжейна поръчка за Хърватия на стойност от 500 милиона долара.  В началото на годината и у нас военният министър Красимир Каракачанов настояваше еврейската държава да бъде поканена да участва в конкурса за доставка на нов самолет за ВВС.  ", "date": "2019.01.11", "title": "САЩ отказаха Хърватия от израелските F-16 "}
{"url": "http://epicenter.bg/article/Makedoniya-pogreba--quot-Balkanskoto-bure-s-barut-quot--i-slozhi-kray-na-yugoslavskiya-proekt-/172699/7/51", "text": "Тази вечер македонският парламент прие с необходимите две трети мнозинство всички конституционни промени предвидени в Преспанския договор, предаде БГНЕС. \"За\" промените гласуваха 81 от общо 120 народни представители.  На 17 юни 2018 г. в района на гръцката част на Преспа беше подписан договорът, слагащ край на спора за името между Гърция и Македония. Договорът бе подписан от министрите на външните работи Никола Димитров и Никос Кодзияс в присъствието на премиерите на двете страни - Зоран Заев и Алексис Ципрас. А от днес официалното наименование на западната ни съседка е Република Северна Македония.  По този начин Македония слага окончателно край и на югославския проект. С разрешаването на спора се премахва и една от най-големите опасности за региона, който в продължение на век и половина бе сочен като \"Балканското буре с барут\".  \"Това е окончателният Договор за разрешаване на македонско-гръцкия спор за името и за стратегическо партньорство. Той гарантира македонското бъдеще, защитава македонската идентичност, език, герб, химн и флаг. Договорът отваря пътя към ЕС и НАТО, гарантира и приятелството и сътрудничеството между Македония и Гърция\", каза Заев и уточни, че той е съгласно резолюциите 817 и 845 от 1993 г. на Съвета за сигурност на ООН.  Първата част от Договора се отнася до разрешаването на различията около името и добросъседските отношения.  Втората част се отнася до увеличаването на сътрудничеството между Гърция и Македония, дипломатическите отношения, партньорството в международните и регионалните организации, икономическото сътрудничество, както и това в областта на образованието, науката, здравеопазването и полицейското партньорство и това в областта на отбраната.  Третата част от Договора засяга начина за разрешаване на споровете.      С него в Конституцията терминът \"Република Македония\" се заменя с \"Република Северна Македония\", а думата \"Македония\" се заменя с думите \"Северна Македония\", с изключение на член 36 от Конституцията на Република Македония.    С него се правят промени в преамбюла на Македонската конституция така, че тя да е усъгласувана с текста на преамбюла договорен при споразумението с Гърция. Като така ще се премахнат ограниченията за народите и техните общности живеещи извън родната им. Освен това вече в преамбюла ще бъде споменато и Охридското рамково споразумение, което е в сила от 2001 г.   Чрез него се потвърждава съществуващата обща граница между Република Македония и Гърция и се поема ангажимента нито една от двете страни да няма претенции, към която и да е част от територията на другата държава, нито пък претенции за промяна на тяхната обща настояща граница. В допълнение, както Република Македония, така и Гърция се ангажират да не подкрепят каквито и да било претенции, които могат да бъдат предявени от трети страни. Освен това двете страни се ангажират да зачитат суверенитета, териториалната интеграция и политическата независимост на другата държава и да не подкрепят каквито и да било дейност на трети страни насочени срещу суверенитета, териториалната интеграция или политическата независимост, на която и да е от двете държави.  Чрез него се добавя текст, чрез който става ясно, че Конституцията да не може и не трябва да бъде тълкувана по начин, който представлява или ще бъде основание за намеса във вътрешните работи на другата държава в каквато и да било форма или поради каквато и да било причина, включително за защита на статута и правата на всички нейни граждани. Предложената конституционна поправка подчертава задължението на Република Македония да защитава, гарантира и подхранва особеностите, историческото и културното наследство на македонския народ. Освен това изменението гарантира защита на правата и интересите на гражданите, които живеят или пребивават в чужбина. Изменението предвижда Република да се грижи както за диаспората, така и за македонския народ и други общности за насърчаване и подхранване на връзките им с родината, без намеса в суверенните права на други държави и във вътрешните им дела.  На пленарната сесия, съгласно Правилника за дейността на парламента, депутатите първо трябваше да определят и след това да приемат и обявят измененията в Конституцията. За гласуване на измененията се изискваше мнозинство от 2/3, т.е. да гласуват 80 от общо 120 депутати в законодателната власт. След приемането на измененията депутатите трябваше да приемат и конституционен закон за тяхното прилагане.  ", "date": "2019.01.11", "title": "Македония погреба \"Балканското буре с барут\" и сложи край на югославския проект "}
{"url": "http://epicenter.bg/article/-Da-zhivee-Balgariya--na-Adela-Peeva-e-chast-ot-programata-na-Denya-na-balgarskoto-kino/172661/6/0", "text": "Последният документален филм на Адела Пеева „Да живее България“ е част от програмата на официалното честване на Деня на българското кино. То е организирано от Националния филмов център.  Прожекцията на лентата, която провокира оживени дискусии, е на 12 януари от 17 ч. в Дома на киното. Предвижда се разговор с екипа след събитието.  Премиерата на „Да живее България“ бе в рамките на Киномания 2017 г.  В 55 минути е събран тригодишният труд на изтъкнатата наша документалистка и нейния екип. Лентата търси отговор на въпроси като къде е границата между патриотизма и национализма? И още: Лесно ли може да бъде премината тази бразда, кой и на какво учи нашите деца?   Адела Пеева е автор на „Чия е тази песен?“, „Развод по албански“, „Кметът“, „В търсене на Списаревски“, „Излишните“, „В името на спорта“ и редица други. Темите на нейните филми са различни, но общото е, че винаги предизвикват силна полемика заради своята острота и актуалност.  От Националния филмов център съобщиха, че прожекции на български филми ще има в киносалони в София, Варна и Пловдив на 12 и 13 януари. В столицата зрителите могат да видят нашумели български ленти в пет киносалона  – „Одеон“, „Дом на киното“, „Люмиер-Лидл“ G8, El, Евросинема, както и във ФКЦ Варна и Lucky Дом на киното - Пловдив. Припомня се, че 13 януари 1915 г. е официално приет за рождена дата на българското кино. През 2005 г. денят е обявен за празник от Министерски съвет и оттогава насам българската филмова общност го чества като свой професионален ден.", "date": "2019.01.11", "title": "„Да живее България“ на Адела Пеева е част от програмата на Деня на българското кино"}
{"url": "http://epicenter.bg/article/Zemya-i-tatul---115-godini-ot-rozhdenieto-na-akad--Georgi-Karaslavov-/172671/6/0", "text": "Големият писател претвори националния характер и неговите социални конфликти Когато е изключен от партията, белетристът създава своите романи-шедьоври  Неговата мащабна фигура ярко се откроява в литературното ни развитие със земната сила на силния му талант и верен психологически усет при тълкуването на националния ни характер.   Той присъства в духовния и обществения живот повече от петдесет години и без преувеличение може да се каже, че след Иван Вазов това е писателят, който е един от най-дейните автори, свързани с всички големи събития от живота на народа.   Дори и най-върлите му отрицатели – а те не са никак малко, дори някои от тях и до днес! – трудно могат да посочат друг художник, който така тясно да е бил ангажиран с големите актуални събития и да е търсил тяхното изображение в литературата, макар че не винаги това е било успешно.  Георги Караславов започва своя творчески път в годините след двете национални катастрофи във войните, след кървавите събития от Септември 1923 г. и от 1925 г., когато е извършен безумния атентат в църквата „Света Неделя“.   Той е едно от лицата на това поколение, което литературният критик Иван Мешеков нарече „ляво поколение“ и което поемаше щафетата от Христо Смирненски, прекършен от „жълтата гостенка“. В дебютната книга на Караславов „Уличници“ се долавя ясно атмосферата на големия град с неговите социални контрасти, както това пролетарският бард е отразил в „Децата на града“. Той сътрудничи на „Ведрина“, вестник създаден и редактиран от Антон Страшимиров и авторът на „Хоро“ е неговият пръв литературен учител и наставник. С негово съдействие младият белетрист издава втория си сборник „Кавалът плаче“.  Всеки автор сякаш следва своята съдба, извън наложените творчески канони. Така е и с Георги Караславов. Първите му изяви не са блестящи, не привличат вниманието с някакви художествени изненади, но са достатъчно физиономични за авторовото виждане.   Белетристът идва от малкото село Дебър, днес квартал на гр. Първомай. Той носи не богат, но достатъчно здрав житейски опит, който впоследствие разширява и търси неговото идейно развитие. Разказите и повестите, които пише, постепенно очертават профила му, неговите пристрастия, но без лутане, без лековати и повърхностни люшкания. За разлика от някои от своите съвременници и приятели по това време, Караславов учи – в Телеграфо-пощенското училище в столицата, в Казанлъшкото педагогическо училище, следва в Прага агрономство, а това е показателно за стабилните му познания, за вътрешната съсредоточеност и сериозност.  Заедно с Младен Исаев, Христо Радевски той сътрудничи на „Работнически литературен фронт“ (РеЛеФ), заедно с тях участва в спора с редакторите от другия ляв литературен вестник „Кормило“ и заедно с тях е изключен от комунистическата партия заради идейна непоследователност и нарушаване на партийната дисциплина. Илия Тодоров, псевдоним на известния по-късно проф. Владимир Топенчаров, доста остро критикува тримата автори заради недостатъчна идейна твърдост в произведенията им. Всъщност спорът известен още като Кормиловският спор между „идейници“ и „качественици“, поставя много важни въпроси за нашата литература тогава, за темите и героите на произведенията, посветени на пролетариата и неговата класова борба. За съжаление истински разговор не се провежда поради крайният догматизъм на Топенчаров, който го запази до края на живота си, макар че беше наш посланик в Париж.  Въпреки че Караславов и другарите му попадат под идейния обстрел на „своите“, те продължават да творят и следват своите талантливи търсения. Радевски издава книгата си „Пулс“, за която рецензия написва Вапцаров, а Младен Исаев публикува „Човешка песен“, получила наградата на Съюза на българските писатели. Вапцаров издава „Моторни песни“.   Караславов усилено работи над своите замисли, независимо от отправените му критики. Всъщност колкото и парадоксално да изглежда на пръв поглед, въпреки суровите условия при които живее, въпреки засилената цензура и мрачната атмосфера след Деветнайсетомайския преврат от 1934 г., той успява да създаде своите романи-шедьоври „Татул“ и „Снаха“.   Те се появяват в изключително благоприятен момент за самия автор. Елин Пелин след „Под манастирската лоза“ (1936) не пише почти нищо значимо. Антон Страшимиров и Йордан Йовков умират. Романите на Константин Петканов с битово-патриархалната си тематика в оня кризисен момент, когато започва Втората световна война, не намират широк отзвук. Нито Людмил Стоянов с „Мехмед Синап“ след „Холера“, нито Орлин Василев с „Бялата пътека“ и „Хайдутин майка не храни“ успяват да затъмнят онова, което Караславов постига в произведенията си. Той е постигнал своя звезден миг и се утвърждава като водеща фигура в литературата ни.  Отначало в „Татул“, а след това и в „Снаха“ писателят се стреми да разкрие онези скрити, сложни и все още непознати процеси в българското село, които се извършват в продължение на няколко десетилетия от началото на ХХ век. Елин Пелин дава основата с „Гераците“ и „Земя“.   Караславов, който изключително много го цени и се учи от него обаче намира своята бележита тема за собственическия инстинкт, който се изражда в жаждата за имот при съществуващите нови обстоятелства. Караславов изследва как разяждащата отрова на имането отнема нормалните човешки чувства, обезобразява нравствено отделната личност.   Непредубедено и майсторски като психолог проследява сърдечното закоравяване, което всяка форма на собственост предизвиква у човека, душевното вцепеняване, което социалният конфликт и неравенство пораждат у селянина. Марьола е пример за изстрадала обикновена жена, която обаче в своя собственически инстинкт достига до най-мрачното решение – да погуби Тошка, докато Юрталана извършва на пръв поглед неволно убийство на Астаровото момче.   И двамата обаче олицетворяват резултата от нравствените деформации и показват как те се проявяват имплицитно, дори импулсивно. Съзнанието на собственика вече е проядено от проказата на злото. Караславов представя това чувство в художествен синтез, защото го е видял в истинската му същност от своята фамилия, от редица свои съселяни.  Майсторството на писателя като истински художник се крие в това, че той не само изследва частнособственическия инстинкт като му противопоставя нравствената сила на човека – разтърсваща, болезнено и плодоносно преораваща душата, но той търси и пътя, по който да се излезе и върви нагоре, извън бездната на алчността.   Мирогледно Караславов се ръководи от онези нови идеи, които завладяват Европа и света особено след Първата световна война. Чувството за солидарност, за равноправие, за морална висота мобилизира масите, които искат справедливост.  Георги Караславов е роден на 12 януари 1904 г., а почина на 26 януари 1980 г. Той създаде едно богато и многообразно творчество, в което има върхове, има и слаби, и тезисни произведения. Впечатляващо е, че почти четиридесет години след неговата смърт редица теми и проблеми, които той откри за българската литература, стават отново актуални, привличат вниманието. Това подчертава ярко и силно непреходното дело на именития творец.", "date": "2019.01.11", "title": "Земя и татул - 115 години от рождението на акад. Георги Караславов "}
{"url": "http://epicenter.bg/article/Boyan-Angelov-za-Triumviratat-na-Ivan-Granitski----Strelata-na-vremeto---Zazoryavane--i--Atlantida--/172684/6/0", "text": "    Емоционалната стилистика не винаги се подчинява на семантични закономерности. Тя е отделена и от звуците, и от багрите на битието, но хармоничната честота на самовнушението перифразира словесната метафорика в движеща се полифония. Такова впечатление създава поетичната книга „Стрелата на времето”. В нея Иван Гранитски определя преодоляването на материалното като необходима подготовка за възприемането на представи, обогатени с причудливи образни съответствия. Заглавието на стихосбирката е алюзия на онази Зенонова дихотомия, която не може да обясни как Херакъл убил орела с отровната си стрела, за да избави прикования Прометей от страданията му. Философът Иван Гранитски знае, че времевият и пространствен континиум е неспособен да даде обяснение на тази апория, затова поетът Иван Гранитски трансформира устрелената стрела в кръг и разкрива, че    Изкривената безкрайно стрела на времето е дала и заглавието на така ювелирно концептуализираната стихосбирка, където геометрия, философия, есхатология и енигматика съжителстват с елегични откровения и монотеистични представи за твореца като демиург на всичко видимо и на всичко невидимо. Ала стихотворенията-картини са раздвижени аксиоми, които чрез нюанси от всекидневието оцветяват панорамата на парадоксалното безвремие, разхвърляно сред отломъци от горест, съкровения и драматизъм.  Естетическият център в   надмогва привидните граници, разделящи отделните изкуства, чрез словесен инструментариум, който звучи модерно и възвишено. Освободена от препинателни знаци, поезията на Иван Гранитски се родее с онази съвременна живопис, където фонът, образът, перспективата и алюзията на факта заживяват в необратимо единство. А читателят е свободен сам да полага багрите, родени чрез матовите отблясъци на инспирацията, сам да усилва или намалява скоростта на движещите се образи и явления, както и сам да настройва градиента на емоционалните парадокси. Определящо място в книгата са творбите, посветени на български художници. Чрез интуитивни поетически внушения авторът продължава своите тълкувания за пъстробагрени светове, където митологическите парадигми кореспондират с приказни видения. Думите, макар и да не притежават материализирана оцветеност, чертаят фигуралната инкрустация на граничността между реалност и съновидение. Иван Гранитски чрез своите лирически звукописи извайва умозрителната насоченост на лирическата емоция, извисявайки поезията до статуя, сътворена от „сълзите на Девата пречиста”, която в юлската жега кара лалугерите да пеят, заслушани в крехките дихания на гущерче, мравка и други дребни твари. И ако обобщим споделеното досега, можем да констатираме, че „Стрелата на времето” е книга, с която Иван Гранитски разширява периметъра на своите търсения в сферите на възвишената логическа образност.     е мозайка от образи, между които връзката е повече асоциативна, отколкото темпорална. Стихотворението „Преходност“ е знаково за вникването в тези причудливи комбинации от образи, възприятия, усещания и послания.      Поетът не се ограничава в изображението на днешните социални колизии, макар те да не остават извън неговото вътрешно зрение. Той заклеймява всяка несправедливост над човешката личност, всяка неглижираност на властниците към народа, който те с нескрито презрение наричат електорат. Но търсейки хармония в природата на всекидневието, той не остава блед констататор на злото, което броди безпрепятствено сред нас. И този невъздържан гняв избликва в стихове като „Голтак“, „Село“ или „Етюд“. Гранитски приема жестокостта като еманация на злодейството и намира нейни изражения дори в света на въображението, където „...птицеловец/ мрежа хищна е приготвил/ Залисани в дует любовен/ сойките злодеят ще прикотви...“. Стихосбирката   преодолява някои максими, останали до днес като неподвластни на времето. Една от тях е, че смъртта представлява последно убежище за душата. Поетът Иван Гранитски ни учи как да преодоляваме страха от физическата смърт без назидателни пропедевтики, без старомодна дидактика и без въвличане в бездната от познати религиозни утопии. Човешката душа притежава неотменимата способност да пътува през вековете и пространството, да реинкарнира и съхранява паметта със средствата на мнемоническото изкуство. И един от примерите за това е поемата „Залмоксис“, посветена на проф. Иван Маразов. Богът и цар на тракийското племе гети Залмоксис бил като малък роб на остров Самос – родината на Питагор. От великия елински философ узнал тайните на безсмъртието и наследил идеите за безгрничното битие на душата. Когато се върнал в родните си земи, той проповядвал това учение и го свързал органически с идеите на орфизма. Иван Гранитски успява да предаде по чудесен начин тази красива история на древнотракийските мъдрости, които стават фундамент за развитието на религиозни представи в цяла Европа.    Третата от разглежданите книги на Иван Гранитски  разширява диапазона на творческите му търсения в посока на индивидуалните възприятия, опосредствани от антични митологеми. Сред все още неразгаданите мистерии на древността е тайнствената Атлантида, за чието съществуване свидетелстват двата диалога на Платон – „Тимей“ и „Критий“. Критий е правнук на приятел на Солон, който разказвал за съществуването на държава, където живеели потомци на Посейдон и която разполагала с несметни богатства. Островът-държава бил зад Гибралтар и обхващал територия, по-голяма от Либия и Мала Азия. Това тайнствено послание идвало от египетски жреци от делтата на Нил. Днес някои историци отричат напълно съществуването на легендарната Атлантида, цитирайки ученика на Платон, Аристотел, който твърдял, че тази легенда била родена във въображението на учителя му. На нали поезията е тази, която е способна да превръща измислицата в действителност и нали предназначението на поета е да вникне в екзистенцията на митологемата чрез способите на своята интуиция. Иван Гранитски построява своето послание към читателите чрез тълкуванията на структуралистични парадигми, участващи в строежа на материята и нейните одухотворени атрибути. „Крипта“, „Арка“, „Акропол“, „Призма“, „Пирамида“, „Кръг“, „Ъгъл“, „Числа“, „Теорема“ – това не са само заглавия на стихотворения, а елементи, които обуславят оформянето на фантазията в състояния, съграждани извън опита и наблюдението, а чрез използването на инспирацията като индукционна паралелограма на нещо, случило се преди хиляди години или пък е възможно да се случва всеки миг. В „Упадъкът на Атлантида“ поетът споделя: А в заключителното стихотворение със заглавие „Ако“ достигаме до ключа на авторовото съзерцание на видимите и невидими очертания на мирозданието:     е добър повод за поета да ни направи съпричастни с венеца на илюзиите за величие, тайнственост и благодат. И да заяви своята обвързаност с най-сложните взаимодействия между неживата и жива материя, между света на кристалите и царството на човешките емоции. Атлантида е връзката между миналото и бляновете за нещо, което очакваме да се случи.  Всичко това затвърждава увереността ми, че този високоталантлив творец притежава своя неповторима стилистика. Стихотворенията-посвещения в книгата са не само чувствени изблици, но и тайнописи на съкровена изповед. Има посвещения на акад. Васил Гюзелев, на Любен Зидаров, на Панко Анчев, на Иван Димов, на Николай Майсторов, на Жеко Алексиев… През нея стрелата на времето прелита, прекосявайки пурпура на зазоряването, за да разбуди тайнствата на Атлантида.", "date": "2019.01.11", "title": "Боян Ангелов за Триумвиратът на Иван Гранитски - „Стрелата на времето”, „Зазоряване“ и „Атлантида“ "}
{"url": "http://epicenter.bg/article/Ot-pechat-izliza--Da-govorim-za-smartta--ot-znamenitata-Fransoaz-Dolto/172689/6/0", "text": "На 11 януари излиза „Да говорим за смъртта” от знаменитата Франсоаз Долто: „Това е лично мое дълбоко усещане – че ние трябва да заслужим смъртта си, като водим пълноценен живот.” (превод: Радостин Желев, 80 стр., цена 8 лв.) излага схващанията на голямата френска психоаналитичка за начина, по който се отнасяме към деликатната темата за смъртта. Както знаем, остаряването и осакатяването не пречат на общуването – то просто се променя и преминава на друго равнище - в психоанализата това се нарича „кастрация“. От опит сме разбрали, че когато биват приети, всички кастрации пораждат един много по-богат символичен живот. Но как да приемем перспективата за собствения си край? Всички деца играят на това: да умират и да причиняват смърт. Именно защото са живи, те имат пълното право да постъпват така – като причиняват въображаема смърт, те придават на реалния си живот смисъл и енергия. В сънищата също обичаме да си играем с чувствата на агресивност, на които не даваме достатъчно израз в живота.      (1908–1988) е едно от бляскавите имена на световната психоанализа – известна е като последовател на Фройд и съмишленик на Лакан, но се откроява с оригинален подход в работата си и интереси в областта на детската психиатрия. Уникално е чувството й за хумор, както и умението й да свежда психоаналитичната теория до съдържание, достъпно за всеки родител. В България е известна със заглавията „Основни етапи на детството”,  „Каузата на децата” е най-революционната от всички книги на френската мечтателка и визионерка.През 1985 г. Долто изнася лекция по една нетипична за нея тема – смъртта и отношението ни към нея: как я приемаме, как мислим за нея, как да говорим за нея на другите и на децата.     ***  Трябва да ви кажа, че съм силно учудена! За смъртта знам също толкова, колкото и вие, обаче сте дошли да ме слушате, сякаш съм много сведуща по въпроса. Струва ми се, че Манони е права: ние, хората, се събираме, за да говорим за неща, които ни се струват полезни за другите, но не и за нас самите. Може би с основание смятаме, че смъртта не е събитие. Не и събитие, което някога ще изживеем  – ние никога няма да изживеем собствената си смърт, както не сме изживели и собственото си раждане. Други са видели как се раждаме. А ние просто сме продължили нататък – от деня на зачеването, когато един мъж и една жена са изпитали сексуално удоволствие по начин, който в крайна сметка е довел до това, че нашата поява е нарушила тяхното спокойствие; вклинили сме се в тази двойка, нахлули сме в нейния щастлив живот, без нито един от тях двамата да си е дал сметка за това. Е, да, в този ден сме били заченати, но не сме го знаели, въпреки че тъкмо заради несъзнаваното си желание сме станали част от сливането на майчините и бащините полови клетки. След това майка ни се е изненадала, щом е разбрала, че „първо е била запленена и сетне – пленена“, според един симпатичен израз. После други са видели как се раждаме, а ние просто сме изстрадали една смърт: смъртта на плода, докато другите  – нашите родители и хората, които са помагали при нашето раждане и които го наричат с тази дума – са били безкрайно щастливи. Но кой е бил по-нещастен: плодът или плацентата? За детето плацентата е част от него и разделянето с нея може да се окаже смъртоносно. Именно опитът от раждането, което другите са видели и което за нас е първият опит, свързан със смъртта, означаваме с думите „да се родиш“. От друга страна, към края на това, което наричаме живот – защото ние означаваме с думата „живот“ случващото се във времето и пространството с тялото, което остава неизменна даденост за наблюдаващите го отстрани, – пак другите ще кажат „той умря“ или „тя умря“. А ние дори няма да сме забелязали, че е ставало дума за това! Навярно ще сме страдали достатъчно дълго от старческа немощ, от заплахата за края на обмена ни със света и от съчиняването на всевъзможни сценарии за онова, което би могло да се случи, когато вече няма да споделяме отговорностите на живите. Само че за смъртта ни ще се тревожат другите – тя няма да е наша грижа. И тъкмо затова смятам, че винаги говорим за смъртта, без да вярваме в нея, макар всички да сме наясно, че именно тя осмисля живота ни и че ако в самия му край не ни чакаше смъртта, дори нямаше да знаем, че сме живи! Смъртта е нещо много важно, но по-интересното е, че за несъзнаваното тя не съществува. И аз мога да си позволя да твърдя това, защото съм имала възможността и честта да придружавам в предсмъртните им часове свои колеги, които не си даваха сметка, че умират. Знаеха, че са тежко болни, надяваха се на излекуване и нито веднъж през цялото време, докато им помагах като психоаналитик, нямаха фантазии за смъртта, защото в процеса на анализата оставаха в рамките на преноса, така че ако се случеше нещо, то щеше да бъде моята смърт, а не тяхната. Много интересен факт е наистина, че в несъзнаваното смъртта не съществува, и аз мисля, че само въображението ни кара да фантазираме за смъртта, или по-точно да си представяме онова, което след края на земните им дни ще съпътства съществата – хора или животни, – които сме виждали като живи.   ХИПНОЗА И СЪСТОЯНИЯ НА ПРИВИДНА СМЪРТ   Как децата говорят за смъртта? Те започват да говорят за нея от много ранна възраст и ние също трябва да им говорим за нея отрано. Най-често я споменават във връзка с животно. Всеки от вас е виждал как реагират децата, когато за първи път се сблъскат със смъртта. Те казват: „То изобщо не мърда!“, а ние им обясняваме: „Защото е умряло“. „Какво значи това?“, питат те, а ние не знаем какво да отговорим. Може просто да им кажем, че нямаме представа защо е настъпило събитието, лишило въпросното същество от възможността някога пак да се движи и да осъществява обмен със заобикалящия го свят. Само че, когато децата, а дори и ние самите за първи път видим хипнотизирано животно, няма нещо, което да ни подскаже, че то не е мъртво, и всъщност то наистина се е „запътило към смъртта“, защото, ако хипнотизаторът не го извади от хипнозата и не му върне познатото усещане, което има за тялото си, когато се движи, то ще застине в позата си, ще остане в нея, докато умре. Да хипнотизираш животни, не е трудно. Неведнъж съм гледала как го прави Шерток  – психоаналитик, който работи много с хипноза. Лангустите се хипнотизират много лесно, със скаридите е малко по-трудно... обаче при лангустите, зайците, кокошките, петлите, при всички домашни животни – и това е много интересно – е достатъчно само да ги поставиш рязко, без междинен етап, в някоя поза, която коренно се различава от обичайната за начина им на живот. Например той хваща лангустата, тя си е жива и здрава, мърда с лапички, и хоп, изведнъж я обръща по гръб и я просва като върху тезгяха в магазина; така тя вече изглежда като умряла и ако той излезе и се върне след два часа, ще я завари в същата поза, в състояние на кататония. За да я върне към живота, трябва само да я хване и постепенно да я накара отново да усети лапичките си, т.е. – ако мога така да се изразя – да открие отново своя „образ на тялото“, обичайната си телесна схема и обичайния начин на възприема не на тази телесна схема. Абсолютно същото е със зайците и кокошките – трябва рязко да ги обърнеш по гръб: от една поза на тялото в друга, която животното не би могло да заеме само и която се стоварва върху него, сякаш Реалното, като някакъв Господ, е дошло и го е поставило в поза, каквато то никога през живота си не би могло да заеме. Това е наистина интересно, още повече че ние не знаем какво чувстват животните. Но знаем, че когато някое от тях прекара по-дълго време в състояние на хипноза, след излизането си от нея то явно не е схванато, не му е нужно да се раздвижва, веднага припва нанякъде, сякаш не е преставало да изпитва възбудата от живота и не е било подлагано на никаква хипноза. А на нас в продължение на два, три или четири часа то ни е изглеждало като умряло – и наистина би умряло, ако някой не го извади от хипнозата, защото с нейна помощ не можем да накараме животното да умре, но можем до такава степен да редуцираме обмена му с околната среда, че то да умре от самото заспиване, от невъзможността да продължи да извършва този обмен, тъй като всички жизнени процеси, включително и дефекацията, спират и остава само дишането – на минимални обороти, защото то не бива да замира. Впрочем точно това правят някои йогини, които изпадат в състояние на привидна смърт, а електроенцефалограмата и електрокардиограмата разкриват наличието на базов ритъм. Базовият ритъм не изчезва, а това означава, че сърдечният мускул продължава да живее, макар и да не предизвиква пулсации. Тези явления са проучени от Терез Брос. За такива хора казват, че са умрели и след това възкръснали! Нищо подобно! Били са в състояние на хипнотична смърт, сами са се хипнотизирали, като преди това с помощта на упражнения са се подготвили да ограничат до минимум обменните си процеси, за да може в минимална степен да се запази телесната схема. За кратко време тези хора губят много от теглото си, а понякога остават в подобно състояние цял месец и продължават да отслабват, въпреки че храносмилателният им тракт е прекратил всякакъв обмен с външния свят, а кръвообращението им е силно забавено. Говоря ви за явления, които за нас, хората, които ги наблюдаваме отстрани, приличат на състояния на смърт. Когато човек излезе от подобно състояние, той няма никакъв спомен за него, нито дори усещане, че може да е било сън. Ако доведем някого до кататония – но аз нито съм го правила, нито съм виждала друг да го прави, – след това този човек най-вероятно няма да си спомня нищо, и това изобщо не ме учудва, защото у животните, които съм наблюдавала, не оставаше никаква видима следа. Те веднага възобновяваха връзките си със заобикалящия ги свят в пълна степен, макар да бихме предположили, че ако примерно ние в продължение на часове стоим неподвижно в някакъв сандък, ще позагубим своята гъвкавост и ще имаме нужда да се протегнем. Също като нас животните се подчиняват на действието на нервната система, те имат стави и мускули. Така че не става дума за смърт, а за някакво коренно различно състояние, в което можем да изпаднем, докато сме живи, и това състояние, което човекът е способен да наложи на други същества, може да се нарече изживяване на смъртта. Смъртта не е нищо друго освен загуба на всякакъв вид обмен, смъртта е обратното на съзиданието. Не става дума за застиване на живота, както при споменатите случаи на привидна смърт, а за не-съзидание, за начало на разложението на тялото, за неговото разграждане, причинено от жизнената дейност на други организми, които живеят, като се възползват от организъм, вече престанал да се защитава и да осъществява обмен със заобикалящия го свят. Но другите да му мислят! На това ние никога няма да станем свидетели.", "date": "2019.01.11", "title": "От печат излиза „Да говорим за смъртта” от знаменитата Франсоаз Долто"}
{"url": "http://epicenter.bg/article/Ivan-Granitski--Vsue-se-napavate--mnogoglagolstvashti-neoliberali-i-sektanstvashti-tolerasti/172690/6/0", "text": "Щях да избухна в хомеричен смях като прочетох анкетата на вестник „Литературен вестник“ (бр. 42/19.25.12.2018), ако тя не беше не само смешна и позорна, но и крайно контрапродуктивна. Очевидно омразата, заслепението, малограмотността на тези симпатяги, на които се плаща, е прекалена и превишава всякакви граници. Затова реших да кажа две думи като коментар на анкетата. Първо, тя показва, че създателите й не само не желаят и не могат да направят обективен анализ на литературните факти и явления през изтеклата година, но имат повредено, да не кажа инфернално, контрапродуктивно, развратено съзнание, защото разсъждават в посока, несъответстваща на естетическата йерархия на ценностите, ако говорим за книги и техните автори, тъй като именно за това иде реч. Изненадах се, че нашият приятел Михаил Неделчев, който иначе има вкус, анализирал е проникновено Яворов и други наши големи поети, изтъква като едва ли не главен акцент в литературната география и панорамата на изтеклата година книгата на Петър Чухов, която предизвика (интелигентните читатели знаят) пошъл скандал около наградата на името на Иван Пейчев. Мишо Неделчев не би трябвало да хвали книга и стихове, които нямат нищо общо с духа и философията на Иван Пейчев. Но явно се е объркал. Второ, което е по-важно според мен, наградата, присъдена след два поредни скандала, по недостоен начин, свързан с извънлитературни съображения, бе дадена на Петър Чухов за естетически непълноценни стихотворения. Членовете на журито, а именно: председателят на Съюза на българските писатели Боян Ангелов, литературният критик Панко Анчев, професор Симеон Янев и моята скромна особа, предложиха за наградата блестящата поетеса Валентина Радинска. Колкото до Петър Чухов, той е човек със скромни възможности, а случаят със съответната награда беше контрапродуктивен, защото другите, които участваха в журито – Добрин Добрев, Пламен Шуликов, Антонин Горчев и представителя на Община Шумен бяха водени от извънлитературни идеи и принципи. И нарушиха йерархията на естетическите ценности. Но, псевдополитическият, корпоративният и манипулативният подход надделяха и наградата бе връчена на Петър Чухов за скандалните стихотворения. Самият факт, че възниква спор по този повод е удивителен и показателен. Това показва, че хората, с които ние спорим, уви, не оценяват естетическата йерархия на ценностите, идеологиите – лява, дясна, центристка, в случая не работят. Не могат да се дават награди на името на Иван Пейчев или на Иван Динков за стихотворение, което не отговаря на философията и духа на авторите. Разбира се, това е детайл, фрагмент, скоба от общия спор за литературното наследство, което е главният проблем. И тук критиката, споровете, в които участва Съюзът на българските писатели, заедно с неговия ръководител – интелигентният поет Боян Ангелов, не бяха за една или друга награда, за един или друг автор, а за фундаментални ценности, принципи, цели. Опонентите спорят със Съюза на българските писатели и го упрекват, че е консервативен и че вестникът „Словото днес“ е изостанал и традиционен, но нямат елементарни естетически и художествени, както и политически аргументи. И въпреки ламентациите на поклонниците на Сорос и Отворено общество, неолибералите и псевдопостмодернистите, те се провалят с гръм и трясък в Европа, а и в любезното Отечество. Надявам се възложителите на тези мокри поръчки в „Литературен вестник“ и други техни издания да се стреснат, да се озаптят и да видят реалната ситуация и да спрат да говорят глупости. Най-лесно е те да бъдат опровергани именно поради глупотевичните им, неаргументирани, неестетически издържани аргументи, с които се опитват да плюят Съюза на българските писатели и онези автори, които полагат усилия да разговарят интелигентно с тях през годините.", "date": "2019.01.11", "title": "Иван Гранитски: Всуе се напъвате, многоглаголстващи неолиберали и сектанстващи толерасти"}
{"url": "http://epicenter.bg/article/Petar-Stoyanov---Prezidentat--koyto-oshte-sabira-omraza-i-zloba-/172655/11/0", "text": "  Рядко пиша такива статии, но този път наистина възмущението ми прехвърли нормалните граници. Става дума за клеветите срещу президента Петър Стоянов през последните седмици в жълтата преса. Написани толкова плитко, с толкова озлобление и със задължителните въпросителни. Естествено като щит от съдебни дирения. В България може да се напише всичко, какво значение има, че липсва какъвто и да е автентичен документ. Нищо!  Може да са хиляди, но основната е една и тя идва от средите на управляващите от „европейската” ГЕРБ.   Тълмачите на „правата вяра” разбраха, че няма да се отърват от фактите около комунистическото наследство на лидерите си и предприеха ответен удар, който звучи така:    Ами и гадно, и непочтено и много, ама много глупаво. Другата им цел е да се заличи голяма част от историята, от времето, когато наистина се водеше фундаментална битка за бъдещето на България, за пътя, по който ще завием – към Русия или към НАТО и ЕС !?   Няма как да си замълча в този случай! Отнеха ни толкова много неща бившите комунисти и днешни „европейци”, останаха ни толкова малко неща, че замълчаването ще е предателство към читавите хора, които изнесоха тежестта на прехода с цената на лишения, обиди и мачкане.   Преди промените почти не се познавах с Петър Стоянов, знаех го само като адвокат. И то като най-добрия спец по имотните проблеми, даже не като „бракоразводен адвокат”.    Искаше се толкова малко, но ценно за някои – смелост! И малко кураж да загърбиш личния си интерес.     С много караници, обиди, скандали успяхме в Пловдив да регистрираме листите на СДС за първите избори след 45 години. Петър Стоянов бе тогава първият говорител на СДС и май единственият юрист. На 28 години се оказа, че аз трябва да водя битка във втория най-голям район в страната – 99 мажоритарен / 4 и 5 кметство/. Районната избирателна комисия за него бе в тогавашното 4 кметство /сега там е район „Централен”/.   Един ден седим и пием там кафе с адвоката Пламен Николов /Доктора/ и той ме пита изведнъж откъде толкова добре ме познавал Петър Стоянов след като аз съм левскар, а той е върл привърженик на „Ботев”. Отговарям му, че се знаем от СДС и си имаме пълно доверие- толкова малко бяхме тогава. Пламен ми обяснява, че седели с колеги и някой го попитал: „Откъде намерихте това момче за нашия район, бе Петре? Дойде с дънки, с дънкова риза в последния момент. Имаше вид на коцкар от „Тримона”, даже не поздрави!?”. Петър му отвърнал: „Момчето е много умно и борбено. Ще се пребори, ще му напишете удостоверението след един месец!”. Наистина, написаха го още след първия тур. Бях само на 28 год. , слабоизвестен в Пловдив, зареден само с хъс… След това се раздалечихме - аз бях сред близките на Стефан Савов. Петър Стоянов бе от групата на Филип Димитров. По едно време даже не си говорехме.   Две думи за „доносничеството” на нашия президент. Беше към края на предварителните избори с Президента Желев. Демократическата партия подкрепяше Желю. Предварителните проучвания сочеха убедителна победа на Стоянов.     Не ще и съмнение, че са го направили, защото шеф на НРС бе ген. Бриго Аспарухов, а съветник му бе ген. Стоян Андреев! Нали разбирате, че и най-малкото съмнение да имаше Желю не би се поколебал да го извади. В това отношение той бе безкомпромисен. Случаят с харизматичния Петър Берон е най-яркото доказателство. По-късно на същинските избори и Ренета Инджова прави опити да измъкне нещо, но и там – ядец. Нали не се съмнявате в почтеността и?!   И накрая – нещо в което лично се убедих. Откакто има либерален закон за досиетата и същинска комисия, много време си загубих в ровене на архивите. Почти три години заради един мой проект. Преровил съм хиляди досиета, за всички пловдивски депутати съм си направил картотека.    Това е една грамадна книга, в която са записвани всички доносници от 1946 год. Тя се води само на ръка, т.е. служителките записват всичко на ръка. Със специална заповед на ген. Иван Райков още през 1948 г. изрично е указано, че не могат да се нанасят поправки, не може да се заличават имена, да се късат страници. Записват се уникалния номер на съответния агент, неговото агентурно име, от кое Областно управление на МВР идва сведението, кога е записан като агент и кога е свален.   Този „регистрационен дневник” е най-строга пазената тайна в Комисията по досиетата. Последно се пазеше под десет ключа в БНБ.  Това е положението, направете справка, ако искате.    Снимал съм всички документи от Пловдив и ви предлагам за демонстрация копие от тях.   Хайде сега – можете да си правите проучвания, аз много дълго съм ги правил и съм получил много отговори, но – Агент „Виктор” просто НЯМА там, където са регистрирани всички! Сигурно съм разочаровал много любители на „жълтичкото”, но – това е положението! Ами като ги намерите- тогава пишете аланкоолувци! Тъжната новина за вас обаче е, че такива не съществуват!   Какъв кафкиански сценарий! Преди доста години бяхме даже приятели, но „светът е цветен и помия извира отвсякъде…”. ,   И това помня. След скандала във вестника Антон трябваше да бъде освободен и оттогава си „отмъщава” … Ама че долна история!   Спокойно!...Бих могъл да завърша така, но ще кажа още няколко изречения.   .  и да получаваме милиони от еврофондовете, които са радост и гордост за управляващите! В крайна сметка Петър е част от фондацията на Бил Клинтън, член е на управителното тяло на … Александрийската библиотека. Там преди него е бил носителят на нобелова награда Умберто Еко! Как ви се струва? Представяте ли си там Гоце или Бойко Борисов? Или може би тези световни организации не знаят какви хора канят в управителните си тела? Май наистина държим първенството по злоба и завист!    ", "date": "2019.01.11", "title": "Петър Стоянов - Президентът, който още събира омраза и злоба... Е, няма агент \"Виктор\"!"}
{"url": "http://epicenter.bg/article/Mirela-Kostadinova-Dovedeniyat-sin-na-Botev---Dimitar-Rashev--bil-priyatel-s-Ivan-Vazov-i-Mustafa-Kemal/172657/11/105", "text": "Не с друг, а с Димитър Рашев обичал да се разхожда поета Иван Вазов до Семинарията. Минавали по „Патриарх Евтимий”, „Граф Игнатиев”, отбивали се в Борисовата градина. Говорели оживено за литература, спомняли си за Букурещ през бурното време, коментирали съвремени събития. Понякога спорели или се смеели. Щом стигнели Семинарията, поглеждали към Витоша, любували се и бавно се връщали. С тях водели малката дъщеря на Димитър Рашев – Венета, кръстена на баба си. Детето чуруликало около тях и не разбирало точно какво си говорят двамата мъже. Привечер обикаляли в Градската градина, прекосявали, спирали, поглеждали часовника на сградата на застрахователното дружество „Балкан” и си сверявали часовниците. Продължавали към центъра. Отбивали се в бирария „Батенберг”, за да се почерпят с халба бира. На момиченцето поръчвали кебапчета и лимонада. Не се застоявали дълго. До следващата им среща.   Сред приятелите на Рашев били Тодор Влайков, композиторът Добри Христов, авторът на „Мила Родино” Цветан Радославов и Христо Атанасов, учител по химия, също проф. Илия Янулов. Познавали се с Яворов. Димитър Рашев бил негов учител по руски език в гимназията „Александър І” в Пловдив.   Той обичал широко скроените хора, с богата култура. Ненавиждал некадърните, властолюбивите, ласкателите, парвенютата, самохвалковците и празнодумците. Не ценял човека по общественото му и социално положение, а по моженето и честността. Най-високо поставял онзи, който с труд изкарва прехраната си.   Димитър Рашев е изключителна личност, която историята ни несправедливо е загърбила. Името му като че ли е избледняло в кръга на именитите му роднини. Майка му Венета Ботева е съпруга на Христо Ботев. Сестра му Иванка пък е дъщерята на поета. А той самият е негов доведен син роден от брака на Венета Минчева Везирева и Дончо Стефанов Петров.   През целия си живот остава човек на честта, дълга и справедливостта. Роден е на 16 февруари 1865 г. във В. Търново. Повече от двадесет години прекарва в чужбина, а десетина години живее в различни градове на България.   Желязната ръка на майка му Венета не позволява на Димитър да се отклони от пътя на доброто, както по време на живота им във владишкия богат дом на нейния чичо Панарет, така и след това в годините на бедност. Десет годишното момче е толкова топло прието от поета, че когато веднъж тя му се карала, то се скрило зад гърба на Ботев. Революционерът му дава в детските ръце първите книжки – „Хитър Петър” и „Хитрият Бертолд” . Той му е и първият учител по български език. Нарича го постоянно „синко”. Обичал го не само заради Венета, но и заради заложбите на детето и желанието му за познание.   След румънското училище, което завършва, Димитър заминава за Русия. Учи в Николаевската реална гимназия, а после и в Киевската духовна семинария. Тук показва отлични знания по латински и френски език. Според едни източници е завършил семинария в Москва, а според други – в Одеса. Владиката Панарет искал Венетиния син да се отдаде на служба на църквата. Това пише и в завещанието си, в което отбелязва, че ако това стане ще получи известна сума пари. Но Димитър изменил на желанието на вуйчо си и не получил парите от завещанието. Годините в Русия му създават вкус към литературата.   Завръща се в Търново и е поканен за учител в богословското училище, но не прима това назначение. Венета също го подкрепя. Заминава за Белгия, за да следва отново. Записва се право, а се дипломира по политически и административни науки, защитава докторат.   Съдбата го връща отново в Търново. Владеел три чужди езика - руски, френски и румънски. С високото си образование е можел да заеме висок пост и да направи политическа кариера. Но възрожденският му дух го отблъсква от подобно деяние. И той, и майка му не одобряват политическите нрави и приспособяването към тях.   Димитър е среден на ръст, със здраво тяло, енергичен, емоционален. Спортува, има велосипед, с който обикаля околностите на Търново. Прави обиколки на страната с колелото и фотоапарат в ръка и запечатва българските природни красоти.   В Пловдив е назначен в мъжката гимназия, където преподава руски и френски език.   През учебната 1894-1895 г. е назначен за учител в мъжката гимназия в Търново. Учи децата на френски език. Като учител е строг, поощрява стремящите се към познание. Обръща внимание на облеклото на учениците си, на държанието им, на обноските в клас и извън училище. Не обича неподготвените, симулиращите, ленивите. Не се съобразява с рамките на учебната програма и иска учениците му да знаят повече. Като учител се държи достойно, не афшира близостта си с Ботев, но учи малчуганите на историческа памет. Не посещава колегиални вечери, но уважава всеки от учителите в школото.   Веднъж отишла в училище съпругата на Вл. Моллов, тогава министър на финансите. Тя имала син и твърдяла, че той знае добре френски език. С него се занимавала гувернантка. Изненадана била от слабия успех на детето си. Димитър Рашев изслушал дамата спокойно. После казал: „Моля, госпожо, можете ли да ми кажете наизуст баснята на Лафонтен за лисицата и гарвана?” „Не я знам” – отвърнала майката. „Е, и той не я знаеше, затова му писах двойка”, отговорил учителят Рашев. А тя навела глава и си отишла без нищо повече да каже. В Търново той остава до края на 1899 г. Тогава е заставен да напусне града и да се премести във Видин.   По-късно в София е учител в Първа мъжка гимназия, след това и във Втора. С трудности и ипотека си купува къща. Сестра му Иванка Ботева го запознава с бъдещата му съпруга, с която двете са учили в Женева. Той е видял красивото младо момичето преди това на стълбището на министерство на Народното просвещение и останал изненадан. Тя е севлиевката Мария Въгленова. Завършила е Търновската девическа гимназия, педагогическия отдел и неин учител е известният Цани Гинчев. Ориентирана е към френския език и литературата. С добро възпитание, обличала се с вкус, имала изтънчени маниери. Работела като учителка. Той се грижил за нея, когато тя често боледувала.   През годините в столицата Димитър Рашев се запознава с Мустафа Кемал, реформаторът на Турция. Кога точно – не се знае, но това вероятно става докато Кемал е турски военен аташе в София. Двамата са свързани с чисто приятелство, придружено с разговори. Кемал няколко пъти гостува на Рашев в дома му. Литературните теми, които ги свързват на чаша кафе или на вечеря, траят часове. Кемал разказвал за любимите си френските писатели. В тези разговори споделял за переспективите, за преобразувания в Турция и смелите реформи, които искал да се случат. Негодувал срещу старите традиции и предразсъдъци в родината си, положението на жената там, скрита зад фереджето. В тези разговори Димитър Рашев твърдял, че преобразуването и реформите в Турция непремено трябва да бъдат свързани с високо образование. Мечтите на Мустафа Кемал се сбъдват. През 1923 г. той става президент. Стъпка по стъпка започва да прави своите реформи.   Годините се нижели. Първо умира сестрата на Рашев – Иванка. А после и съпругата му Мария. Загубата на двете жени го съкрушава. Но трябва да се държи и да теши майка си, децата и тъща си. След тежката загуба Венета Ботева идва при него и двете му деца. Ту живеела в София, ту във Велико Търново. Другата баба от Севлиево била много възрастна и трудно пътувала.   Към майка си Димитър Рашев изпитвал внушителна покорност и уважение. Обичал я дълбоко и я щадял. Обичал да говори с нея и да си спомнят за живота в Румъния, за нелеките години в Търново, но най-много за обичаната от двамата Иванка.   Един ден на вратата се позвънило. Двама непознати мъже искали среща с Рашев. Поканени били в гостната. След минути Рашев излязал сърдит и раздразнен от стаята, а гостите набързо си отишли. Те искали да купят прощалното писмо на Ботев до Венета. А тя никога не се разделяла с него. С гняв Димитър отказал голямата сума предложена му от единия, който бил чужденец колекционер, а другият бил българин. Димитър дълго си мислел как нашенецът за паница леща бил готов да продаде честта и достойнството на българина. Дори, когато Венета е на смъртен одър, с мозъчен кръвоизлив, в търновската си къща, унасяща се в сън, питала комшийките: „Дойде ли Димитър? Защо се бави Димитър?”. Стискала зъби докато пристигне синът й от София. После с очи му показала къде се намира прощалното писмо на Ботев от „Радецки” и след като Димитър го прибрал в джоба си, а тя с усилие му казала къде да го даде, обърнала се към стената и издъхнала.   Въпреки земните си теглила и бедност, Венета успява да възпита и изучи един истински българин. С човешки добродетели. Аристократ по дух. Родолюбив. И честен - във всичко, което прави. Той умира на 27 ноември 1935 г. в София.            ", "date": "2019.01.11", "title": "Мирела Костадинова:Доведеният син на Ботев - Димитър Рашев, бил приятел с Иван Вазов и Мустафа Кемал"}
{"url": "http://epicenter.bg/article/The-Jerusalem-Post--Vreme-e-da-kazhem-istinata-za-Ukrayna---stranata-potava-v-haos-i-bezzakonie-/172667/11/33", "text": "Сега е добър момент да обмислим дали има победители в резултат от така наречената „революция на достойнството“. Това пише Елиезер Котляр в колонка за израелското издание The Jerusalem Post, представена без редакторска намеса от Агенция \"Фокус\".  Ситуацията в Украйна продължава да заема първите страници на глобалните медии. Предстоящата петгодишнина от трагичните събития на Площада на независимостта (известен като „Майдан“ в Киев през януари-февруари 2014 година, които доведоха до насилствен преврат, сега подтиква много политици на Запад да погледнат по-отблизо причините и последствията от Майдана и да преосмислят какво се случва в Украйна от по-реалистична гледна точка.  Сега е добър момент да обмислим дали има победители в резултат на така наречената „революция на достойнството“.  Очевидният губещ от тази политика е украинският народ, който в резултат от действията на сегашното украинско правителство загуби част от територията на Украйна, бе въвлечен в кървав конфликт в Донбас и сега е на прага на тотално обедняване, докато Украйна потъва в хаос и беззаконие. Западните държави също са от губещата страна, защото буквално са се превърнали в заложници на безумния радикализъм, изповядван от украинските власти и сега са принудени да понасят икономически загуби заради влошаването на отношенията с Русия.  Все повече западни политици, дипломати и медии вече разбират, че лозунгите „борба за демокрация” и „борба с корупцията”, които бяха толкова активно подкрепяни от западните правителства и медии през 2014 г., и служеха като знамена на „революцията“, всъщност са били манипулация и провокация от исторически мащаб. Тези лозунги бяха използвани за узурпиране на властта и организиране на широко политическо преследване на дисиденти и политически съперници.  Тук има пряка аналогия със събитията от 1989 г. в Румъния, които едва сега са официално и обективно оценени от Главната прокуратура на Румъния - бивши високопоставени служители, дошли на власт в резултат на „румънската революция“, бяха обвинени в престъпления срещу човечеството. Румънската прокуратура заключи, че „през декември 1989 г. в страната е създадена атмосфера на„ тотална психоза ”с помощта на дезинформация, която е довела до хаотични насилствени действия и противоречиви военни заповеди. В резултат на това, в рамките на няколко дни след 22 декември 1989 г., 862 представители на бившото правителство бяха убити, а 2 150 души бяха ранени или подложени на тормоз“.  Очевидно румънският сценарий беше възприет като план за събитията, които се случиха в Украйна през зимата на 2014 г. Узурпацията на властта от страна на „революционерите“, опит за намиране и убиване на сегашния президент, преследване на представители на сваленото правителство след преврата - всички тези точки съвпадат точно с новините от Румъния през 1989 г. и от Украйна през 2014 г.  В своите показания и интервюта за събитията от зимата на 2014 г., първият украински президент Леонид Кравчук потвърди, че през февруари 2014 г. е знаел за плана „Чаушеску”, който предвиждал убийство на президента Янукович по онова време.  Организаторите на преврата през 2014 г., които после дойдоха на власт, действаха по-усъвършенствано от румънските си „колеги“ през 1989. Без да се смущават от загубата на човешки животи, те организираха стрелба по протестиращите и служителите на правоприлагащите органи, за да дискредитират властите и тогавашния президент Янукович. Този въпрос се потвърждава от множество разследвания, проведени от редица американски и европейски журналисти.  Впоследствие лидерите на Майдана използваха хаоса на събитията и убедиха властите на западните страни да наложат санкции на представителите на сваленото правителство, за да ги изолират напълно от външния свят. А в Украйна тези, които работеха в сваленото правителство, веднага станаха обект на наказателни дела и специални закони, които пряко хвърлят вината за някои престъпления върху тях без съдебен процес или разследване.  Добър пример е положението на президента Виктор Янукович, който е демонизиран ежедневно и обвиняван в различни престъпления от украински и световни медии през тези пет години.  Янукович и неговата политика имаха подкрепата на десетки милиони украинци от много години. Той олицетворява становището и е идеологически лидер за поне половината от народа, и определено ключов политик от най-гъсто населения регион на Украйна - Донбас, който също дава една четвърт от БВП на страната. Очевидно е, че основната роля на неговото преследване е потискане на онези, които не са съгласни с насилието и хаоса, последвали революцията от 2014 г., и които се противопоставят на сегашното правителство. Това е очевидна вендета на победителите срещу губещите.  продължение на пет години нито една държава в света не е потвърдила съществуването или е замразила някакви активи, принадлежащи на президента Янукович. Нито един съд по света не е издал обвинителен акт срещу него. Единственото наказателно дело, което украинските власти започнаха срещу Янукович, в тяхната крайно безнадеждна ситуация, е очевидно политическия процес за т.нар. „държавна измяна“.  Според много украински и международни юристи, този съд е станал фарс и подигравка с правосъдието и е част от безпрецедентното, систематично и организирано политическо преследване.  Всъщност, политическите репресии срещу Янукович и представители на бившoто правителство станаха официалната идеология на сегашното украинско правителство. Репресиите са основната част от плана на Порошенко за промяна на политическия дневен ред в страната и за отклоняване на общественото внимание от икономическите му провали, политиките на разделяне и нежеланието да се върне мирът в страната и да се постигне споразумение с Донбас. Украинските власти продължават дезинформационната кампания, която започнаха през 2014 г., за това какво се е случило на Майдана и последващите действия, включително предизвикването на война, корупция от безпрецедентен мащаб и масовото осиромашяване на украинците.  Дойде време за обективна и достоверна оценка на случващото се в Украйна. Здравият разум и демократичните норми трябва да се върнат както в украинската политика, така и в начина, по който тя се възприема от Запада.  Продължаващите политически репресии нямат нищо общо с върховенството на закона и демократичното бъдеще на Украйна и трябва незабавно да спрат. Това становище постепенно става доминиращо сред истинските приятели на Украйна в САЩ и ЕС.  В този дух, в края на 2018 г., Ерусалимският патриарх Теофил III изпрати писмо до президента Порошенко с молба за помирение и го призова да спре политическото преследване на президента Янукович. Той призова също бившият президент да участва в мирния процес в Донбас. Като се има предвид, че процесът в Минск е в безизходица, а размерът на негативността в отношенията между Украйна и Руската Федерация надхвърли всички разумни граници, участието на Янукович в мирния процес може да бъде ефективна възможност за постигане на примирие, и най-важното - помирението между украинската нация.  Тази концепция се разглежда сериозно в Белия дом. На неотдавнашната среща на сенаторите от Републиканската партия, те потвърдиха, че най-важната задача на президента Порошенко е възстановяването на мира и започването на процес на помирение. Неговите избиратели чакаха 5 години тези решения от него. Не може да има извинение за неспособността да бъдат постигнати тези резултати.  ", "date": "2019.01.11", "title": "The Jerusalem Post: Време е да кажем истината за Украйна - страната потъва в хаос и беззаконие "}
{"url": "http://epicenter.bg/article/Politolog--Ninova-se-obarna-kam-naroda--ne-kam-parlamenta--Shte-vodi-bitkata-sred-grazhdanite/172673/11/0", "text": " Това каза в коментар за началото на новия парламентарен сезон политологът Георги Киряков в предаването „Хоризонт за вас“ на БНР.  „Потвърдиха се всички досегашни позиции и позиционирания - партийни и политически и от края на миналата година, и в началото на новия парламентарен сезон. Това, което наблюдавахме през миналата година, ще наблюдаваме и до изборите за Европейски парламент през тази година.     Тоест, даде ясна заявка, че те ще водят политическата борба не в рамките на парламента като парламентарна опозиция, а като опозиция извън парламента, сред българските граждани, линия, която те така или иначе следват от изминалия парламентарен сезон“. Според Киряков всички тези изказвания за единение, за екшън планове, надпартийни решения и политики са меко казани популистки и са „извън демократичния начин на мислене, извън демократичното действие като цяло“. Това ще бъде дебатът между политическите сили в изборната година и той няма да е между политическите сили, той ще е фиктивно между тях,   на отделните формирования, смята Киряков. „  предвижда политологът. „Много важно е и трябва да се проследи внимателно от хората промяната на изборното законодателство - нещо, за което Цветан Цветанов ясно намекна, че ще има такова. Въпросът е какво точно ще се промени.   И втората сюжетна линия, която също трябва да се следи, е продължаващата битка за влияние върху сърцата и умовете на българските избиратели,   Този сюжет ще продължи да доминира политическия живот в страната. С една цел -  и тази цел от страна на президента Радев е да ерозира до такава степен подкрепата на ГЕРБ, че тази подкрепа да падне под подкрепата на БСП, защото такава предизборна, изборна и следизборна ситуация ще се търси от страна на БСП“.  ако продължи това етническо напрежение и ако патриотичните теми продължат да доминират политическия дебат в България\".  „  което от доста години прави едни и същи грешки и заради тях винаги калкулира един и същи резултат и той винаги е негативен, трагичен за тях. Дали и сега ще се стигне до същото, предстои да видим, каза политологът.", "date": "2019.01.11", "title": "Политолог: Нинова се обърна към народа, не към парламента. Ще води битката сред гражданите"}
{"url": "http://epicenter.bg/article/-quot-Proizvedeno-v-Balgariya-quot--podkrepya-kabineta-za-zakona-za-gorivata-/172647/4/0", "text": "Сдружение „Произведено в България – съюз на малкия и среден бизнес” подкрепя предложението на правителството за отлагане влизането в сила на Закона за административното регулиране на икономическите дейности, свързани с нефт и продукти от нефтен произход. Това пише в деклерация на организацията, разпратена до медиите.  ДЕКЛАРАЦИЯ  Сдружение „Произведено в България – съюз на малкия и среден бизнес” подкрепя предложението на правителството за отлагане влизането в сила на Закона за административното регулиране на икономическите дейности, свързани с нефт и продукти от нефтен произход.  Законът бе приет под натиска на големите петролни компании, без да бъдат консултирани всички представители на бранша и по-специално Националното сдружение на търговците и превозвачите на горива, в което членуват представители на дребния бизнес с петролни продукти и които оперират основно в малки населени или отдалечени места. А признак за цивилизованост на една държава и на едно управление е да се мисли най-напред за дребните производители и търговци, да се спазва основният принцип, залегнал в Акта за малките и средни предприятия на Европейския съюз „Мисли първо за малкия”.  Спорът между големите и малките в бранша обаче остро поставя въпроса за практиката на приемане на закони от Народното събрание. В повечето случаи това става вследствие на лобистки натиск, без широко обществено обсъждане, без задълбочена оценка на въздействието на съответното законодателно решение. В резултат се провокира обществено напрежение, накърняват се права на определени обществени групи или бизнес интереси, от което в крайна сметка страда обществото.  Подобна практика на законодателния орган води до вредната практика на отмяна, промяна или отлагане на действието на закони, което влошава и без това не добрата законова рамка и практика за регулиране на обществените отношения. Именно тази дейност на Народното събрание е причина за изключително ниското доверие, което обществото има към него.  ", "date": "2019.01.11", "title": "\"Произведено в България\" подкрепя кабинета за закона за горивата "}
{"url": "http://epicenter.bg/article/Temenuzhka-Petkova--Ot-15-yanuari-startirat-proverki-na-trite-elektrorazpredelitelni-druzhestva-/172662/4/0", "text": "От 15 януари стартират проверки на трите електроразпределителни дружества. Това каза министърът на енергетиката Теменужка Петкова по време на брифинг, предаде репортер на Агенция „Фокус“. По думите ѝ проверките ще приключат до 25 януари включително.  „Съвместни екипи на Министерство на енергетиката и КЕВР ще проверят дейността на трите енергоразпределителни предприятия. Това, което ще бъде обект на проверка на трите дружества от страна на Министерство на енергетиката, касае техническото състояние и експлоатацията на енергийните обекти. Ще бъде извършен отчет на електромерите, на електромерните табла. От страна на Регулатора ще бъдат извършени проверки в рамките на компетентността на КЕВР“, каза още министърът.  Министър Петкова обясни, че тази мярка е продиктувана от проведения преди броени дни извънреден Национален съвет за тристранно сътрудничество.  „Основната тема беше свързана със сектор енергетика и по-специално с цените на свободния енергиен пазар. Притесненията и въпросите, които бяха поставени и от страна на синдикатите и от страна на бизнеса, предизвикаха доста широк отзвук“, каза Петкова и поясни, че днес председателят на КЕВР доц. Иван Иванов я е поканил на среща по тези въпроси.  Предприетите проверки на енергоразпределителните дружества показват, че държавата е на своето място, обясни Теменужка Петкова.  Тя подчерта, че потребителите и бизнесът трябва да са спокойни. По думите ѝ трябва да се гарантира, че българските потребители и граждани заплащат услугата, която наистина са ползвали. Тя посочи, че като правителство и за нея като министър е важно българският бизнес да бъде конкурентоспособен, защото е в основата на икономическия растеж на страната.  ", "date": "2019.01.11", "title": "Теменужка Петкова: От 15 януари стартират проверки на трите електроразпределителни дружества "}
{"url": "http://epicenter.bg/article/Spas-Rusev-i-Kiril-Domuschiev-v-bitka-koy-da-kupi--quot-Nova-televiziya-quot--/172695/4/0", "text": "  Двамата са конкуренти в процедурата за продажба, консултант в която е лондонският офис на Citi. \"Да, заявил съм интерес пред MTG за \"Нова\" в консорциум с голяма чуждестранна компания\", е потвърдил Спас Русев пред \"Капитал\", като не е пожелал засега да разкрие кой е партньорът му. Според изданието сигурното е, че той не участва в преговорите през БТК, където е най-големият акционер. Кирил Домусчиев не е бил открит за коментар.  Дни след отказа от сделка с Келнер  Информацията за водените преговори идва само четири дни, след като MTG обяви, че е решила да прекрати споразумението си за продажбата на медиата на чешкия инвестиционен фонд PPF на Петр Келнер. Споразумението беше подписано в началото на миналата година и включваше продажба на 95% от \"Нова броудкастинг груп\". Срещу 185 млн. евро най-богатият чех, който миналата година купи българския бизнес на \"Теленор\", трябваше да придобие седем телевизионни канала и 19 онлайн компании с общи приходи за 2017 г. от 100 млн. евро.  През лятото обаче Комисията за защита на конкуренцията (КЗК) със спорни аргументи не разреши сделката, а съдът проточи първото гледане на казуса чак за май тази година, отвъд удължената крайна дата по договора за покупко-продажба. Именно решението на регулатора беше посочено от компанията като причина за спирането на преговорите за сделка. \"С решението на КЗК беше даден ясен сигнал, че купувачът на \"Нова\" трябва да има одобрението на властта. А това означава местен играч или в най-лошия случай - местен партньор, който да има контрол върху съдържанието\", коментира \"Капитал\".  В последните работни дни на миналата година бяха направени и промени в управлението на \"Нова Броудкастинг груп\", за които съобщи \"24 часа\". Във висшия мениджмънт на компанията като прокуристи влязоха генералният директор \"Информация\" Вяра Анкова и финансовият шеф Николай Андреев, които ще помагат в оперативното ръководство на главния изпълнителен директор Дидие Щосел. Досегашният оперативен директор Вики Политова стана съветник на Борда на директорите.  Кои са кандидатите  \"Капитал\" посочва, че според различни източници сделката за \"Нова\" може да бъде сключена още преди края на март тази година, ако избраният кандидат успее да намери сума от над 100 млн. евро.  За Спас Русев евентуална покупка на \"Нова броудкастинг груп\" ще бъде втори опит на медийния фронт след опита да издава на български език популярното мъжко списание GQ преди 10 години. Въпреки анонса и грандиозното парти, организирано от Русев в София за старта на списанието, то така и не се появи на българския пазар.   Живеелият дълго време в чужбина бизнесмен придоби широка известност в България около т.нар. яхтен скандал през 2003 г., когато министри от кабинета на Симеон Сакскобургготски бяха снимани да играят карти на негова яхта в компанията на разследвания за контрабанда и пране на пари и застрелян по-късно по-късно показно в София Иван Тодоров - Доктора. Понастоящем Русев е най-големият акционер в БТК и мажоритарен собственик на футболния клуб \"Левски\".  Кирил Домусчиев, чиито основни интереси са във фармацефтичния и корабния бизнес, пък е собственик на най-успешния футболен клуб в България в последните години - \"Лудогорец\", а в същото време държи телевизионните права за българското първенство, което се излъчва в каналите на \"Нова броудкастинг груп\". В края на 2014 г. двамата с брат му Георги Домусчиев, станаха еднолични собственици на \"Футбол про медиа\", която е посредник за правата за излъчване на българското футболно първенство. Именно през сезон 2014/2015 мачовете от българското първенство започнаха да се излъчват по каналите на \"Нова броудкастинг груп\".  През 2015 г. се появиха и платените канали на медийната група, които са изцяло със спортно съдържание. В началото на 2015 г. фирмата е плати 30 млн. лв. за новия договор за телевизионните права за пет години между 2016 и 2020 г.  През миналата година Домусчиев, който е начело на Конфедерацията на работодателите и индустриалците, се споменаваше неофициално в медийните среди като потенциален купувач на другата частна национална телевизия - Би Ти Ви. Собственикът й - американската Central European Media Enterprises (CME), също иска да излезе от българския пазар, въпреки че не е коментирал официално плановете за продажба.", "date": "2019.01.11", "title": "Спас Русев и Кирил Домусчиев в битка кой да купи \"Нова телевизия\" "}
{"url": "http://epicenter.bg/article/Balgarin-ubi-italianets-zaradi-edna-tsigara--Snimki-/172631/3/0", "text": "Италианските власти арестуваха 28-годишния българин Даниел Данов по обвинение за убийството на 54-годишния Алберто Джанети, съобщи тв каналът “Италия Уно”.   Известният с прякора Графа Джанети беше приет в болница в много тежко състояние преди месец в Колеферо, а след това и в Рим. Той почина тези дни след едномесечни мъки. Точно в дните преди погребението му на 10 януари беше разкрит и вероятният убиец.   Карабинерите от Колеферо арестуваха българина, който няма постоянно местожителство в Италия и има прецеденти в съдебното си минало. Той е обвинен освен за убийството на италианеца, и за обир. Според властите раняването на Джанети станало миналия месец до площад “Микеланджело” в центъра на Колеферо, до Рим. Джанети бил открит в локва кръв, с множество рани по главата си и без документи. За да го идентифицират, властите трябвало да прибегнат до снемането на пръстовите му отпечатъци.   Междувременно Джанети изпаднал в кома. Благодарение на показанията на много свидетели, както и на записите на околните видеокамери, карабинерите успели да разберат как се е случило всичко. Според тях българинът се скарал с италианеца в игрална зала заради отказана цигара. След вербалния сблъсък в казиното българинът го причакал отвън и го заудрял ожесточено по цялото тяло го с юмруци и ритници, отмъкнал портфейла му и избягал.  Следите от кръв по тротоара останали няколко дни на местопрестъплението, посочва \"Фрозиноне Тудей\".   В близкия пощенски пункт изтеглил 30 евро от картата на жертвата, това обаче се оказало фатална грешка, защото насочила карабинерите към прекия извършител. Едва преди няколко дни карабинерите успели да достигнат до българина, който сменял непрекъснато квартирите си, и го разпитали в присъствието на адвокат. След няколкочасовия разпит, на който той си признал за престъплението, и след събраните доказателства, била потвърдена хипотезата на следователите, че той е извършителят.    Българинът е арестуван по обвинение освен за обир, и за убийство, тъй като междувременно италианецът починал в болницата. На погребението на Джанети в Колеферо присъства и кметът на града Пиерлуиджи Сана.   Източник: Канал 3", "date": "2019.01.11", "title": "Зверство след скандал в игрална зала! Българин уби италианец заради една цигара (Снимки)"}
{"url": "http://epicenter.bg/article/Shte-te-sasipya--shte-davash--inache-si-patnik---eto-gi-zaplahite-na-Zhivko-Sudzhuka/172633/3/0", "text": ", съобщават от пресцентъра на Апелативната специализирана прокуратура.    престъпление по чл. 214, ал.2, т.2, вр. с ал.1, вр. с чл. 213а, ал.3, т.2 вр. с чл. 26, ал.1 от Наказателния кодекс, за което е     Представен е болничен лист до 15 януари 2019 г.   Предявяването на постановлението за привличането му като обвиняем е насрочено за 16 януари 2019 г.    .   Отправените към А. П. П. закани са:     Предстои в кратки срокове Специализираната прокуратура да внесе обвинителен акт срещу Живко Мартинов в Специализирания наказателен съд.", "date": "2019.01.11", "title": "Ще те съсипя, ще даваш, иначе си пътник - ето ги заплахите на Живко Суджука"}
{"url": "http://epicenter.bg/article/Spetsializiranata-prokuratura-priklyuchi-razsledvaneto-sreshtu-deputata-Dimitar-Avramov-/172640/3/0", "text": "Специализираната прокуратура приключи разследването за търговия с влияние срещу народния представител Димитър Аврамов. Това съобщиха от пресцентъра на Апелативната специализирана прокуратура. На Аврамов и двама негови помагачи са повдигнати прецизни обвинения за търговия с влияние, при продължавано престъпление, извършено в съучастие.  Изготвя се обвинителен акт срещу тях и предстои внасянето му в Специализирания наказателен съд.  Разследването на Специализираната прокуратура установи, че в периода от 6 юли 2012 г. до 17 юли 2012 г., в град Бяла Слатина, в град Плевен, в град Монтана и в местността „Тировец”, землище на Монтана (производствена база и офис на „Гала – М” ООД), при условията на продължавано престъпление с пет деяния, депутатът Аврамов, в съучастие като извършител с М.В.П.– помагач, и В. Ц. Ч. – помагач, е поискал от български бизнесмен дар – сумата от 220 000 лева и облага – право на ползване на земеделски земи, собственост и арендувани от фирма на бизнесмена, които не му се следват и приел от същия бизнесмен – сумата от 100 000 лева, който не му се следва, за да упражни влияние при вземане на решение от длъжностни лица.  Дарът и облагата са били поискани, за да се упражни влияние върху директора на Областна дирекция „Земеделие“ – Монтана – във връзка със службата - за да отмени заповед от 31 август 2011 г. за служебно разпределение на ползването на масивите в землището на село Стубел, област Монтана, издадена на основание чл. 37в, ал. 4 ЗСПЗЗ, да издаде заповед по чл. 37в, ал. 8 ЗСПЗЗ за въвод във владение в масив 128, землището на с.  Стубел, област Монтана в полза на фирмата на бизнесмена, както и да се съобрази със сключено доброволно споразумение по чл. 37в, ал. 1 ЗСПЗЗ за ползването на земеделски земи в землището на село Стубел, област Монтана при издаване на заповед на основание чл. 37в, ал. 4 ЗСПЗЗ за следващата стопанска година (2012/2013 г.).  Дарът и облагата са били поискани, за да се упражни влияние и върху началника на Районно управление на МВР – Монтана във връзка със службата му при упражняване на правомощията му - да осигури охрана от полицейски служители и достъп до масив 128 в землището на село Стубел, област Монтана, обработван от фирмата на бизнесмена по време на жътвата на реколтата от рапица за стопанската година 2011/2012 г.  В кратки сокове Специализираната прокуратура ще предаде на съд Димитър Аврамов и неговите съучастници.  ", "date": "2019.01.11", "title": "Специализираната прокуратура приключи разследването срещу депутата Димитър Аврамов "}
{"url": "http://epicenter.bg/article/Prokuraturata-nay-posle-proveryava-sluchaya-s-libiyskiya-tanker/172664/3/0", "text": "  , приключила с възлагането му на българско дружество, съобщи БНР.   Според държавното обвинение   Случаят е свързан с изпълнително производство, образувано в Районен съд в Бургас по искане на българско дружество, претендиращо за обезпечаване на свой дълг в размер на близо 10 милиона долара.   На извънреден брифинг окръжният прокурор на Бургас Георги Чинев заяви, че е образувано досъдебно производство за извършено престъпление по служба, за което законът предвижда до 5 години лишаване от свобода.    Чинев уточни, че по делото все още няма привлечено обвиняемо лице. Той каза още, че е възможно да бъдат проверени и други лица, свързани със ситуацията около либийския танкер.  Досъдебното производство е образувано след постъпил сигнал на 21 декември, 2018 г. от страна на адвокати, които представляват интересите на търговското дружество, собственост на Либийската държава. Още същия ден е разпоредено извършване на проверка, подчерта окръжният прокурор на Бургас Георги Чинев.  Частният съдебен изпълнител от Бургас Тотко Колев е напуснал страната на 20 декември, ден преди да бъде извършена скандалната смяна на екипажа на либийския танкер БАДР, съобщава \"24 часа\".  По линията на международното сътрудничество ще бъде поискана европейска заповед за разследване, стана ясно още на брифинга.   Българската фирма твърди, че тези дългове са натрупани от търговско дружество, собственост на либийската държава.   Спорът по изпълнителното дело е бил с искане за промяна на собствеността на танкера. Изпълнителното дело обаче е спряно със съдебен акт. Въпреки това частен съдебен изпълнител от Бургас е извършил незаконосъобразно действия по публичната продажба на кораба в полза на българската фирма.   По случая все още няма повдигнати обвинения, казаха от Окръжната прокуратура. Танкерът в момента не се намира в български териториални води.  ", "date": "2019.01.11", "title": "Прокуратурата повдига обвинение на срещу частен съдебен изпълнител, продал либийския танкер"}
{"url": "http://epicenter.bg/article/Sadat-shte-razpitva-lekarkata--vzela-kravna-proba-za-alkohol-ot-shefa-na-BNT/172675/3/0", "text": "Софийският градски съд (СГС) не успя да приключи и днес делото срещу генералния директор на БНТ Константин Каменаров, съобщи  Той е подсъдим за шофиране след употреба на алкохол и на първа инстанция Софийският районен съд вече го осъди на година и три месеца затвор условно и глоба от 600 лева.   Каменаров обжалва присъдата пред СГС, но стана причина за забавянето на делото с близо година, тъй като не се явяваше, като изтъкваше служебни ангажименти или здравословни проблеми. В края на миналата година съдът го глоби с 1000 лева за поредно отсъствие и днес Каменаров за пръв път се яви в съдебната зала.   Очакваше се делото да приключи в днешното заседание, но Каменаров обясни, че е говорил с доц. Ангел Стойчев от болница „Св. Ана“, от когото разбрал, че в болницата няма лекар с фамилия Иванова, както е подписан протоколът от кръвната проба за алкохол на шефа на БНТ. Затова съдът поиска справка от болницата дали д-р Иванова е работила там към 23 юни 2016 г., когато е взета пробата и дали тя е изготвила протокола от изследването. Ако бъде установена лекарката, съдът допусна и тя да бъде разпитана в следващото заседание на 18 февруари.   Обвинението, по което Каменаров е осъден на първа инстанция, е, че около 4 ч. сутринта на 23 юни 2016 г. е шофирал с 1,6 промила алкохол. Тогава бил спрян за проверка от полицаи, докато прибирал съпругата си от тържество, защото не се чувствала добре.   Обяснението на Каменаров за високата концентрация е, че пиел разтвор от билката „златен корен“, която ползвал за стимулиране на метаболизма и за отслабване. Билката обаче се разтваряла в медицински спирт, а същата вечер, след като се прибрал от работа, изпил две дози, което било около 100 грама чист етилов алкохол. Преди това пък изпил и едно уиски за отпускане. Същата вечер съпругата му Радина Червенова била на парти и след 2 ч. се обадила и казала, че не се чувства добре и помолила да я прибере. Според защитата той се притеснил за състоянието на жена си и не съобразил, че е пил алкохол, а Каменаров заявил пред районния съд, че се е опасявал да не се случи нещо фатално със съпругата му.   Съдия Марина Манолова от СРС обаче записа в мотивите си, че Каменаров не е бил спрян за проверка от полицаите, докато притеснен отива да вземе жена си, а на връщане, когато вече е бил спокоен, че тя е добре. След това съдия Манолова посочи, че ако съпругата му е била в толкова влошено здравословно състояние, Каменаров е можел да повика екип на спешна помощ, такси или дори услуги на компания от типа на „дринк енд драйв“, чиито служители да шофират неговия автомобил. След като бил спрян от полицаите, Каменаров се обадил точно на такава фирма и така се прибрал в дома си.", "date": "2019.01.11", "title": "Съдът ще разпитва лекарката, взела кръвна проба за алкохол от шефа на БНТ"}
{"url": "http://epicenter.bg/article/Prokuraturata-podhvana-tsiganin-ot-Voyvodinovo--plashil-da-pali-kashtite-na--quot-gyaurite-quot---VIDEO-/172682/3/0", "text": "Районна прокуратура-Пловдив се е самосезирала по публикации в електронни медии и разпространен към тях видеоклип с изказване на мъж, който сочи, че живее в чужбина, и прави изявление, съдържащо подбуждане към омраза и насилие във връзка с инцидента в село Войводиново, област Пловдив. Това съобщиха от пресцентъра на Апелативна прокуратура-Пловдив.  Проверката е възложена по повод на установяване на данни за извършени престъпления по чл. 162, ал 1 от Наказателния кодекс – за подбуждане към насилие и омраза, основани на етническа принадлежност, и по чл. 320а от Наказателния кодекс – за закана с извършване на престъпление - палеж, както и по чл. 325 ал.2 във вр. ал. 1 от Наказателния кодекс – за хулиганство, което се отличава с изключителен цинизъм и дързост.  Изказването е разпространено в медиите на 10 януари 2019 г. Проверката е възложена на отдел „Криминална полиция“ към ОДМВР-Пловдив и ще приключи в законния срок.  За видеото това сигнализираха жители на Войводиново, видимо притеснени за сигурността и живота си.  \"Заплахите от страна на ромите в нашето село продължават, мислим, че не само за протестите трябва да се отразява, а и това как те заплашват цялото ни село\", алармираха хора от селото пред trafficnews.  Въпросното видео се разпространява в различни групи във Фейсбук, включително и тази на село Войводиново. Негов автор е мъж на име Салхо Кисимов, който в момента се намира в Германия, а семейството му е в България, във Войводиново.  Ето и част от размислите на Кисимов, както и откритите му заплахи към българите в селото, които той нарича \"гяури\":  \"Здравейте, братя роми! Това, което направиха във Войводиново, няма как да го забравя. Просто, доста хора от Войводиново ще пострадат много. Много ще пострадат. Особено крайните къщи... Тия две момчета нямат вина. При положение, че оня се е напил и тръгнал да ги блъска назад-напред по бордюра. Каква е тая България. Циганите били лоши. А вие нормални ли сте? Тия хора къде да идат, какво да правят (визира бутането на незаконните постройки в селото).  Войводци, ще пострадате много, крайни къщи ще горят, ще ви разкажем играта. Ако имах възможност да се прибера в България, при първа възможност и аз щях да нападна. Жена ми пътува за Перущица. Това няма как да се забрави. И децата са в Перущица, при сестра ми. Много войводци ще пострадате. Ще ви видя как ще идете на борсата в Първенец. Ще ви разкажа играта. Тогава ще видите вие колко са луди циганите.  Ще видите вие втора Катуница. Не си мислите, че ще ви оставя всичко така. Вие крадете повече от циганите. Окрадохте къщите ни. Кой краде - циганинът, или гявурът, извинявайте, българина. Войводци, просто много тежко ще живеете. Крайните къщи трябва да се съберете всички в центъра да живеете. Мамата ви мръсна, де*ба. Къв министър си ти бе, Каракачанов, боклук! Тъпанари!\"  ", "date": "2019.01.11", "title": "Прокуратурата подхвана циганин от Войводиново, плашил да пали къщите на \"гяурите\" (ВИДЕО)"}
{"url": "http://epicenter.bg/article/Vaklin-za-Ivancheva--Tya-mozhe-da-vzeme-kintite-i-da-me-pusne-po-parzalkata-/172696/3/0", "text": "Части от записи, направени със специални разузнавателни средства, слуша днес спецсъдът на заседание по делото срещу отстранения кмет на \"Младост\" Десислава Иванчева, бившия й заместник Биляна Петрова и третия подсъдим като посредник Петко Дюлгеров.  СРС-тата звучаха по искане на защитата на Петрова и Иванчева, за да се отстранят неточности и пропуски в тях, установени от Петрова. Аудио и видеозаписите са съществена част от доказателствата по делото.  Записите са от периода на договаряне на парите, които прокуратурата твърди, че бизнесменът Александър Ваклин е бил принуден да плати, за да бъде придвижена негова преписка за строеж в \"Младост\".  От записите става ясно, че сумата е наричана \"нещата\", за които Ваклин обяснява в един момент, че са му в джоба. От СРС-та изкочи и името Емо - при разговор на Иванчева със служител за построяване на детска площадка от инвеститор до бл. 202 в Младост 4.  В СРС Ваклин обяснява, че парите са много и за тях ще си кандидатира кмет на София или ще си купи депутати в парламента да променят закона и да са \"назначаеми тия тъпанари\".  \"Тъпанарки\" са наречени и Десислава Иванчева и Биляна Петрова в разговора между Ваклин и Дюлгеров.  От записите:  Утре ще каже: \"К'ъв си ти бе?!\" Ми, тя може да вземе парите и да не го върне (обявяване на разрешителното за строеж) още 10 месеца. Тя нищо не пое като ангажимент, направи се на луда!\", ядосва се Ваклин. Той обяснява, че се притеснява, защото \"тя може да вземе кинтите и да ме пусне по пързалката\".  Отговорът на Дюлгеров: Ти я видя - тя е доста странна. Странна е меко казано!  \"Взимам нещата, ако не пусне (преписката), връщам ти всичко и довиждане\", предлага се Дюлгеров на Ваклин като гарант.  Предприемачът отговаря: \"Аз идвам, давам ти ги, ти ги даваш на тия тъпанарки\".", "date": "2019.01.11", "title": "Ваклин за Иванчева: Тя може да вземе кинтите и да ме пусне по пързалката "}
{"url": "http://epicenter.bg/article/Sasho-Dikov--Otnoshenieto-kam-Valcho-Arabadzhiev-e-brutalno--/172700/3/0", "text": "Специализираният съд държи Вълчо Арабаджиев зад решетките без нито едно доказателство! Това каза журналиста Сашо Диков в предаването „ЕвроДикоф“ по телевизия „Евроком“.   „За първи път в живота си виждам как адвокат се моли на прокурор да му бъде дадено поне едно доказателство за вина на обвиняемия, а прокурора да не може да даде нито едно!“, каза Диков по повод 5-месечното задържане на Вълчо Арабаджиев от Специализирания съд.   В предаването си Диков подчерта, че Европа трябва да научи за безобразията ставащи в България. Според него е пълно безумие факта, че съдията за пореден път отказа на Вълчо Арабаджиев законен преглед от лекар поради влошено здравословно състояние.    „Да не даваш възможност на едно момче на 21 години да бъде прегледано не е правосъдие! Уплаших се от това което чух! Потресаващо е това което се случва с това момче. Драмата е пълна, а всички медии мълчат!“   Сашо Диков цитира думите на адвокат Илиан Василев, че Вълчо Арабаджиев е заложник на прокуратурата и че срещу него няма нито едно доказателство, че Вълчо е извършил престъпление.    Диков бе кръстил анонса на предаването си с въпроса „Заложник или да?“ с което заглавие достатъчно ясно онагледява случката със сина на Ветко и Маринела Арабаджиеви.    Телевизионният водещ цитира думите на адвоката на Арабаджиев – младши, че има опасност той да получи парализа ако не отиде на преглед, като допълни, че прокурорите 3 пъти са били призовавани да посочат поне едно доказателство срещу Вълчо, но те не са успели да дадат нито едно.   В цялото предаване Диков наблягна на факта, че „Вълчо е заложник на прокуратурата“, а медиите в България мълчат.  „Уплаши ми се окото“ от това дело! Това е безумие! Светът трябва да научи за всичко това“, каза още Диков.   „Рано или късно всички ще разберат какво точно представлява този съд!“, каза от своя страна адвокат Илиан Василев. „Според параграф 3 от Европейската конвенция за правата на човека това се нарича „изтезание“. Един ден България ще плаща за действията на този съд и прокуратурата“, заяви от своя страна адвокат Аделина Натина.", "date": "2019.01.11", "title": "Сашо Диков: Отношението към Вълчо Арабаджиев е брутално! "}
{"url": "http://epicenter.bg/article/Valchev--70--ot-uchenicheskite-lageri-ne-funktsionirat--chakam-predlozheniya-za-obnovyavaneto-im/172680/2/0", "text": "70 % от ученическите лагери не функционират, възложил съм на Центъра за обучение да ми предложат проекти обновяване на материално-техническата база. Това каза министърът на образованието и науката Красимир Вълчев в отговор на въпрос на депутата от \"БСП за България\" Станислав Владимиров за развитието на Национален детски екологичен комплекс, община Ковачевица, област Перник, предаде агенция „Фокус“.   „Ние трудно успяваме да осигурим необходимата посещаемост във всички тези лагери, комплекси, бази, които на времето са били определени за ученически обеди, за други дейности. Възложил съм на директора на Центъра за обучение да ми предложи проекти за поддържане и обновяване на материално-техническата база, както на този комплекс, както и другия в центъра на Ястребино“, каза министър Вълчев във връзка с Националния детски екологичен комплекс в Община Ковачевица.   Министърът уточни, че центърът в Община Ковачевица извършва дейността си сезонно. „Използва се предимно през пролетта и лятото. През 2006 г. са ремонтирани частично покривите на сградите в комплекса. В периода 2013-2015 г. сградният фонд на комплекса е предоставен за настаняване на бежанци. За целта Държавната агенция за бежанците при МС е финансирала извършването на ремонтни дейности в комплекса, преди да бъдат настанени бежанци, в размер на близо 115 хил. лв.   През месец ноември 2015 г. с писмо от кмета на Община Ковачевица е отправено предложение към МОН за преобразуване на собствеността на комплекса от публична държавна собственост на публична общинска собственост.   Идеята за кмета на Община Ковачевица е запазване и утвърждаване на социалната функция на коплекса, като чрез кандидатстване по програми ще бъде възможно извършването на цялостна рехабилитация на Националния детски екологичен комплекс“, допълни министър Вълчев.   Той уточни, че МОН е изразило положително становище имотът да бъде предоставен на Община Ковачевица.   „Изискано е от кмета на Община Ковачевица да предостави решение на Общинския съвет, мотивирано решение на областния управител, актуална скица и обосновка. До настоящия момент в МОН не са постъпвали необходимите документи“, допълни още министърът.", "date": "2019.01.11", "title": "Вълчев: 70% от ученическите лагери не функционират, чакам предложения за обновяването им"}
{"url": "http://epicenter.bg/article/Nameriha-petima-tiyneydzhari-izgubeni-v-Pirin/172683/2/0", "text": "Намериха петимата тийнейджъри, които се изгубиха днес в Пирин, съобщи Нова телевизия.   Младежите са на възраст между 15 и 17 години от Сърбия. Те тръгнали да се спускат по улеите в района на хижа Демяница.   Децата са намерени и в момента спасителите ги прибират.   Днес двама души загинаха след като бяха затрупани от лавина в Пирин, в района край Банско.", "date": "2019.01.11", "title": "Намериха петима тийнейджъри изгубени в Пирин"}
{"url": "http://epicenter.bg/article/Pet-oblasti-v-stranata-sa-pred-gripna-epidemiya-/172687/2/0", "text": "Областите Силистра, Ямбол, Пазарджик, Стара Загора и Бургас са на прага на грипната епидемия. Такава обаче още не е обявена, предаде бТВ.  Повечето регистрирани случаи са на грип тип А, който е много близък до така наречения \"свински грип\".  Заболяването се развива бързо и за 2-3 дни води до усложнения, ако не се вземат мерки навреме, предупреждават лекарите.  Най-често болните са в активна възраст и ученици.  \"Все едно ме блъска кон в гърдите. Просто не мога да го опиша, не мога да дишам\", споделя пациентка.  \"От началото на седмицата има голяма заболеваемост - с висока температура, кашлица, с хрема, обща отпадналост. Налага се в повечето случаи антибиотично лечение\", обясни д-р Стела Янкова – общо практикуваш лекар.  ", "date": "2019.01.11", "title": "Пет области в страната са пред грипна епидемия (ВИДЕО)"}
{"url": "http://epicenter.bg/article/Kiril-Domuschiev--Palna-pornografiya-e-v-energetikata--Nyamam-doverie-i-na-KEVR--i-na-ministerstvoto-/172691/2/0", "text": "\" \"   Това каза председателят на КРИБ Кирил Домусчиев в предаването \"Лице в лице\" по БТВ.    \"Хиляди апартаменти ние сме ги продали на хиляди лица. Горанов, когато е купувал този апартамент преди 5-6 години, със сигурност не го е купувал от нас. Кой кога му го е продал, това са неща, засягащи Горанов.  \", каза още той.   \"Прави се една голяма манипулация. КРИБ не е подкрепил, а е поискала отлагане на закона за горивата. От много време се опитваме да водим диалог, за да не пострада тази индустрия, представляваща 25% от БВП, заяви Домусчиев във връзка с отлагане на закона за горивата.  „Още през лятото, когато законът беше подготвен, КРИБ излезе с остра позиция заради текстове, накърняващи наши членове. След много дискусии земеделците бяха изключени. 4-5 месеца преди законът да влезе в сила, сме призовавали петролната и газова асоциация да се направят промените. Срещахме арогантност и монолог. Този закон се прокарваше от един човек. След като корекциите не бяха направени, ръководството на КРИБ и представителите на браншовите организации, проведоха срещи с финансовия и икономическия министри, с призив законът да не се приема, докато текстовете не се изчистят“, заяви Домусчиев.  \"Целта на този закон е да останат само големите бензиностанции. Този закон трябва да претърпи нужните корекции\", категоричен бе председателят на КРИБ\".  На въпрос в какви отношения са с Валентин Златев, Домусчиев отговори, че нямат личен конфликт, а дори са в добри отношения. „Той се опитва да натиска КРИБ. Не може заради интересите на един човек, да се ощетят хиляди фирми. Ролята на организацията е да защитава интересите на българския бизнес, а не на един човек. Искаме нашите членове да получат справедливост с този закон. Опитахме се да сме толерантни и да изчакаме да се направят нужните поправки, но това не се случи“, подчерта той.  Домусчиев говори и за цената на тока. „Фалирали предприятия заради цената на тока няма. Има такива, обаче, които са си намалили производството. В сектор „Енергетика“ е пълна порнография. Надявам се от средата на април цената на тока за индустрията да се намали. Това са ключовите неща, които трябва да направим, ако искаме икономиката ни да се развива и бележи ръст. Започваме лошо годината“, каза председателят на КРИБ.  \"Цената се определя на базата на средната за предходната година. Сега в момента цената е два пъти по-висока. Как точно го изчисли това господин Иванов, аз такава математика не съм учил. Освен ако пак индустрията не го отнесе като някаква екзотична такса, за да не се пипат потребителите и политиците да си живеят щастливо. Пълна порнография е в енергетиката!\", заяви Домусчиев и подчерта, че няма никакво доверие в КЕВР и Министерството на енергетиката.  Кирил Домусчиев заяви, че е бил винаги оптимист и \"се борил нещата да се оправят\". \"Но от 2015-та все правим реформи, но нищо не се получава. Може би съм в такъв момент, че има прекалено много проблеми и не виждам решение\", заяви той.   Държавата е монополист, защото електроенергията на независимата енергийна борса се доставя от НЕК, АЕЦ и \"Марица-Изток\" 2. Този монопол дава възможност за злоупотреби. Факт е, че цените са високи, достигнаха в пъти цената от предходната година, надминаха цените в съседните ни държави. Това не се контролира и не се проверява и не се взимат мерки\" коментира Домусчиев.   Председателят на КРИБ заяви, че прогнозираният преди Нова година двуцифрен ръст на заплатите може и да не се случи, защото българската икономика става неконкурентоспособна. \"Ако имам да плащам някаква сметка, аз нямам неплатени данъци, каквото съм имал да плащам, винаги съм го плащал - не само към държавата, а и към моите контрагенти\", отбеляза шефът на КРИБ. ", "date": "2019.01.11", "title": "Кирил Домусчиев: Пълна порнография е в енергетиката! Нямам доверие и в КЕВР, и в министерството!"}
{"url": "http://epicenter.bg/article/Yordan-Arabadzhiev-za-paketa--quot-Mobilnost-quot--Spechelihme-razigravane-sas-slabi-karti-/172692/2/0", "text": "\" Това заяви в предаването \"Лице в лице\" по bTV председателят на Съюза на превозвачите в България Йордан Арабаджиев.  ,,Този пакет прокарва разделителна линия между Източна и Западна Европа и руши устоите на ЕС. Всички евродепутати от нашия лагер казват, че няма по-лош законопроект, внасян в Европейския парламент'', посочи още той.  ,,Все още не сме спечелили войната. Ние искаме да има такъв пакет, който да отразява реално обстановката в целия ЕС, докато в сегашния си вариант той влезе в Европарламента без оценка на въздействието. Този пакет е чисто протекционистки и би бил удар върху българските и източноевропейски превозвачи'', обясни Арабаджиев и допълни, че няма доверие в сегашните представители от Европейския парламент.  ,,В момента превозвачите плащат доста добре на шофьорите, използвайки всички законови мерки. Вече бизнесът модела го избира самата фирма'', завърши Абаджиев.", "date": "2019.01.11", "title": "Йордан Арабаджиев за пакета \"Мобилност\": Спечелихме разиграване със слаби карти "}
{"url": "http://epicenter.bg/article/Dimitar-Stoyanov--Sporat-okolo-iztrebitelite-e-za-spazvane-na-protsedurite--konkursat-e-oporochen--/172694/2/0", "text": "Противопоставянето между институциите не е в полза на българското общество. Няма как обаче да има компромис в борбата с корупцията, в борбата за по-високи доходи и за ликвидиране на социалното неравенство. Това коментира в \"Още от деня\" главният секретар на президента полк. Димитър Стоянов.  Според него президентът и останалите институции са обединени по национално значимите теми, като пример за това е протестът на българските превозвачи в Брюксел: \"По отношение на подкрепата до транспортните работници, която беше оказана и от президентската институция с писмото, което беше изпратено до Антонио Таяни. И от днес от правителството, както и участието в протеста на министъра на транспорта\".  Спорът около изтребителите е за спазване на процедурите, които са гласувани от изпълнителната власт, коментира Стоянов.  \"Няма как да толерираме нещо, което е в противоречие на самото решение на Народното събрание. Няма спор по отношение дали единият тип самолети е по-добър или другият. И F-16 има положителни и отрицателни страни, и \"Грипен\" има положителни и отрицателни страни\", подчерта той.  Полк. Димитър Стоянов беше категоричен, че конкурсът за изтребителите е опорочен. По думите му се разиграва сценарий, който води началото си още от назначаването на комисията от предното Народно събрание.   По думите му, ако се избере F-16, срокът за доставка ще бъде 5-6 години, тъй като има преместване на завода, в който се произвеждат изтребителите.  ", "date": "2019.01.11", "title": "Полк. Димитър Стоянов: Ако се избере F-16, срокът за доставка ще бъде 5-6 години!"}
{"url": "http://epicenter.bg/article/Andrey-Delchev--BPGA--Napusnahme-KRIB--zashtoto-vnese-predlozhenie-v-MS--koeto-uvrezhda-petrolniya-biznes-/172697/2/0", "text": "  Това заяви в студиото на \"Още от деня\" Андрей Делчев, изпълнителният директор на Българската петролна и газова асоциация.  По думите му \"всеки закон, който е първи за сектора си и внася сериозни промени\" в него, задължително засяга определен кръг хора.  \"Когато този кръг е свързан със сив сектор или налага нови правила, е естествено да има ответна реакция. Така че няма нищо смущаващо, че някой реагира, особено ако тези реакции да обосновани и почиват на обективни проблеми. Когато се приемаше закона, а и сега не мисля, че е така\", каза Делчев. Според него предлаганите законодателни промени за засилване на контрола в петролния бизнес многократно са били оспорвани.  \"Когато се въвежда закон, който ще изсветли бизнеса, една група, която реализира гигантски печалби от сивия сектор, е засегната и тя ще реагира. Това е тази група, която държавата идентифицира като търговци, които не внасят акциз и ДДС, които правят контрабанда, не спазват техническите изисквания, продават некачествени горива\", обясни той и добави, че не може да ги назове по име.  ", "date": "2019.01.11", "title": "Андрей Делчев, БПГА: Напуснахме КРИБ, защото внесе предложение в МС, което уврежда петролния бизнес "}
{"url": "http://epicenter.bg/article/Gen--Shivikov-vav-Voyvodinovo--Ako-darzhavata-ne-vzeme-merki--izlizame-na-zhaltite-paveta---VIDEO--/172698/2/0", "text": "Стотици се събраха за пети пореден ден на \"протест срещу циганския произвол\" във Войводиново. Недоволството избухна, след като на Богоявление двама братя от махалата в пловдивското село пребиха 33-годишния снайперист от Специалните части Валентин Димов, предаде Канал 3.  Сред протестиращите бяха много бивши и настоящи военни, колеги на ефрейтор Димов, както и над 100 фенове на различни футболни клубове, съобщиха. Събралите се скандираха \"Българин да се наричам - първа радост е за мен\" и пяха \"Шуми Марица\".  Повече от час хората стояха пред църквата във Войводиново. На трибуната говориха военни, кметовете на селото и община \"Марица\", както и граждани. Нямаше напрежение или прояви на агресия.  Протестът започна с химна на България, с падане на колене и минута мълчание в памет на загиналите военнослужещи в различни мисии. След това бе прочетена молитва за единение от свещеник.  \"Българите да не се предаваме, че сме преодоляли робство, страдание и много неволи през годините и че ще справим и с тази. Ако протестите продължават да не предизвикват никаква реакция от страна на правителството ни, предлагам всички униформени да се съберем и да пренесем протеста на жълтите павета пред парламента. Няма да търпим повече това\", каза бившият командир на 61-ва Стрямска механизирана бригада ген. Димитър Шивиков, цитиран от Канал 3.  \"Провокаторите не успяха. Благодаря на всички, които ни повярваха и искам да успокоя хората, че не правим нищо незаконно и нередно. Дни наред се говореше, че подготвяме някакъв пуч. Това категорично не е вярно\", добави ген. Шивиков.  Думата взе и кметът на община Марица Димитър Иванов, който бе освиркан. Към него бяха отправени упреци, че \"не се предприемат решителни мерки срещу циганския произвол\".  \"Бог ми е свидетел, че се опитахме по мирен път да решим проблема. Искам да призова управляващите да вземат мерки защото проблемът вече е национален\", каза обаче Иванов.  „Целта на протеста е да вдъхнем кураж, сили и спокойствие и на близките, и на всички жители на село Войводиново”, заяви ген. Шивиков, цитиран от Нова тв.  Ефрейтор Тодор Станков е един от бившите командоси, който днес е във Войводино. Заедно с ген. Шивиков създават организацията на мирния протест. И двамата са категорични:  „Ние 30 години търпим къщите да бъдат незаконни и сега в резултат на този тежък инцидент, този тежък побой тръгват да бутат къщите. Сякаш нашите управници считат, че по този начин изпускат парата и парата отива в свирката на локомотива. Това не е решение на проблема”, коментира ген. Шивиков.  „Някои важни неща за тяхната интеграция трябва да бъдат направени. Те трябва да спрат да живеят на гърба на българския гражданин”, коментира ефрейтор Тодор Станков.  И бившият, и настоящият кмет на селото са подавали сигнали за проблема към Община Марица.  „По моя докладна, беше сформирана комисия , беше заснето това, което се случва в момента. И чаках отговор вече да се задвижи машината”, коментира Димитър Тосев, настоящ кмет на Войводиново.  „През 2012 г. сигнализирах кмета - тогавашният и сегашният – Димитър Иванов, с докладна записка. Дойде комисия, констатира незаконно строителство и дотам. Решение няма до днес”, заяви Анастас Димитров, бивш кмет на Войводиново.  На третия ден от събарянето на незаконните постройки от обитателите им няма и следа. В парламента вицепремиерът по сигурността успокои, че ситуацията във Войводово е овладяна.  „Те, както разбрахте, са се изнесли, така че няма да има междуетническо напрежение, единият етнос се е върнал там, откъдето е дошъл”, заяви Красимир Каракачанов.  А на въпроса дали е възможна хипотезата ефрейтор Димов да е влязъл в умишлен конфликт с нападателите, Каракачанов уточни:  „Другата страна твърди, че е ударена по челото, добре. Добре, да ви попитам, ако един такъв човек, който е обучен да убива, би ли произвел един удар по челото без никакви последици и да се остави да бъде изненадан в гръб и пребит почти до смърт? Това е несериозно. Гледал съм записите. Вижда се, че той излиза от колата, в един момент излиза от обхвата на камерата, но се вижда как се връща с отпуснати ръце в гръб и тогава му налитат и единият му вдига якето и му го слага на главата”, заяви военният министър Красимир Каракачанов.  „Извадихме го от реанимацията. Добре е момчето, възстановява се. Говори, контактен е”, заяви доц. Славчо Димитров, началник на отделението по лицево-челюстна хирургия МБАЛ „Св.Пантелеймон”. Очаква се до 10 дни той да бъде изписан за домашно лечение.  От трибуната бе изразена благодарност към всички колеги на пострадалия Валентин Димов, дошли на протеста. Засилено бе полицейското присъствие в селото, на място имаше повече от 10 буса на жандармерията, забелязваха се и фигури от висшето ръководство на МВР.  Малко преди 19.30 ч. протестът приключи. Все още не е ясно дали хората от Войводиново ще излязат отново пред кметството през уикенда.  ", "date": "2019.01.11", "title": "Ген. Шивиков във Войводиново: Ако държавата не вземе мерки, излизаме на жълтите павета! (ВИДЕО) "}
{"url": "http://epicenter.bg/article/Boyat-na-detsa-stava-prestaplenie-v-Balgariya-/172701/2/0", "text": "Да се въведе пълна забрана за телесно наказание над деца, криминализиране на домашното насилие и ефективна работеща система за превенция и наблюдение. Това предвижда проект за национална стратегия за детето за периода 2019 - 2030 г., която е публикувана за обществено обсъждане.  Една от целите е да се създаде система за детско правосъдие, която да защитава правата им. Друга пък е въвеждане на забрана за задържането и лишаването от свобода на деца под 14 години.  Държавата си поставя за цел до 2030 г. случаите на тормоз, насилие и агресия срещу децата да намалеят наполовина. А браковете на деца да са поне 70% по-малко. През 2017 г. пострадалите от престъпления деца са 4106, от които 1811 са под 14 години. Най -разпространено е незаконното брачно съжителство, от което са пострадали 670 деца. Жертви на катастрофи пък са били 223 деца, а на трафик - 39. За същата година прокуратурата е наблюдавала общо 2650 престъпления, извършени от непълнолетни.  Близо 500 хил. деца в момента живеят в риск от бедност или социално изключване, припомня Канал 3.  Една от целите на документа е в предучилищните групи да са обхванати 90% от децата в тази възраст. През 2017 г. в детските градини и яслите е имало 52 522 деца, което е едва 20%.  Държавата си поставя за цел да стимулира критичното мислене и прилагането на изследователски подход в обучението на децата. Тя трябва да създаде и условия за формиране на дигитални знания и умения, както и да стимулира гражданско участие на децата в обществото. Една от целите е и да се създадат условия за повишаване на образователните резултати на всеки ученик чрез подкрепа за личностното му развитие, основана на индивидуалните му способности и заложби.  ", "date": "2019.01.11", "title": "Боят на деца става престъпление в България "}
{"url": "http://epicenter.bg/article/Kaloyan-Metodiev--Balgariya-e-v-institutsionalna--politicheska-i-ikonomicheska-agoniya--letim-kam-izbori-/172702/2/48", "text": "Намираме се в ситуация на бързо ескалираща предизборна кампания. Това каза за обзорното предаване „Това е България“ на Радио „Фокус“ политологът д-р Калоян Методиев във връзка с началото на новия политически сезон. По думите му политическата обстановка е свръх динамична, а въпросът на въпросите е: какво крепи управлението.  Според него управлението не се крепи от доверието на гражданите, защото проучванията показват 8% подкрепа за парламента. При такъв процент доверие реално нямаме парламент, обясни Калоян Методиев.  Той уточни, че данните са от средата на декември миналата година и не включват развилите се скандали, които доминираха общественото внимание в първите две седмици от новата година.  „Този парламент е приключил. Той се използва единствено за предизборна трибуна и не би могъл да има друга роля. Свидетели сме на абсолютна междуинституционална война, както и на ескалация на напрежението между партиите. В последната седмица има подобно нещо и в бизнеса в страната. В състояние сме на институционална, политическа, а вече и икономическа агония, в контекста на растящите цени, на дълговете, за които се говори, че ще се генерират в следващите месеци от правителството, социално недоволство и т.н. Червените линии вече са преминати и сме в състояние на летене към избори“, каза още политологът.  Според Калоян Методиев управлението се държи на собствения си инат, както и на липсата на реална алтернатива. Според него премиерът Бойко Борисов прави държавата заложник на собственото си политическо оцеляване.  ", "date": "2019.01.11", "title": "Калоян Методиев: България е в институционална, политическа и икономическа агония, летим към избори!"}
