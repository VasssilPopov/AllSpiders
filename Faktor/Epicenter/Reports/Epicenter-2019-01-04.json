{"url": "http://epicenter.bg/article/U-nas-42--ot-smartnite-sluchai-prez-2016-g--sa-mogli-da-badat-predotvrateni/172159/2/0", "text": "Уважаеми сънародници, Уважаеми представители на държавното управление и в частност на здравните власти, заставаме със загриженост пред Вас за съдбата на болните деца и хора, имащи нужда от животоспасяващи операции, трансплантации и лечения, които нашето здравеопазване не може да осигури.   С болка научаваме, че безпомощността, липсата на воля за спасяването на критично болни хора, които по конституционно право следва да я получат от държавата, в която живеят, взе поредната жертва,   Николай, на 17 години от Шкорпиловци. Тази тъжна вест дойде само след 3 месеца, през които живота напуснаха Адриан Петков на 28 год. от Перник и още двама пациенти, с тежка дихателна недостатъчност, на денонощно апаратно дишане, чакащи за белодробна трансплантация в мъки и отчаяние, след като с години се молят и чакат държавата в лицето на здравните ни власти, да им осигури животоспасяващите трансплантации на бял дроб в чужбина.   Допреди година това е било възможно в специализираната клиника в гр. Есен, в Германия, но защо, когато това бе възможно никой не осигури трансплантациите на тези от години борещи се за живота си деца и хора? Защо едва след като информацията за трагичната смърт на Адриан се оповести чрез медиите, здравните ни власти тръгнаха да търсят реактивно решение и отново нехайно, защото ако го търсеха истински, ако ги бе грижа, щяха да го намерят спешно.   Става дума за 15 души, чакащи от години. Още повече, ние не живеем в Африка. Член сме на ЕС, което ще рече, че би следвало да имаме достъп до всички здравни постижения, решения и интервенции, които не се прилагат у нас. Днес ни се обяснява как се правят огромни усилия и как се преговаря със специализираните центрове в ЕС за белодробна трансплантация без успех. България като членка на Евротрансплант, европейската агенция за трансплантации, не може да ползва услугите на тези центрове, тъй като в тези държави, т.нар. трансплантационен туризъм е забранен.   Въпросът ни е какво се случи, защо сега, а не когато бе възможно, нашите здравни власти не предприеха нищо? Защо и сега нехаят, защо не търсят спешно други решения, други центрове, извън тези, които отказват!? Докога ще се бавят? Ще обучават наши екипи в чужбина, да, добре, но болестта не чака и виждаме как само за 3 месеца взе 4 жертви.   Обяснението бе, че то, министерството преговаряло...но все още не се било договорило. Никой дори не излезе да се извини, да поднесе съболезнования. Тъжната новина по националните ни медии премина като нещо обичайно, което ще бъде забравено още утре, а може би още тази вечер...но не и от изстрадалите им семействата и близките им, които няма да простят.   А става дума само за 15 човека, деца и млади хора, които берат душа и близките им в отчаянието си са се предали. И всичко това се случва у нас, в държавата с трайна тенденция за демографски срив, в държавата, членка на ЕС, която дори е изоставила за последната  година поддържането на националния си регистър за новородените, та статистиката, която вчера ни бе предоставена, отново от медиите, бе събрана от родилните отделения в страната. И тя е страшна - 8% по- малко новородени за 2018 спрямо 2017.   На фона на това, България е и с ниво на детска смъртност два пъти по-високо от средното в ЕС. У нас умират 6,5/1000 живородени деца, спрямо 3,6/1000 в ЕС. Отново в ЕС, бе въведен нов показател, наречен „предотвратима смъртност“ от Европейската статистическа служба „Евростат“, който показва колко от смъртните случаи в съответната страна членка са могли да бъдат предотвратени при добра организация на здравеопазването и прилагането на ефективни клинични практики.   И се установява, че у нас 42% от смъртните случаи през 2016 г. са могли да бъдат предотвратени. България е отново на водеща позиция по този мрачен показател в ЕС.    За какво ли не се намериха пари в нашата държава, но не и за критично болните, за децата ни, които се страхуват да се обвързват, заради несигурността и безпаричието, не раждат, търсят реализация в чужбина, умират, поради безпомощността на държавата, и в частност на яловата ни здравна система, на липсата на воля да им се помогне, на цинично отношение към проблемите им и страданията им... Пример за това е, че дори и агенция за лечение на децата в чужбина вече я няма, преструктурира се, незнайно кога ще проработи и колко ще бъде ефективна, и това всичко се случва в условия на демографски срив.   Ето един пример за това, как държавата “стимулира” раждаемостта у нас: Едно нормално раждане в държавна болница офицеално струва 900 лв., а със секцио 2000 лв. При доходи на член от семейството под 450 лв. държавата осигурява еднократна помощ преди раждане 150 лв. и еднократна помощ при раждане за 1 дете 250 лв. Месечните помощи за отглеждане на дете при същите условия до завършване на средно образование е както следва: 1 дете - 40 лв., 2 деца - 90 лв., 3 деца - 135 лв. За семействата, с доход до 500 лв., майките получават само 80% от помощта. Семействата с по-високи доходи не получават никакви помощи за отглеждане на децата си от държавата.   Това, което виждаме и изпитваме на гърба си са: ниска раждаемост, висока детска смъртност, никакви усилия от страна на държавата да осигури лечение на тежко болните деца, месеци протести, унизително молене и стоене на майките с болни деца пред прозорците на комфортно седящите в креслата си чиновници, държащи в ръцете си живота на децата и семействата им като заложници.   А още през 2012 г. Европейската Комисия спусна директива, която указва въвеждането на здравни, социални услуги и придобивки за хората в неравностойно положение, едни от които са инвалидите, особено децата инвалиди. Цели 6 години нашата държава не предприе нищо по изпълнението на тези препоръки, със силата на задължение, защото страната ни ги е приела и подписала.   Ако не бяха майките на болните деца да излязат на улицата, вместо да отглеждат безпомощните си душици, и до днес нямаше да се направи нищо по въпроса. И когато осъждаме младите хора останали да живеят у нас, че не раждат, че са се отдали на кариеризъм, не се ли питаме защо е така!? И как да раждат, милите? Кой да им осигури средства за раждане,  да изхранят и отгледат новороденото, да го научат на добродетели, когато търсещи прехрана и затънали в грижи за едното изхранване, те са уморени, стресирани, нервни, строги и без онази градивна комуникация с децата, която им дава топлина, любов и увереност в израстването им и ги изгражда като хора и личности.   Освен всичко, тези деца трябва да учат, да се образоват, да се стимулира у тях интерес към знание и потребност от това да бъдат полезни на обществото един ден като пораснат, а не да се учат на слугинаж и задоволяване с най-малкото. За всичко това са нужни средства, спокойни, чувстващи подкрепата на държавата родители, имащи сила и възможност да възпитат достойни граждани.   Децата са Божият дар на всяко семейство, на всяка нация, на целия свят. Те са нашето бъдеще. Наш дълг като родители, нация, държава е да ги опазим, възпитаме, защитим и подкрепим във всичко. Правим ли го, ние като родители, институциите като образование, здравеопазване, социално министерство, финансово министерство? Очевидно, НЕ!   Иначе те не биха напускали страната ни,ъне биха умирали, поради невъзможност в 21 век да бъдат лекувани, не биха живели в мизерия и нищета, отхвърлени и изоставени от обществото и най-вече от управниците ни, в своето страдание и немощ, бидейки инвалидизирани.   Ние, представителите на пациентски неправителствени организации, на хора от здравеопазването, на благотворителни организации и гражданите на република България, се обръщаме към Вас, представителите на властта:   Спрете с потъпкването на исконното конституционно право на всеки българин да получи необходимото му здравеопазване и помощ в България. Имайте милост над тези деца и народ! Нека никой гражданин на Европейска България да не умре повече заради бездействието, бездушието, липсата на воля и най-вече на отговорност и човечност у тези, от които зависи това. Имайте страх от Бога! Екип на фондация \"Множествена склероза - не си сам\"", "date": "2019.01.04", "title": "У нас 42% от смъртните случаи през 2016 г. са могли да бъдат предотвратени"}
{"url": "http://epicenter.bg/article/Boyko-Borisov-sled-sreshtata-s-kmetovete-/172106/2/0", "text": "\"Няколко теми обсъдихме.    Това заяви премиерът Бойко Борисов след срещата си с кметове на \"Дондуков\" 1 заради винетните такси. За срещата на министър-председателя с представители на Националното сдружение на общините бе съобщено след първото заседание на кабинета за 2019 г. вчера.   Решението на кабинета от последното заседание преди Нова година да се плащат винетки на част от пътища, които до този момент са били общински, предизвика недоволство. Такъв бе случаят със софийската скоростна тангента, която стана част от магистрала \"Европа\". Борисов реагира веднага и на първото заседание на кабинета за тази година заяви, че няма да се плаща за преминаването по Северната тангента.   \"В рамките на няколко седмици кметовете и общинските съветници да вземат решение и да ни го изпратят писмено, за да извадим тези пътища от списъка за винетната система\", обяви министър-председателят, цитиран от агенция \"Фокус\".   По думите на премиера е достатъчно общините да имат желание и финансови възможности. И се обърна към кметовете: „Благодаря за разбирането. Дали са 2 или 3 седмици няма значение. Въпросът е дали да се вземе като решение. Има разделение на властите, демократично, въпросът е да ни уведомите.“ \"Уведомяват ни, предоставяме я за поддържане на съответната община и не се налага такса за движение по нея. Мисля, че е справедливо и правилно\", обобщи Бойко Борисов. „  уточни Борисов. Премиерът каза и, че за такива „общински пътища“ общините ще могат да си налагат такси. Голямо извинение за трудностите с винетките   Поставен бе и въпросът с проблемите с винетната система и въвеждането на електронната винетка. Борисов каза, че \"се надява до десетина дена да се адаптира системата\" и да можело през банкомати да се купуват винетки. \"Когато от хартия минаваш на електронен носител, винаги има такива сътресения\", уточни премиерът. \" , така премиерът коментира проблемите с плащането на пътуването по пътищата от тези дни.  Мнението на Борисов е, че до 10-15 дни ще бъдат отрегулирани всички процеси, като след това ще бъде много по-лесно за всички. Освен по обявените досега канали за продажба - бензиностанции, търговски обекти, пощи, пътни управления, гранични пунктове, офиси на А1, той очаква до десетина дни електронни винетки да се купуват и през банкоматите.  Както е известно, заради трудностите и неяснотите около плащането на ползването на пътищата по новия начин до 15 януари няма да се налагат глоби за каране без винетка.  ", "date": "2019.01.04", "title": "Борисов след срещата с кметовете: Общините да кажат къде да няма винетки! Извинение за трудностите"}
{"url": "http://epicenter.bg/article/Svilenski-skochi-za-vinetkite--Palen-haos--Darzhavata-otnovo-ya-nyama-/172108/2/0", "text": "Пълен хаос с въвеждането на електронната винетка отчетоха от опозицията.  \"Държавата отново я няма. Отново стои и гледа безучастно - трети ден вече никой не казва къде хората могат купят винетки, къде могат да пътуват с тях и дали ще ги глобяват\", коментира зам.-шефът на транспортната комисия Георги Свиленски от БСП.  Спешно правителството да вземе мерки и да успокои българските граждани за винетките, апелира зам.-председателят на парламентарната група на левицата.  Свиленски напомни, че опозицията е предупреждавала още през декември, че няма готовност електронното таксуване да стартира от 1 януари.  Две години въвеждаме ТОЛ-системата, а в крайна сметка, когато трябва да тръгне, се вижда, че готовност няма, критикува Свиленски. Какво пречеше да се направи пробно тестване на новата система от 15 декември, например, до края на годината, докато се продават още старите винетки, коментира соцдепутатът.", "date": "2019.01.04", "title": "Свиленски скочи за винетките: Пълен хаос! Държавата отново я няма "}
{"url": "http://epicenter.bg/article/Pargov--Osvobozhdavaneto-na-Sofiya-e-ot-reshavashto-znachenie-za-izhoda-na-Rusko-turskata-voyna/172136/2/0", "text": "Освобождаването на София е от решаващо значение за изхода на Руско-турската освободителна война, с което се открива пътят към Пловдив и Одрин, пътят към Сан Стефано и мирния договор от 3 март.  Това каза лидерът на БСП – София и заместник-председател на Комисията по образование и култура на СОС Калоян Паргов по време на тържественото честване на 141 години от освобождението на града пред паметника на Опълченеца, организирано от Столична община и Сдружението на приятелите на Русия „Александър Невски“, съобщиха от пресцентъра на партията.  Той припомни, че епохалните събития на 4 януари 1878 г. бележат победния ход на храбрите воини на генерал Йосиф Гурко - онзи дързък и самоотвержен преход през скованите от студ и дълбок сняг склонове на Стара планина в името на свободата на София, в името на бъдещето на братския славянски и православен български народ. Припомни и проявата на солидарност със софиянци, която демонстрират европейските консули Леандър Леге - на Франция, Вито Позитано - на Италия и Йозеф Валдхарт - на Австро-Унгария, категорично отказали да напуснат София и така не допускат опожаряването на града и унижожението на населението.  „Свободата на Отечеството има твърде висока цена. Тя е в саможертвата на хилядите знайни и незнайни синове и дъщери на България, на българските опълченци. Но нейното постигане и възтържествуване става възможно с пролятата кръв и себеотрицание на братския руски народ. Нашият народ оценява тази висша саможертва на Русия и руския народ като нравствен подвиг и определя Руско-турската война от 1877 - 1878 г. като Освободителна“, отбеляза в словото си Паргов.  Лидерът на столичните социалисти изрази надежда, че представителите на различните политически сили заедно ще се противопоставят на всеки опит за разделение между българския и руския народ. „Ще кажем на висок глас - членството в Европейския съюз не означава прекъсване на вековни родови и исторически връзки с Русия. Не означава да загърбим православните ценности, да се отречем от вяра и културна идентичност. А означава да работим за възтържествуване на истината - европейската цивилизация е немислима без приноса на православните славянски култури, каквато е българската. Немислима е и без великата руска култура, която роди високи хуманни идеали“, категоричен бе Калоян Паргов.  Председателят на групата на БСП в СОС призова кмета Фандъкова и всички общински съветници да подкрепят инициативата за изграждане на паметник на граф Игнатиев в центъра на София и на следващия 4-ти януари да имат възможност на положат цветя и пред него.", "date": "2019.01.04", "title": "Паргов: Освобождаването на София е от решаващо значение за изхода на Руско-турската война"}
{"url": "http://epicenter.bg/article/Ot-Demokratichna-Balgariya-iskat-ostavkite-na-rakovodstvoto-na-API/172137/2/0", "text": "Обединение Демократична България (ДБ) иска оставки на ръководството на АПИ и на всички, които имат отношение към възлагането и контрола по реализацията на системата за електронна винетка, съобщават в позиция до медиите. От движението посочват, че те подкрепят въвеждането на електронни винетки, въвеждането на електронна ТОЛ система и автоматизиране на контрола по пътищата с електронни средства, но не могат да приемат множеството нередности, които се явяват още в началото на системата.  От ДБ настояват премиерът Бойко Борисов лично да отговори на въпросите: им, а именно:    От Демократична България определиха като \"срамно фиаско\" проблемите при закупуването на електронните винетки. В същото време смятат че това е поредното доказателство за управленската невменяемост на ГЕРБ и липсата на какъвто и да било капацитет за въвеждане на електронно управление.  Според демократите това е сравнително проста електронна услуга, чието изпълнение доведе до поредния унизителен за държавата ни хаос. Това не е изолиран проблем, а системен провал по цялата верига, смятат от ДБ.  Те изреждат нередностите при влизането на електронните винетки в сила от 1 януари. Заради липса на терминали по граничните пунктове влизащите в България не могат да си купят винетка. След като от АПИ отмениха трансформирането на хартиената винетка в електронна не е ясно какво ще стане с шофьорите, които вече са конвертирали и махнали старата винетка.  От ДБ тълкуват като обикновена грешка в системата описаните от АПИ злоупотреби за трансформирането. Не работят различните начини за плащане. Не са активни всички езици в мобилното приложение, т.е. чужденците ще учат български, изреждат нередностите на системата от обединението.", "date": "2019.01.04", "title": "От Демократична България искат оставките на ръководството на АПИ"}
{"url": "http://epicenter.bg/article/350-mln--lv--investitsii-v-obrazovatelna-infrastruktura-otkakto-Fandakova-e-kmet-na-Sofiya-/172138/2/0", "text": "Инвестициите в образователна инфраструктура откакто Йорданка Фандъкова е кмет на София са 350 млн. лв. Това каза самата тя на първата си среща с медиите в началото на годината.  Изградени са нови сгради на над 90 детски градини. През 2019 г. е предвидено да се изградят и да се направят цялостни реконструкции на 15 детски градини. В края на миналата година е обявен конкурсът за изграждане на нова детска градина в Горна баня.  Построени са три нови училища и в момента се правят разширения на четири училища - на Първа английска езикова гимназия, 43 ОУ \"Христо Смирненски\", 64 ОУ \"Цар Симеон Велики\", 175 ОУ \"Васил Левски\". Заради преминаването на едносменен учебен режим ще се налага да се строят нови учебни сгради - в \"Манастирски ливади\", в \"Драгалевци\", в \"Лозенец\", в Студентски град.  Арх. Здравко Здравков посочи, че се работи по интернет платформа, която да позволява получаване в реално време информация от гражданите за състоянието на детските площадки. Предстои системата да бъде пусната в действие през тази година.  Кметът Йорданка Фандъкова коментира и положението с ползването на скейтбордове пред НДК. Тя отбеляза, че действащата Наредба за обществения ред не забранява карането на скейтбордове, както и каскадите. Текстът ограничава единствено каскадите с всякакви средства за предвижване тип борд, ролери, ролкови кънки и велосипеди върху определени елементи от инфраструктурата, чиято функция е да осигуряват безопасност - парапети, огради, пейки, бордове на фонтани, оборудване и съоръжения на детски площадки, поставени в градините, парковете, детските и спортните площадки и на други места за обществено ползване. По думите ѝ да се карат бордове по велоалеите не е забранено, а дори е насърчително.  Кметът посочи, че се обмисля да се направи специална спортна площадка в центъра на града, където този вид дейност да се извършва свободно. Обмислят се няколко варианта за такива площадки, като едно от местата е в Княжеската градина, на гърба на Паметника на Съветската армия. Главният архитект трябва да проучи дали е възможно това, защото паркът е паметник на културата.   Източник: Новини.бг", "date": "2019.01.04", "title": "350 млн. лв. инвестиции в образователна инфраструктура откакто Фандъкова е кмет на София  "}
{"url": "http://epicenter.bg/article/Prof--Vladimir-Chukov--Ochertava-se-dinamichna-godina--no-bez-mashtabni-voenni-operatsii/172139/2/0", "text": "2019 година се очертава може би почти толкова динамична, колкото беше и миналата, като считам, че няма да има големи, широкомащабни военни операции. Това каза проф. Владимир Чуков пред БНР в коментар за Близкия Изток и дали той ще остане рана и територия на хаос. „Излезе неофициална статистика за 2018-а година - убити са едва 20 000 човека, докато предните години, тогава, когато кънтяха оръдията, имахме 100 000,  200 000. Местните играчи не ги подценявайте, оказа се, че те силно влияят на обстановката и на решенията“, каза още проф. Чуков в интервю за предаването “Хоризонт за вас“ на БНР. Коментирайки изказването на Тръмп - „победихме „Ислямска държава“ и си тръгваме“, професорът каза: „Веднага допълваме, буквално няколко дни по-късно, във военната база в Ирак той каза „почти е победена“.  Как изглежда  шахматната дъска в момента и колко от нея владее всяка от големите сили с интерес в Близкия изток: „Поне с  днешна дата ние имаме три части. 168 хиляди квадратни километра е Сирия, от която някъде около 60%, това е контрол на т.нар. „руска зона“. Там е и Иран, там е и правителството – режимът в Дамаск. Имате Турция, която директно управлява някъде около 5%, а 4% е провинция Идлиб, която е, нека да кажем, там са бунтовниците, там е опозицията, която огромна част е протурска. Там е и  фронтът „Нусра“. И има едни 30% - това са кюрдите, които всъщност ще се види  тази година, 2019-а година, накъде отиват“.  „2019-а  година е почти толкова интересна като 2018-а година“, обобщи проф. Чуков.  Източник БНР", "date": "2019.01.04", "title": "Проф. Владимир Чуков: Очертава се динамична година, но без мащабни военни операции"}
{"url": "http://epicenter.bg/article/Rabotim-za-sebe-si-ot-18-may/172142/2/0", "text": "Преразпределението през бюджета е най-високо за последните 10 години. Това показва анализ на Института за пазарна икономика /ИПИ/, публикуван на интернет страницата на неправителствената организация в петък.  През 2019 г. в държавната хазна е планирано да постъпят рекордните 43,9 млрд. лв. приходи. Средно за един календарен ден българите ще изработват по 319 млн. лв., което означава, че на българите ще са необходими 138 дни, за да попълнят хазната.  Денят на данъчна свобода (Tax Freedom Day) през 2019 г. ще настъпи на 18 май. Това е денят, в който гражданите ще спрат да работят за държавата и ще започнат да работят за себе си, посочва анализът. Въпросните 138 дни отразяват общите приходи в консолидираната фискална рамка за 2019 г.  Анализът отчита конкретни специфики за България, сред които помощта от европейските данъкоплатци. Така за 2019 г. те ще \"отменят\" българските данъкоплатци за малко над 8 дни работа към държавата. Това отразява заложените в бюджета близо 2,7 млрд. лв. помощи от ЕС.  Най-много дни през 2019 г. българските данъкоплатци ще отделят за попълване приходите от ДДС - 34 дни. Следват дните за осигуровки - 24 дни за социално осигуряване и 9 дни за здравно, а за приходите от акцизи - 17 дни. За приходите от подоходните данъци ще са нужни 12 дни, а за корпоративни данъци - малко над 8 дни. 7 дни ще нужни, за плащане на държавните и общински такси.  Анализът откроява устойчива тенденция за увеличение на броя дни, нужни на данъкоплатците да попълнят държавната хазна и Денят на данъчна свобода да идва все по-късно през годината. Това означава, че реално данъчната тежест в страната нараства. Преразпределението през приходната част на бюджета се планира да достигне 37,7%, което е най-високата стойност за последните 10 години.", "date": "2019.01.04", "title": "Работим за себе си от 18 май"}
{"url": "http://epicenter.bg/article/Danachni-proveryavat-13-000-firmi-s-nelogichno-visoki-materialni-zapasi/172100/3/0", "text": "Националната агенция за приходите започва проверки на дружества, в чиито баланси за 2017 г. има големи материални запаси спрямо приходите от продажби. Ще бъдат проверявани близо 13 000 дружества, като инспекторите на приходното ведомство ще извършват и инвентаризации на място, за да установят точното количество на стоките.   Според анализа на данъчните при определено съотношение на материалните запаси и продажбите възниква съмнение, че част от тях са отдавна продадени без документи, като не са платени дължимите корпоративен данък и ДДС. На всички фирми в рисковата категория са изпратени писма в края на миналата година, като те имат възможност в едномесечен срок да извършат доброволна корекция, допълват от НАП.   Продължава и контролната кампания на НАП спрямо фирми с голяма касова наличност. Година след началото на проверките на НАП сумата, налична в касите на дружествата намаля с 5 млрд. лв., като беше отчетено увеличение на данъка върху дивидентите с над 130 млн. лв.   В последния месец обаче при внезапни проверки са открити сериозни нарушения като наличност в касата на 21 лв. при стойност по отчет над 200 000 лв., както и внасяне на средства в деня преди инвентаризацията на касата и изтеглянето им на следващия ден. И на двете фирми са възложени ревизии за 5 години назад, на стотици други предстоят инвентаризации на касовите наличности, предупреждават от НАП.   „Материалните запаси имат голям фискален потенциал. Ще насочим в тази кампания достатъчно ресурс, за да осигурим спазването на закона, продължаваме непрекъснато и с проверките за касови наличности, като основната ни цел е подпомагането на доброволното спазване на задълженията от страна на икономическите оператори.“, каза по повод кампанията заместник-изпълнителния директор на НАП Пламен Димитров.   Източник: Канал 3", "date": "2019.01.04", "title": "Данъчни проверяват 13 000 фирми с нелогично високи материални запаси"}
{"url": "http://epicenter.bg/article/BNB-puska-moneta-za-Plovdiv---Evropeyska-stolitsa-na-kulturata/172127/4/0", "text": "Българска народна банка (БНБ) представи сребърна възпоменателна монета за Пловдив - Европейска столица на културата. Монетата ще бъде пусната в обращение от 7 януари.   Цената ѝ е 78 лева. Номиналната ѝ стойност е 10 лева. На лицето на монетата е изобразена емблемата на БНБ с годината „1879“ върху лентата; околовръст надписи: „БЪЛГАРСКА НАРОДНА БАНКА“, годината на емисията „2019“ и номиналната стойност „10 ЛЕВА“.   На гърба на монетата е изобразен Античният театър в Пловдив и околовръст има надписи: „ПЛОВДИВ“ и „ЕВРОПЕЙСКА СТОЛИЦА НА КУЛТУРАТА“.   Автори на художествения проект са Пламен Чернев и Преслав Чернев.   В периода от 7 януари до 9 януари 2019 г. включително всеки клиент (физическо или юридическо лице) ще може да закупи от Българската народна банка до 2 броя монети, след което възпоменателната монета „Пловдив – Европейска столица на културата“ ще се продава без ограничения. Монетата ще се продава в Българската народна банка – на две каси на пл. „Княз Александър I“ № 1 и на четири каси в Касов център на БНБ на ул. „Михаил Тенев“ № 10, както и в офиси и клонове на Банка ДСК ЕАД, Първа инвестиционна банка АД, Райфайзенбанк (България) EАД и Тексим Банк АД.   Източник: Канал 3", "date": "2019.01.04", "title": "БНБ пуска монета за Пловдив - Европейска столица на културата"}
{"url": "http://epicenter.bg/article/Da-te-ostavyat-da-zamraznesh-po-Nova-godina-pred-sveteshti-prozortsi-na-Cherni-vrah/172085/11/0", "text": "  Тази Нова година отново се качихме с приятели на Черни връх. Преживяването беше магическо, но за малко да завърши трагично. Тук съм описал точно какво се случи. Надявам се разказът да предизвика дебат кой държи планинските хижи и заслони и как правилата трябва да се променят.   Уморени от тежки софри и леки наркотици, от пиратки и президенти, от развалени ремонти и невъзможен за дишане въздух, решихме с трима приятели, сродни души, да изкачим Черни връх навръх Нова година. Не ми беше за пръв път: посрещнах 2017-та пак там, на 2290 метра, сред сняг и звезди, на покрива на заслона-чайна-метеорологична станция „Черни връх”, откъдето безшумните взривове над София, Перник и Дупница приличаха на светкавици на далечни фотоапарати. Бях нещо като анонимен актьор на огромна, много висока сцена и тази година нямах търпение да повторя спомена.    ранните вечерни часове на 31-ви декември, след консултация с няколко сайта за прогноза на времето (разкъсана облачност; относително лек за Витоша вятър; ниски, но не прекалено ниски температури), потеглихме с кола към Алеко. Всички бяхме добре екипирани, в добра кондиция и не съвсем незапознати с екстремни климатични условия: сред членовете на групата ни бяха Владо Донков, професионален фотограф и полярен изследовател, както и Стефания Каменова, еколог, изучаващ популацията на северни елени в Скандинавия и Русия. Джоуди Хилтън, американски фоторепортер, живеещ в България, беше прекарала немалка част от живота си по планините на Колорадо и Юта; а аз, макар и най-обикновен писател-журналист, имах нелош тридесетгодишен опит в зимните спортове. Общо взето все хора с афинитет към снега и студа.   На Алеко включихме челниците и тръгнахме през планинския мрак, като се придържахме към добре маркираната и отъпкана „зелена” пътека, която плавно се изкачва към Черни връх. Не искахме да поемаме излишни рискове. Витоша може да не е особено висока и стръмна, но е открита и всеки, който е ходил често там знае, че през зимата времето може да се промени изключително рязко. Не един или двама души са губили живота си по склоновете на този „теменужен остров в лунносребърни води”. При лошо време поезията бързо потъва в гъста прозаична мъгла.   Към 11:10 вечерта вече бяхме в подножието на Черни връх. Качвайки се нагоре, вятърът леко се усили, дрехите ни започнаха да се заскрежават, но ситуацията беше относително спокойна и под контрол. Температурата беше около -15 градуса по Целзий, но никой от нас не усещаше особен дискомфорт. С бавно полюшващите се челници в мрака приличахме на човекоподобни светулки, астронавти от класически фантастичен филм, които изследват повърхността на далечна бяла планета. Имах чувството, че сме попаднали будни в някакъв общ космичен сън.   динственото, което малко ни притесняваше беше мисълта за нашия приятел Кирил Радев. Кирил, с когото посрещнах заедно онази чудесна Нова година през 2017-та, този път беше решил да тръгне сам от центъра на София и, тичайки, да се качи чак до заслона на Черни връх, където бяхме се разбрали да се чакаме. Не искахме да го разубеждаваме: той е невероятно силна личност и чудесен бегач, един от най-светлите и смели хора, които познавам, и който, в последните две години се бе отдал на сериозен режим на телесно закаляване (ледени душове, отказ от домашно отопление и т.н.). Смятахме, че знае какво прави и поема премерен риск.   И наистина, на около триста метра от Черни връх видяхме зад нас бързо да се приближава още една човекоподобна светулка, която след няколко минути започна да излиза от мрака и да се превръща в силуета на самия Кирил. Първоначалните ни радостни викове и непринудена възхита постепенно обаче потънаха в странна тишина, когато той най-накрая се изравни с нас: напълно гол до кръста, по шорти и с маратонки, с лека раница на гърба, космите на брадата и тялото му побелели от скреж, той подтичваше леко нагоре с някаква неистова, неземна, почти божествена концентрация. Никой не можеше да повярва на очите си. Все едни виждахме дух или някакво приказно създание. Предполагам такова трябва да е учудването на екипажа на подводница, който изведнъж съзира през илюминатора плувец с шнорхел. Отминавайки ни, Кирил само промърмори набързо, че ще ни чака горе в заслона и след няколко минути вече го изгубихме от поглед. Наистина ли видяхме това, което видяхме? Никой от нас не беше напълно сигурен.    тук сънят започна да се превръща в нещо като кошмар. Когато след около десет минути стигнахме обгърнатия в причудливи снежни форми заслон на Черни връх, ободрени при вида на приветливо грейналите му прозорци (Хензел и Гретел сигурно са се чувствали така, когато най-накрая за стигнали през гората до къщата на вещицата) се оказа, че Кирил седи сам на дървената пейка в малкото преддверие на сградата.   „Заключено е” ни каза той с отпаднал, заекващ глас. „Как така? Защо?” бяха нашите объркани възгласи. Първото нещо, което ми мина през ум беше, че всъщност няма никой в заслона-чайна, че хората, които го управляват просто са решили да отидат някъде другаде за празника. Но защо тогава всички прозорци светеха? Да не би да са забравили включени лампите? На Нова година през 2017-та нямаше никакъв проблем да се влезе в чайната и макар кухнята да не работеше, човек можеше да се стопли до кюмбето, да изсуши мокрите си ръкавици и да ползва масите. Спомних си как тогава цареше прекрасна, много топла атмосфера и как се запознахме с други луди глави, решили да изкачват Черни връх през нощта на 31-ви декември. Какво се беше променило сега? Бях се обадил по телефона на заслона предварително и ми беше казано, не особено любезно, че планът тази година е да се празнува в „семеен кръг”, но това ме беше успокоило достатъчно, знаейки, че все пак ще има някакви хора горе и при извънредна ситуация няма да бъдем оставени съвсем без помощ, на произвола на елементите.   Ние четиримата наистина не се нуждаехме особено да влезем вътре в чайната, нито да празнуваме; преддверието на заслона всъщност ни беше напълно достатъчно, за да се защитим от вятъра и да се стоплим. Бяхме си донесли храна за скромна новогодишна трапеза и малко вино за наздравица в полунощ – за нас походът до върха беше далеч по-важен от крайната дестинация, важното беше, че бяхме заедно, група приятели с малко нестандартни разбирания за живота.   Но ситуацията с Кирил изглеждаше тежка и започнахме наистина да се тревожим. След като тялото му бе спряло изведнъж да се движи след свръхчовешкия четиричасов крос по шорти от центъра на София до Черни връх, той бе започнал неистово да трепери, да губи способността си да говори и да показва признаци на настъпваща хипотермия.   Според мен Кирил беше надценил възможностите си и подценил планината, което малко ме ядоса, но в крайна смета кой от нас не прави грешки? Затова сме заедно там горе, за да разчитаме на топлината на другия.   аедно с Владо заудряхме по заключената кафява желязна врата на чайната и започнахме да викаме, че имаме бедстващ човек, който задължително трябва да се стопли. След няколко безкрайно дълги секунди отвътре се чу приглушен женски глас, „Нормалните хора си стоят по къщите на Нова година”, след което отново настъпи тишина. Не можех да доловя звука на приближаващи стъпки или превъртането на ключ: никой нямаше намерение да отваря. Какво тогава правеше отдясно на вратата тази икона на Богородица с младенеца на ръце? Трудно ми беше да осъзная случващото се: в преддверието на планински заслон лежеше момче изпадащо в хипотермия, но хората – планинари! – от другата страна на вратата, които празнуваха Нова година, бяха готови да го оставят да умре на прага им. Несъзнателно се сетих за една от сцените в романа „Моби Дик” на Хърман Мелвил, където маниакалният, нежелаещ да губи време с дреболии капитан Ахаб отказва насред океанската пустош да откликне на зова за помощ на капитана на друг кораб.   Ако има морално падение, ако има изобщо концепция за грях, това е отказът на милосърдие насред океана и планината. Насред океана и планината, където празните пространства са толкова ужасяващо огромни, а хората толкова малко, всяко човешко действие – добро или лошо – като че ли изпъква повече и носи по-голяма тежест.   Изскочих навън и отидох от другата страна на заслона. Погледнах към светещите, запотени отвътре прозорци, зад които спокойно се движеха човешки силуети. Направих снежна топка и я хвърлих яростно по стъклото, за да привлека внимание. Фигурите вътре трепнаха за момент като случайно раздвижен от вятъра пламък на свещ, след това отново възвърнаха старата си флегматичност. Влязох отново в преддверието на заслона, за да проверя дали усилията ми са произвели някакъв ефект, но за съжаление вратата все още седеше неподвижна и заключена.   Преминахме към действие. Извадихме всички резервни дрехи от раниците си. Обухме Кирил с два чифта чорапи, сложихме му термо-бельо, облякохме го с полари. Владо изкара спасително фолио от комплекта си за първа помощ и загърнахме тялото на Кирил, като му помогнахме да легне удобно на пейката в преддверието. Джоуди започна да му разтрива ходилата, а аз му помагах да пие чай от термоса, защото ръцете му трепереха прекалено силно и не можеха да задържат чашата. Положението му леко се подобряваше, но признаците на хипотермия не изчезваха.   тново заудрях по вратата и този път, след десетина секунди, тя се открехна и отвътре се показа средна на възраст, възпълна жена по тениска. Тя застана на прага с ръце на кръста, невъзмутимо преграждайки входа с тялото си. Разговорът, който последва, ако може да се нарече разговор, имаше подчертано абсурдистки характер. Междувременно моят стар журналистически нюх ми напомни да пусна диктофона на телефона си, за всеки случай.   „Това е заслон, нали?” попитах ядосано аз. „Когато един човек бедства вие сте задължени да подслоните този човек.” „Не” невъзмутимо отвърна жената. „Тука няма никой.” „Значи вие сте никой?” „Чакайте да се разберем. Не е заслон, чайна е. Това е чайна. Плащаме 1200 лева на БТС. Чайна ‘Черни връх’. А ето това…” продължи тя като посочи небрежно към преддверието, в което стояхме заедно с треперещия Кирил, „това е заслон, ако може да се нарече заслон. Или така някой го е описал. Заслон е Самара. Самара също е заслон. Идете бедствайте на Самар.”   „Имате човек с хипотермия отвън. Ние ви чукаме, а вие сте по тениска вътре и не го пускате да влезе да се стопли, така ли?” „Ама аз съм на работното си място.” „Какво значи да сте на работното си място? Когато имате бедстващ човек, няма да го приемете ли?” „Примерно сега не съм на работа. Тука е заключено и няма кой да ви отвори.” „Но в случая вие сте вътре и празнувате Нова година.” „Ами разбира се, че ще празнуваме. Това е моята работа и тука ще си празнувам Нова година.” „Но разбирате ли, че на фундаментално човешко ниво…” Жената не ме остави да довърша и яростно блъсна вратата под носа ми.   сички онемяхме за момент, опитвайки се разберем ситуацията, на която току-що бяхме станали свидетели. Никога не съм вярвал особено в човешката природа – по-скоро смятам хората за страхливи и късогледи същества, подчинени на егоизма си, способни на невероятна жестокост в името на собствения си комфорт, но все пак, дълбоко в себе си, винаги съм знаел, че има и такива специални моменти, в които човек надмогва себе си и може да се извиси до нивото на ангелите. Обичам планината, точно защото там хората, за разлика от онези в града, като че ли са по-близко до небето, до ангелите. Но ето, че сега се срещахме с някой, който живееше на самия връх на Витоша, а сякаш никога не бе напускал тинята на София. Трагизмът разбира се винаги има и смешна страна и сега, пишейки тези редове, не мога да пропусна паралела с един разговор в „Мечо Пух” който ще си позволя да цитирам.   Мечето се наведе, пъхна главата си в дупката [на Зайо] и извика: „Има ли някой вкъщи?” Отвътре се чу трополене и после – тишина. „Питам има ли някой вкъщи?” извика силно Пух. „Не!” обади се един глас и после добави: „Няма защо да крещиш толкова! Чух те много добре още първия път!” „Жалко!” каза Пух. „Ама съвсем ли никой няма?” „Никой!”   сно беше, че няма никакъв смисъл да продължаваме да тропаме по заключената желязна врата и да питаме дали има някой, когато ни беше обяснено съвсем ясно, че всъщност няма никой. Затова Владо реши, че е време да звъннем на планинската спасителна служба долу на Алеко.   Разговорът беше кратък и делови, спасителите му казаха, че веднага тръгват с моторни шейни към върха, като Владо ги помоли междувременно да звъннат на празнуващите Нова година от другата страна на вратата и да им кажат, ако е възможно да приберат Кирил да се стопли. След няколко минути – о, чудо на чудесата! – вратата се разтвори и жената по тениска се показа, лицето ѝ така навъсено и страшно, че само змии липсваха в косите ѝ, за да я объркаме с Горгоната.   Изсъска на Кирил да влиза, след което хлопна вратата след него и ни остави в висим в преддверието. Вече нямаше никакво значение – важното за нас беше, че нашият приятел нямаше да студува, въпреки че, сега като се замисля, всъщност може би е по-страшно да бъдеш сред хора със студена сърца, отколкото навън, насред зимния вятър.   По-късно Кирил ми разказа какво е станало вътре в чайната. След като е влязъл, дори не е бил поканен да седне до кюмбето, а се е настанил на най-крайната маса. Празнуващите пет или шест души, някои от тях вече на градус, са започнали веднага да му се карат, да коментират жлъчно лекото му облекло, да му викат как такива като нас всъщност сме искали само да се снимаме с телефоните си и да качваме снимките в Инстаграм – ах, този Инстаграм! – за да се хвалим пред приятели. Накрая са го предупредили, че ей сега, като дойдат спасителите, ще му вземат 500 лева, ако няма планинска застраховка. И през цялото това време нито един от присъстващите дори не му е предложил чаша чай.   лед около десет минути двама млади спасители, облечени в красивите си червени униформи, вече бяха при нас. Държаха се изключително професионално и точно, като единият от тях влезе в чайната да прегледа Кирил, а ние се заговорихме с неговия колега. Предложихме му от храната, която бяхме донесли, но той вежливо отказа. Казахме му, че съжаляваме, че сме ги разкарвали в новогодишната нощ, но той само махна с ръка. „Не се притеснявайте изобщо. Това е моя работа и задължение”.   Вярата ми в човека постепенно започваше да се възвръща. След малко другият спасител излезе с Кирил, който вече се беше стабилизирал, облякоха го топло и го качиха на моторната шейна, за да го свалят в базата на ПСС на Алеко, откъдето ние по-късно същата нощ щяхме да го приберем, за да се върнем с колата заедно в София.   През това време новата 2019-та беше неусетно настъпила. Прегърнахме се, пожелахме си здраве и щастие, и вече успокоени, си наляхме по чаша вино и разопаковахме по пейките провизиите, която си бяхме донеси: ядки, шоколад, баница, фурми, кашкавал, сладкиш. Макар и заточението ни в преддверието да продължи, след като Кирил и спасителите потеглиха надолу, макар и от другата страна на вратата да продължаваха да „празнуват”, при нас май беше по-топло.   Дойдоха и дузина други „ненормални” хора, които не си бяха останали вкъщи на Нова година. Най-прекрасните хора! В малкото тясно пространство, на което сега ние бяхме станали своеобразни домакини, настроението бавно се възвърна. Когато наближи време да тръгваме, прибрахме боклука, опаковахме раниците, закопчахме якетата и включихме челниците. Дори и в най-тъмната и студена нощ на Черни връх някъде винаги има светлина. –", "date": "2019.01.04", "title": "Да те оставят да замръзнеш по Нова година пред светещи прозорци на Черни връх"}
{"url": "http://epicenter.bg/article/Filmat--quot-Motivi-quot--na-Dzhouzef-Al-Ahmad-s-golyama-nagrada-v-Los-Andzhelis/172115/6/0", "text": "Игралният късометражен филм \"Мотиви\" на младия български режисьор Джоузеф Ал-Ахмад взе голямата награда за \"Най-добър късометражен филм\" на кинофестивала в Лос Анджелис (Los Angeles Film Awards), както и приза \"Почетен режисьор\". Наградите били огласени на 2 януари, съобщава БТА. Миналият месец лентата взе и три номинации и награда за \"Най-добра филмова музика\" на филмовия фестивал \"Призма\" в Рим. Криминална драма \"Мотиви\" на младия режисьор Джоузеф Ал-Ахмад е продукция на най-стария филмов университет в света - ВГИК в Москва, където авторът на филма се обучава като редовен студент в 4-и курс. В главната роля на филма е звездата на руското кино Михаил Богдасаров. Сценарист е Роман Бобильов, cъсценаристи са Джоузеф Ал-Ахмад и Виолета Георгиева, също от България. Музиката на филма, която спечели голямата награда на фестивала в Рим, е дело на композиторите Николай Бабухин и Даниел Цовин (руснак от български произход).  Семейна сага, попечителство, стари сметки в бизнеса и един куп възли за развързване поднася на зрителя късометражната криминална драма \"Мотиви\", която се очаква да се появи и на българските фестивални екрани. Действието се развива в Москва. Виден руски бизнесмен е бил посетен в дома си от свой колега, а малко след това е намерен застрелян в колата си в подземен гараж. Заплетеният сценарий вкарва зрителя в лабиринта на търсене на извършителя и най-вече на мотивите, подбудили го да извърши това престъпление.  Лентата получи отзвук в Съединените Американски Щати. \"Изключително добре направен филм във всички аспекти на киноизкуството\", пише в своята публична рецензия Рой Зафрани, председател на журито на Los Angeles Film Awards, САЩ. \"Режисьорът Джоузеф Ал-Ахмад умело променя енергията във всяка една сцена, перфектно контролирайки цялостното настроение в течение на филма. Резултатът е една вълнуваща история, пълна с неочаквани обрати и непредотвратими конфликти. Зрителят се опитва да разгадае мотивите на всички персонажи, и какви са причините зад действията им\", отбелязва Рой Зафрани. За БТА режисьорът Джоузеф Ал-Ахмад заяви, че е удовлетворен от резултата. \"Благодарен съм на моя университет ВГИК за подкрепата, която ми бе предоставена. Работих с изключителни млади актьори, които тепърва ще покажат на световното кино на какво са способни. За мен бе чест главната роля във филма да изиграе Михаил Богдасаров\", отбеляза той. \"Най-вече съм благодарен на моя снимачен екип, който работеше усърдно, доказвайки, че истинската любов и себеотдаване в една идея може да предизвика високо ниво на ентусиазъм и резултатност. Снимачният колектив бие рекорди по своята интернационалност. Във филма работиха руснаци, американци, украинци, българи, евреи, испанци и други националности, което е доказателство, че за изкуството няма граници\", каза младият творец. Той изрази надежда филмът да бъде показан и на различни фестивали в България. Джоузеф Ал-Ахмад е роден в София. Завършил е Националната гимназията за приложни изкуства \"Св. Лука\" в столицата, след което е приет в Университета за филмово изкуство в Москва - ВГИК, който тази година навършва 100 години. Има седем самостоятелни изложби като художник, а като режисьор - три късометражни документални филма. \"Мотиви\" е първата игрална лента на автора.", "date": "2019.01.04", "title": "Филмът \"Мотиви\" на Джоузеф Ал-Ахмад с голяма награда в Лос Анджелис"}
{"url": "http://epicenter.bg/article/Rekordnite-goreshtini-v-Avstraliya-sazdavat-opasnost-ot-pozhari/172098/7/0", "text": "Горещата вълна, минаваща през Австралия, обхвана днес гъстонаселените югоизточни райони, като предизвика температурни рекорди, доведе до забрана за палене на огън и породи опасения за здравето на състезателите в Откритото първенство на Австралия по тенис този месец, предаде Ройтерс, цитиран от Новини.бг  В югоизточния град Мелбърн температурата достигна 42 градуса по Целзий. Очакваше се в по-северните райони да бъде по-топло и ветровито, което наложи забрана за палене на огън във втория по население щат Виктория.  Преди девет години, най-смъртоносните пожари в Австралия отнеха живота на 180 души. Екстремните жеги породиха опасения за здравето на участниците в Откритото първенство по тенис, започващо на 14 януари и това наложи промени в регламента - повече почивки и право на съдиите да прекъсват срещи при горещини над допустимото.  В Хобарт, столица на близкия остров Тасмания, който обикновено е най-студеното място в страната, живакът достигна 40 градуса. Клип, публикуван от британския в. Гардиън, показва оранжево небе над Хобарт, вследствие на обхваналия околностите на града пожар. От района са евакуирани къмпингуващите и няма данни за ранени, съобщи Австралийската радиотелевизионна корпорация.", "date": "2019.01.04", "title": "Рекордните горещини в Австралия създават опасност от пожари"}
{"url": "http://epicenter.bg/article/Britanski-letishta-investirat-v-novo-oborudvane-protiv-dronove/172099/7/0", "text": "Британските   Гетуик и Хийтроу ще инвестират милиони паундове в ново оборудване против дронове, съобщи Би Би Си, цитирана от Дарик. Оборудването бе монтирано на покрива на  миналия месец, след като летището бе блокирано за няколко дни преди Коледа заради  . Тогава около 1 000 полети бяха отменени в рамките на три дни. Новото   може да засече сигналите, предавани между дрона и  . От Гетуик заявиха, че са изхарчили около  , за да предотвратят бъдещи атаки, а от Хийтроу също потвърдиха, че ще купят системата. Повече от 140 000 пътници на летище Гетуик бяха засегнати по време на 36 часовия хаос между 19 и 21 декември. И двете   отказаха   какво точно ще е оборудването.", "date": "2019.01.04", "title": "Британски летища инвестират в ново оборудване против дронове"}
{"url": "http://epicenter.bg/article/Nataliya-Simeonova-/172111/10/99", "text": "Бившата фея на любовта Наталия Симеонова се появи в ефира на „Преди обед“ абсолютно неузнаваема. Няма и помен от красавицата, която някога водеше предаването „Рококо“ по БНТ. Още в „Море от любов“ тя започна да трупа килограми, но сега положението  е излязло извън контрол.   Проблемите й с фигурата започнаха след раздялата с бившия й съпруг Денис Ризов. А когато се оказа, че с кариерата й на водеща е свършено, Наталия още повече се депресира, писа „Галерия“.   След като „Предай нататък“ падна от екран преди години, тя не е получила никакви оферти или ново предложение. Тя и не желае да има нищо общо с телевизията у нас. Не и в сегашния й вид. В момента гилдията, към която принадлежи и тя, я омерзява.   Колкото до килограмите си, Наталия заявява: „Смятам, че всеки интелигентен човек би разбрал, че става въпрос не за липса на воля или лакомия, а просто за здравословен проблем. Полагам много усилия, за да отслабна, но ми е трудно. По едно време направих 90-дневната диета и свалих 10 килограма, но след това ги възстанових. Пих лекарства много дълго време и от тях качих страшно много килограми. Не съм много постоянна в режимите си. Периодично си казвам: никакво брашно и захар, и хрупам моркови и краставици един месец и изведнъж ми омръзва. И с неистови мъки свалям 3 кг. Вероятно това е проблем и заради възрастта. Опитвам се да се приема такава, каквато съм, въпреки че не се харесвам изобщо физически. И ми е дискомфортно, но в същото време си давам сметка, че просто имах здравословен проблем“, сподели Наталия.   Тя добави, че има велоергометър и бягаща пътека у тях, но има травма на главата и от малка й е забранено да спортува.   Раздялата с Денис Ризов е била най-тежкият й момент. Не е яла, нито е спала и в един момент се наложило да посещава психотерапевт. Той й дал антидепресанти, които разбъркали тотално хормоните й и тя се простила завинаги с предишната си фигура.   Болно й е, че в България вместо да приемат различните, предпочитат да ги обиждат и да им се присмиват.   Източник: Би Нюз", "date": "2019.01.04", "title": "Наталия Симеонова: Не дебелея, заради липса на воля или лакомия, имам здравословен проблем"}
{"url": "http://epicenter.bg/article/Poseshtaemostta-na-Luvara-se-uvelichila-i-s-pomoshtta-na-Bionse-i-Dzhey-Zi/172116/10/99", "text": "Музикален видеоклип на американските изпълнители Бионсе и Джей Зи също е допринесъл за рекорда по посещаемост от 10,2 милиона души, поставен през миналата година от Лувъра, предава Ройтерс, цитиран от Новини.бг Това е най-доброто постижение в музейното дело по света за всички времена. Управата на Лувъра оцени по достойнство реакцията на публиката, след като американската поп прима Бионсе и нейният съпруг Джей Зи заснеха видеото си \"APES**T\" пред Джокондата, пред Венера Милоска и други шедьоври, изложени в музея. Клипът им е бил гледан около 150 милиона пъти в Ютюб.  \"Приятно ни е, че тези съвременни американски творци бяха привлечени от нашия музей, от археологията и живописта!\", заяви директорът на Лувъра Жан-Люк Мартинез.  Предишният рекорд, поставен от музея, датираше от 2012-а, когато привлече за една година 9,7 милиона души. Три четвърти от посетителите на Лувъра са чужденци, като средно 1,5 милиона от тях са американци, и 1 милион - китайски туристи.  Кралският дворец Лувър е превърнат в музей през 1793 година. Първата изложба се е състояла от 537 картини и 124 други произведения на изкуството, събирани от френските монарси. Днес Лувърът е един от най-големите музеи в света.", "date": "2019.01.04", "title": "Посещаемостта на Лувъра се увеличила и с помощта на Бионсе и Джей Зи"}
{"url": "http://epicenter.bg/article/Megan-otnovo-narushi-traditsiyata--Nyama-da-razhda-v-bolnitsata--koyato-izbraha-Dayana-i-Keyt-/172146/10/0", "text": "Меган Маркъл няма да роди първото си дете в болницата, в която съпругата на принц Уилям - Кейт Мидълтън, роди трите си деца, твърдят медиите във Великобритания.       да роди в частното крило \"Lindo\" на болницата \"Сейнт Мери\" в Падингтън, Западен Лондон, където на бял свят са се появили съпругът й, принц Уилям и брат му, принц Хари.    . Те се радват на малките - принц Джордж, принцеса Шарлот и принц Луи, който се появи на бял свят през април 2018-а. При изписването от болницата и трите пъти Кейт и Уилям позираха пред входа на клиниката щастливи и сияещи, като Мидълтън всеки път изглеждаше в отлична форма само часове след раждането.     Те вече имат планове да се преместят преди раждането на бебето. Смятат да напуснат двореца \"Кенсингтън\" в Централен Лондон и да живеят във \"Фрогмор хаус\" на територията на замъка Уиндзор. Новият им дом се намира само на 15 км от болница \"Frimley Park\", докато \"Сейн Мери\" е на 32 км от замъка и ще трябва да се премине през оживения Централен Лондон. Затова най-вероятно бъдещите родители ще изберат по-близко намиращата се болница. Очаква се Меган Маркъл да роди през март.  Източник: woman.bg", "date": "2019.01.04", "title": "Меган отново наруши традицията! Няма да ражда в болницата, която избраха Даяна и Кейт "}
{"url": "http://epicenter.bg/article/Ekspert-za-vinetkite-/172090/2/0", "text": "Пълен хаос цари с електронните винетки, а до момента едва около 100 от шумно рекламираните общо 500 машини, с които те могат да се купят, са монтирани и работят. Въпреки че от 1 януари е-стикерите са задължителни и шофьорите са задължени да са си ги купили, доставката на машините по обектите щяла да продължи чак до края на януари.  Това се разбра от участието на съветника на регионалния министър Радослав Николов в сутрешния блок на Нова телевизия.  В понеделник предстои в много голяма част от търговските обекти, да бъде дадена възможност за закупуване на каса и заплащане на електронна винетка, каза той.  „Това със сигурност ще облекчи натоварването на самите терминали и ще се намалят проблемите, посочи Николов.  Експертът уточни, че тази възможност не е предоставена по-рано заради много организационни дейности, които трябва да се осъществят.  Предстои гранично контролно-пропускателните пунктове да бъдат окомплектовани всички с терминали за самообслужване.  „Практиката в голяма част от страните, където се влиза на вход след граница е да не се закупуват на самите пунктове, а или онлайн през отделните канали – мобилно приложение или уеб сайт, или през първия възможен търговски обект”, твърди Николов.  Той коментира и множеството сигнали за закупуване на електронна винетка.  „Когато има основателни възражения и възникнали грешки, те ще бъдат разгледани индивидуално случай по случай и този проблем ще бъде изчистен, но нека това да не става повод за генерализиране като цяло на работоспособността на системата и всеки такъв отделен случай не е повод за това да считаме, че има обща неработоспособност на самата система. Към момента има много голям брой закупени електронни винетки по абсолютно всички канали и много голяма част от тях са реализирани абсолютно коректно, така че това е също знак за доверие от страна на всички потребители по отношение на системата”, каза Николов.  Заместник-министърът обясни и какви са причините за спирането на конвертирането на хартиените винетки. По думите му от тук нататък този процес ще бъде спрян, защото има общ риск да бъдат неправомерно конвертирани повече винетки, което ще създаде допълнително трудности.  „Предоставянето на невалидни данни по отношение на валидността на винетката създава допълнителни рискове”, обясни той.  Освен нашенци и чужденците не могат да си купят стикери на влизане в страната. Само на ГКПП „Капитан Андреево” има поставени апарати, но в четвъртък някои от тях блокираха. Апаратите, които са 7 на брой, се намират на трасето за входящи леки автомобили. Хората имат нужда от човек, който да им обясни как работят машините за винетки. Друг основен проблем е, че може да се плаща само с карта. Ако не успеем да закупим винетка от апаратите, може да го направим на първата бензиностанция след границата.  ", "date": "2019.01.04", "title": "Пълен абсурд! Само 100 от 500-те терминала за винетки работят, обяви съветник на министъра "}
{"url": "http://epicenter.bg/article/Snyag-i-silen-vyatar-v-Sliven-i-Burgas--zhalt-kod-za-studeno-vreme-v-13-oblasti/172092/2/0", "text": "Оранжев код е обявен за днес в областите Сливен и Бургас заради очаквани ветрове със скорост до 30 метра в секунда, като в Бургаско са възможни и обилни снеговалежи. А в цяла Южна и в 6 области в Северна България е обявен предупредителен жълт код за очаквани валежи от сняг.   \r\n Над планините ще е облачно с валежи от сняг. До сутринта в Рило-Родопския масив и западните и централните райони на Стара планина снеговалежите ще са значителни. Ще духа силен, временно бурен вятър от север-североизток. Ще има условия за навявания. \r\n   \r\n По-късно през деня валежите над планините ще отслабват и спират, най-късно в масивите в Югозападна България. Вятърът също ще отслабва. Температурите още ще се понижат и максималната на височина 1200 метра ще е около минус 7°, а на 2000 метра – около минус 12°. \r\n Край морето ще бъде предимно облачно с валежи от сняг. Вятърът ще е от силен до бурен вятър от север-североизток. След обяд валежите ще спират, а вятърът ще отслабва. Максималните температури ще са между 0° -  \r\n   \r\n Републиканските пътища се обработват превантивно от над 300 машини заради очакваните валежи от сняг и на места - виелици, съобщиха от Пътната агенция. \r\n   \r\n В София с над 100 почистващи машини от снощи се обработват улици срещу заледяване, съобщава пресцентърът на Столичната община. Приоритетни са трасетата на обществения транспорт и основните улици в кварталите. Обработват се и общински пътища, както и Южната дъга на Околовръстния път. На Витоша се опесъчават пътищата Драгалевци-Алеко и Бояна-Златните мостове. \r\n   \r\n Обилен сняг заваля тази нощ в цялата Смолянска област. Температурите навсякъде са отрицателни, а по високите части на областта са възможни заледявания, информира чрез профила си в социалната мрежа Областният управител на Смолян Недялко Славов. \r\n   \r\n Заради обилния снеговалеж са въведени ограничения по републиканската пътна мрежа: \r\n   \r\n През прохода Превала временно е ограничен за движение на МПС над 12 т. както и тегленето на ремаркета и полуремаркета. \r\n   \r\n Забраната е в сила и за проходите „Печинско“ и проход „Рожен“ за МПС над 12 т. включително ремаркета и полуремаркета, а за МПС над 3.5 т. задължително с вериги. \r\n   \r\n Ограничава се движението по път III-866 Девин - Михалково за МПС над 12 т. както и тегленето на ремаркета и полуремаркета поради снегопочистване. \r\n Към момента няма населени места без електрозахранване и водоснабдяване. \r\n", "date": "2019.01.04", "title": "Сняг и силен вятър в Сливен и Бургас, жълт код за студено време в 13 области"}
{"url": "http://epicenter.bg/article/Neno-Dimov--V-planinskite-i-poluplaninskite-rayoni-zhiveyat-nay-bednite-hora-v-stranata/172095/2/0", "text": "Г-н Жирардели декларира, че е 100% собственик на \"Юлен\" и показа документи за това. Той направи това на добра воля, защото няма задължения да го прави. От 2012 година е водил преговори, но от 2015 година е собственик. Това каза министърът на околната среда и водите Нено Димов в ефира на БТВ.   „За конфликт на интереси не съм компетентен да отговаря дали има”, обясни министърът на околната среда и водите. „Ще поискаме независим международен консултант, който да прегледа всичките точки по концесионния договор с „Юлен”, посочи още той. „Витоша има същите проблеми, каквито има и Банско“, отбеляза министърът на околната среда и водите. „Витоша е абсолютно замряла като курорт, тя трябва да бъде върната на софиянци, но и възможността да имаме зимна младежка олимпиада също е шанс да развием България като ски дестинация”, каза Нено Димов.   „В планинските и полупланинските райони живеят най-бедните хора в страната, това е начин местните общности да използват ресурса, който им е даден. В Доломитите, който е национален парк на Италия и под егидата на ЮНЕСКО, има над 1200 км писти и стотици съоръжения”, посочи като пример министър Димов. „Зелените атакуват и проект в Миджур, за който има окончателно решение от Висшия административен съд за разрешаване за строеж на ски зона, която е свързана с общината – един от най-бедните райони, във Видин и Монтана. Тук виждаме един целенасочен опит на тези политици да провалят всички възможни инвестиционни намерения в България. Има поредица от проекти, които са забавени – магистрала „Струма”, магистралата от Русе до Велико Търново, както и други спорове, от това България губи по 1 милион лева на ден”, заяви още министър Нено Димов.    ", "date": "2019.01.04", "title": "Нено Димов: В планинските и полупланинските райони живеят най-бедните хора в страната"}
{"url": "http://epicenter.bg/article/API-za-haosa-s-elektronnite-vinetki--Sazhalyavame--/172096/2/0", "text": "Единственият проблем е с терминалите за самообслужване. На хората, които бяха принудени да си закупят винетка по няколко пъти за един и същи период заради някои грешки, ще им бъдат възстановени парите. Съжаляваме за нервите и че им изгубихме времето. Това сподели в студиото на сутрешния блок на БНТ директорът на Националното ТОЛ управление в Агенция \"Пътна инфраструктура\" Антон Антонов.  ,,Проблем със системата няма, имаше някои грешки със самообслужването, но този проблем вече е отстранен'', увери Антонов и добави, че сайта bgtoll.bg се поддържа от 54 IT специалисти.   ,,Факт е, че в началото сайтът не тръгна добре, но после се справихме'', заяви той.  ,,Не очаквам да настъпят някакви загуби покрай този техничен хаос, защото вярвам, че гражданите са добросъвестни и ще си закупят електронни винетки'', заяви Антонов.  По отношение на бъдещата ТОЛ система Антон Антонов посочи, че около 15% ще струва нейната издръжка, но все още няма представа колко точно е средната заплата в новото звено на АПИ.   \"Към момента има разположен над 100 машини по ГКПП и по бензиностанции. Това не е единственият начин обаче да се купи винетка. Тя може да се купи и през мобилното приложение и уебсайта. В понеделник предстои да бъдат пуснати в продажба електронни винетки и в голяма част от търговските обекти – бензиностанции, пощенски станции“, каза  Радослав Николов, съветник на министъра по регионалното развитие.", "date": "2019.01.04", "title": "АПИ за хаоса с електронните винетки: Съжаляваме! "}
{"url": "http://epicenter.bg/article/Ilhan-Kyuchuk--Chestit-rozhden-den--DPS--/172097/2/0", "text": "  Скъпи съмишленици,  Скъпи приятели,  Днес отбелязваме 29 години, откакто бе създадено Движението за права и свободи. Във време, в което твърде често \"политиката\" е мръсна дума, а хората се чувстват твърде далеч от политиците и дневния им ред, аз се чувствам привилегирован да бъда част от едно семейство, което се гордее с основателите и предците си. 29 години по-късно ДПС продължава да следва посоката, начертана от неговите ценности и идеали, а почетният председател д-р Ахмед Доган да бъде пример за подражание. Лидер със собствена визия и готовност да я отстоява. Днес първият председател на Младежко ДПС е председател на Движението за права и свободи - какъв по-ясен показател за приемствеността и взаимното уважение.  ДПС има дълг към българското общество; дълг към нашите съседи; дълг към Европа. Ние и нашите либерални партньори сме длъжни да припомняме и отстояваме често забравяните и неглижирани човешки права и свободи. Не ни харесва България такава, каквато я виждаме днес - но заедно можем да я променим. Стига да не спираме да се водим от валидните векове наред принципи на заедността и толерантността.  Честит рожден ден, ДПС!  Честит празник на всички съмишленици и приятели на Движението за права и свободи!", "date": "2019.01.04", "title": "Илхан Кючюк: Честит рожден ден, ДПС! "}
{"url": "http://epicenter.bg/article/Karakachanov-se-sreshtna-s-voennosluzheshtite--izgrazhdashti-mosta-nad-reka-Iskar-kray-gr--Cherven-bryag/172102/2/0", "text": "Министърът на отбраната Красимир Каракачанов проведе среща вчера, 3 януари, с военнослужещи от инженерно-разузнавателната група от военното формирование в гр. Белене, които участваха в дейностите по изграждането на мостова конструкция над река Искър край гр. Червен бряг.   След пропадането на моста, свързващ гр. Червен бряг с околните села, в края на октомври 2018 г. кметът на общината се обърна с молба за помощ към министъра на отбраната. Модулното формирование от инженерния полк в Белене беше натоварено със задачата да извърши необходимите подготвителни действия за изграждането на мостова конструкция в община Червен бряг, предоставена от Министерството на регионалното развитие и благоустройството.   Военните инженери информираха министъра на отбраната за последния етап от изграждането на мостовата конструкция, включващ профилното измерване на дъното на реката и устойчивостта на построения мост.   Предстои да се извърши експериментално пускане в експлоатация на мостовата конструкция, след което тя ще бъде предоставена за редовна експлоатация.    Военните специалисти ще продължат периодично да проверяват състоянието на моста. ", "date": "2019.01.04", "title": "Каракачанов се срещна с военнослужещите, изграждащи моста над река Искър край гр. Червен бряг"}
{"url": "http://epicenter.bg/article/Uvolnyavat-hizharite-na-Cherni-vrah--otkazali-da-priemat-izmraznal-chovek-na-Nova-godina/172103/2/0", "text": "Хората, които стопанисват заслона на Черни връх, до който беше отказан достъп на измръзнал човек, ще бъдат уволнени.  Мъж едва не измръзна на Витоша, не го пуснали в заслона, защото наемателите празнували в тесен кръг.  „Ще предложа смяна на управляващите на този обект. БТС има правилник за хижната дейност, в него е записано че всички високопланински хижи трябва да осигуряват 24 часа подслон и храна на всички туристи”, заяви представител на Българския туристически съюз в сутрешния блок на бТВ.  „Пандемията нощно ходене по планините продължава, два дни преди това тези хора бяха предупредени, че няма да работи заслона. Не мога да се съобразявам с всеки, който му е хрумнало да ходи нощем по планините, всеки си носи отговорност за себе си. Не знаехме че е измръзнал човека, когато разбрахме го пуснахме”, обясни управителят на заслон Черни връх – Чавдар Ефтимов.  След опит да изкачи Черни връх в новогодишната нощ мъж едва не умира от измръзване, след като там му бе отказан достъп до заслона. Той и неговите другари са посрещнати враждебно, а запис направен от Димитър Кенаров – единият от групата, разкрива моментът на категоричния отказ, даден в изключително кризисната ситуация.  „Единственият начин, по който ги накархме да отворят вратата беше след като бяхме извикали планинската спасителна служба – аз им казах по телефона – моля ви, обадете се на тези хора и ги накарайте да отворят вратата”, разказва приятел на измръзналия Кирил.  Вкарах човека вътре, но му бяха крещели – беше в далечния край на стаята далече от печка, без да му предложат една чаша чай, споделя още туристът.  Хипотермията не е като да си ударите пръста, един час по–късно можеше този човек да не е в съзнание, отбелязва още той. ", "date": "2019.01.04", "title": "Уволняват хижарите  на Черни връх, отказали да приемат измръзнал човек на Нова година"}
{"url": "http://epicenter.bg/article/Dora-Yankova-za-novogodishnata-rech-na-Radev--Toy-be-obektiven-i-realist-/172104/2/0", "text": "Президентът Румен Радев бе обективен и реалист, оценявайки българското ежедневие. Не бих го укорила. Така депутатът от БСП Дора Янкова коментира в интервю за агенция \"Пик\" обръщението на държавния глава на Нова година. Речта на държавния глава е послание, че е необходима промяна в България, категорична е Янкова. Тя не вижда в словото на Радев заявка за партийно-политическо позициониране.   \"Аз разчитам тази реч като послание за промяна. Ние отиваме на конгресно заседание през януари, на което ще споделим възгледа на БСП за развитието на България. Следваме логиката, че предлагаме алтернатива за страната, за лекуване на бедността, за оживяване на икономиката, за политика в образованието, в здравеопазването\", казва още депутатът от левицата.   \"Президентът Радев говори реалностите от живота на българските граждани. В обръщението си към тях той сподели мнението си за средата, в която живеем, с какви възможности сме се разминали и какво е пропуснато от българите, за да посрещат с повече оптимизъм Новата година. Той беше обективен и реалист, оценявайки българското ежедневие, макар че в празничността на някого да му се иска да има по-захаросани и сладникави думи. Президентът Радев си е президент. Той така усеща нещата и говори от името на тези два милиона и шестотин хиляди, които са го избрали, изрази тревогите на голяма част от българския народ. Той си е избрал този подход. Това разчетох. Не прочетох в речта му песимизъм за бъдещето на България. Хората не може да се лишават от надежди, но надеждите са нещо, за което трябва да се борим\", заяви Янкова.  Запитана дали беше удачен моментът за артикулиране на тези констатации, депутатът от БСП отговори: \"Президентът Радев се държи последователно. Той предупреждава и има право да говори от името на българските граждани за онова, което той и те чувстват - чрез неговия глас като послание към властите, а и към самия народ. Той е президентът Радев. Такъв е почеркът му. И има изключително голяма сила от гласовете, които е получил. Така че аз не бих го укорила.\"    ", "date": "2019.01.04", "title": "Дора Янкова за новогодишната реч на Радев: Той бе обективен и реалист! Не бих го укорила"}
{"url": "http://epicenter.bg/article/Kamion-se-natrese-v-patnicheski-vlak-v-Montana/172109/2/0", "text": "Катастрофата стана тази сутрин малко след часа в самия областен град.   Инцидентът е станал при спуснати бариери, категорични са от полицията. Камионът е навлязъл към жп линията и е ударен от пътническия влак, пътувал по направлението Бойчиновци – Берковица. Шофьорът на камиона е пострадал и е откаран в болница. Няма пострадали пътници.   Все още се изясняват причините за инцидента и защо водачът е предприел опасната маневра.   Източник: Канал 3", "date": "2019.01.04", "title": "Камион се натресе в пътнически влак в Монтана"}
{"url": "http://epicenter.bg/article/Mustafa-Karadaya--Veche-29-godini-pazim-i-zashtitavame-demokratsiyata-/172113/2/0", "text": "Това казва председателят на ДПС Мустафа Карадайъ в свое обръщение по повод годишнината от създаването на ДПС.     Днес се навършват 29 години от основаването на Движение за права и свободи и това е повод да се поздравим за постигнатото в името на мира и на демокрацията, в името на правата и свободите в нашата Родина и да си пожелаем нови успехи.  Когато създавахме партията, обществото беше разделено и разединено. Беше време за големия избор за бъдещето на България. Тогава ние избрахме мира и демокрацията пред реваншизма и омразата. Тогава ние участвахме активно и съзидателно в изграждането на основите на демокрацията – за да бъдат основите здрави и процесът да е необратим. Тогава нашият почетен председател д-р Ахмед Доган начерта перспективите за развитие, показа пътя на страната и условието за това, а именно: България да е част от евроатлантическите структури – НАТО и Европейски съюз. Вече 29 години стоим сериозно на политическата сцена, отговорни за днешния и утрешния ден, отстояваме правата и свободите на българските граждани, достойнството на всеки един човек, пазим и защитаваме демокрацията, защото твърдо вярваме, че единствено тя може да гарантира мира и благополучието, справедливостта, правата и свободите.  Днес обществото отново е разединено, езикът на омразата и агресията са навсякъде и това е така не само в България, така е в Европа и в света. Като че ли демокрацията е в отстъпление, а перспективите за бъдещето са все по-тревожни и мрачни. Но ние, където и да сме, винаги оставаме отговорни, пазим устоите на демокрацията и намираме опора в евроатлантическите ценности.  Намираме сили в нашата биография, в историята ни и вярваме, че без мира демокрацията е в риск.  Сега, когато отново е време на омраза и разединение, ние трябва да се обединим около нашите ценности и силно и мощно да защитим мира и демокрацията. Само така можем да направим света по-добър, да гарантираме правата и свободите, да работим за по-добър живот тук и сега, да гарантираме бъдещето на нашите деца.  Поздравявам ви от мое име и от името на ръководството на Движение за права и свободи с годишнината от основаването на нашата партия и ви желая здраве и много сили, дързост и вдъхновение заедно да постигаме нови победи и много успехи, за по-доброто бъдеще на България, региона и Европа! ", "date": "2019.01.04", "title": "Мустафа Карадайъ: Вече 29 години пазим и защитаваме демокрацията "}
{"url": "http://epicenter.bg/article/Mladen-Marinov--10-ot-kartinite-na-Maystra-veche-sa-namereni/172114/2/0", "text": "Десет от откраднатите картини на Владимир Димитров - Майстора вече са намерени, а двама от крадците - заловени.   Това стана ясно от изявление на вътрешния министър Младен Маринов на извънреден брифинг. Другите двама извършители на престъплението още се издирват, както и останалите платна, продължи министър Маринов. Вътрешният министър и шефът на столичната полиция Георги Хаджиев застанаха пред медиите в Министерския съвет, където бяха на доклад при премиера Бойко Борисов за пътната обстановка в страната.    \"Имаме положителна информация за откраднатите картини в София. Имаме издирени 10 от откраднатите 16 картини и две заподозрени лица, които са съпричастни към кражбата\", бяха точните думи на вътрешния министър Младен Маринов пред медиите.   „Надявам се в рамките на издирвателните мероприятия да стигнем и до останалите картини и да ги върнем на собственика, а отговорните за деянието, да бъдат задържани“, продължи вътрешният министър.  Георги Хаджиев припомни, че са откраднати 5 картини на Владимир Димитров-Майстора, 8 на Ди Киро, една на неизвестен автор и един портрет на Майстора, рисуван от друг автор. Той уточни, че картините не са подписани от Владимир Димитров-Майстора.  Според шефа на СДВР в рамките на оперативно-издирвателните мероприятия е изготвен съвместен план за действие между службите. \"Доста екипи работят на терен. В момента се издирват още двама, съпричастни към деянието и са от тази група. Към края на работния ден ще имаме повече информация, която ще оповестим\", добави той.  \"Хубавото е, че към настоящия етап сме положили огромни усилия да запазим културно-историческото наследство\", подчерта Хаджиев.   Това е първото разкрито престъпление за Хаджиев, който отскоро оглави столичната дирекция на МВР.   Вчера се разбра, че картините на Владимир Димитров-Майстора и Димитър Киров бяха откраднати от дома на наследника на Майстора - Павел Антонов.    Собственикът на ограбения дом Павел Антонов, който е син на племенничка на Владимир Димитров-Майстора, обясни, че вероятно кражбата е станала на 30 декември, но той е уведомил полицията вчера, тъй като е бил извън България.        ", "date": "2019.01.04", "title": "Младен Маринов: 10 от картините на Майстора вече са намерени!"}
{"url": "http://epicenter.bg/article/Inzh--Svetoslav-Glosov--API-ne-dava-gratisen-period-da-ne-se-kupuvat-vinetki-/172117/2/0", "text": "\"  Това заяви председателят на УС на Агенция „Пътна инфраструктура” инж. Светослав Глосов на брифинг относно проблемите със системата на АПИ за електронните винетки.  \"Камерите на пътя ще засичат колите, които са без винетка. АПИ не дава гратисен период за незакупуване на винетка, а за тези, които вече са си закупили, но системата не е отчела\", категоричен бе инж. Глосов.  \"До дни ще се вкара нов софтуер, с който клиентите могат да закупуват електронни винетки и от банкоматите\", разкри той.  \"Който е причинил проблем в системата ще си поеме отговорността\", завърши инж. Светослав Глосов.", "date": "2019.01.04", "title": "Инж. Светослав Глосов: АПИ не дава гратисен период да не се купуват винетки "}
{"url": "http://epicenter.bg/article/Ministar-Avramova--Predlozhenieto-na-Borisov-za-patishta-bez-vinetka-e-spravedliviyat-nachin-/172119/2/0", "text": "  Това каза на брифинг в Министерски съвет министърът на регионалното развитие и благоустройството Петя Аврамова, предаде репортер на Novini.bg  В последните дни се появиха искания за освобождаване на определени участъци от плащане на винетна такса. С тази такса Агенция \"Пътна инфраструктура\" (АПИ) поддържа, ремонтира и строи републиканските пътища. Премиерът предложи на Националното сдружение на общините в Република България (НСОРБ), ако дадена община има желание определен пътен участък да бъде освободен от пътна такса, тя трябва да вземе решение с Общинския съвет и да бъде подадено искане към държавата, към Министерството на регионалното развитие, с което съответната общината да поеме грижата за поддръжката за определената пътна отсечка.   НСОРБ пое ангажимент до няколко седмици да уведоми всички общини в България и ако някоя община има желание за освобождаване на пътни участъци от плащане на винетна такса, това желание да бъде заявено по съответната процедура с решение на Общинския съвет и АПИ ще прехвърли за поддръжка на общината този път и там няма да се заплаща пътна такса, заяви Аврамова.  Северната скоростна тангента в София винаги е била проектирана като скоростен път, по който да преминава трафикът. Абсолютно логично е този път да бъде включен в платената пътна мрежа. След като има желание от Столична община и от хората в общината, тази отсечка да се ползва като булевард, при желание от Столична община и решение на Столичния общински съвет, нямам нищо против тази отсечка да премине за поддържка към Столична община, каза още регионалният министър.  И досега законът е позволявал подобна възможност. Има много общини, които са процедирали участъци, които са минали в собственост на общината, каза кметът на Велико Търново и председател на Управителния съвет на НСОРБ Даниел Панов.  Ще направим проучване, ще уведомим премиера и до няколко седмици тези общини, които желаят, ще имат възможност да подадат искания, посочи Панов. Той добави, че доколкото е запознат, в момента искания за освобождаване на пътни отсечки от винетни такси има от жители на София, Пловдив, Асеновград и Варна.  След като получаваш отсечка, която е изградена от държавата и мине в общинска собственост, естествено че общината трябва да я поддържа, подчерта Панов.  Мисля, че това е едно справедливо решение и ще разгледаме варианта, предложен от премиера Борисов, каза кметът на Варна Иван Портних.  Имаме финансова готовност да се справим с така поставените условия. Решението обаче е на Общинския съвет и то ще бъде разгледано на предстоящата сесия. Вярвам, че решението ще е в полза на варненци, заяви Портних.", "date": "2019.01.04", "title": "Министър Аврамова: Предложението на Борисов за пътища без винетка е справедливият начин "}
{"url": "http://epicenter.bg/article/Nikolay-Stoyanov--Nyakoy-dali-se-e-zarovil-v-smetkite-na-BTS---kakvi-sa-naemite--koy-darzhi-hizhite-/172123/2/0", "text": "Правилният дебат не е дали някакъв гол дебил търчи по гащи на Витоша по нощите. А че бюджетът на Планинска спасителна служба е 800 000 лв. годишно!  Всички, които ходим в планината, трябва да се поклоним пред тези хора, които спасяват човешки животи с мизерните стотинки, които им подхвърля държавата. В същото време само за седмица кабинетът успя да развърже 3 млрд. лв. бюджетен излишък.  Но от човешкия живот трудно се краде, затова няма белодробни трансплатнации, деца гинат в болниците, а всеки, който се качи на една ниска за световните стандарти планина, си рискува живота.  Трети, но не маловажен дебат, е защо хижите и заслоните в България са в състояние \"Меча дупка в зимен сън\". Някой дали се е заровил в сметките на БТС - какви са наемите, кой държи хижите, защо не се инвестират пари в тях?  Министерство на туризма си бара ушите както обикновено и брои стотинките от плажовете. Само че морето има три месеца сезон, а планината е целогодишна. И пак опираме до рушвета, колко ще обереш от една хижа?  Планината ражда хора, а полето - тикви. Когато тиквите управляват планината, на полето остават само колците!", "date": "2019.01.04", "title": "Николай Стоянов: Някой дали се е заровил в сметките на БТС - какви са наемите, кой държи хижите?"}
{"url": "http://epicenter.bg/article/Blizo-polovin-metar-snyag-navalya-na-Shipka-/172129/2/0", "text": "Близо половин метър е снежната покривка на връх Шипка в Стара планина, съобщи БГНЕС. Снеговалежът започна снощи и за часове натрупа близо 50 сантиметра сняг. Бурният вятър обаче създаде затруднения в почистването. Все пак закъсали автомобили в прохода няма. Проходът е почистен, опесъчен и проходим при зимни условия.", "date": "2019.01.04", "title": "Близо половин метър сняг наваля на Шипка "}
{"url": "http://epicenter.bg/article/Radev-shte-uchastva-v-tseremoniyata-za-osveshtavane-na-boynite-znamena-i-znamenata-svetini-na-armiyata/172130/2/0", "text": "На 6 януари 2019 г., президентът и върховен главнокомандващ на Въоръжените сили Румен Радев ще участва в ритуала за освещаване на бойните знамена и знамената светини на Българската армия.  Това съобщиха от прессекретариата на държавния глава. Ритуалът ще се състои от 11.00 часа на пл. „Свети Александър Невски“ в столицата. Държавният глава ще приеме почетния строй на представителните части на Българската армия и ще положи венец пред Паметника на Незнайния воин.", "date": "2019.01.04", "title": "Радев ще участва в церемонията за освещаване на бойните знамена и знамената светини на армията"}
{"url": "http://epicenter.bg/article/Drama--800-balgari-protestiraha-sled-smartta-na-nashentse-v-Kyoln/172086/2/0", "text": "  4-годишната Селин починала, след като била прегледана в спешното отделение на медицинското заведение малко преди Коледа.   Момиченцето, чиито родители са дошли от България, имало висока температура - близо 40 градуса според майка ѝ, 28-годишната Вероника. Лекарят, който прегледал Селин, обаче казал, че тя просто е хванала вирус, и ѝ предписал ибупрофен, с който да бъде лекувана вкъщи, разказал бащата Норджан, също на 28 години. Впоследствие момиченцето починало.   Близо 800 човека, предимно роднини и приятели на семейството от България, се събраха вчера на протест в Кьолн пред клиниката в квартал Порц. Те развяваха български знамена, издигнаха плакати с надпис \"Протест\" и скандираха \"Убийци\" по адрес на лекарите.  ", "date": "2019.01.04", "title": "Драма! 800 българи протестираха след смъртта на нашенце в Кьолн"}
{"url": "http://epicenter.bg/article/Boyko-Borisov/172041/2/0", "text": "Премиерът Бойко Борисов ще се срещне с представители на Националното сдружение на общините в Република България. В днешното съобщение на правителствената пресслужба се посочва, че на разговора ще бъде обсъден механизъм за освобождаване от винентна такса на определени участъци от пътната мрежа.   Срещата става след като Борисов заяви вчера, че е разпоредил на Министерството на регионалното развитие и на Агенция „Пътна инфраструктура“ (АПИ) да не се променя сегашната ситуация, т.е. да не се искат винетки за Северната скоростна тангента в София. Но посочи, че общината трябва да поеме поддръжката на пътя.   От АПИ и Столична община пък обявиха, че до 25 януари комисия от експерти ще трябва да намери трайно решение на казуса за винетките по тангентата.   Други региони на страната се почувстваха дискриминирани, като кметът на Варна Иван Портних обяви, че започва разговори с АПИ за подобен казус за пътища край града.   Това стана, след като жители на варненските села Тополи и Константиново и постоянно живеещи във вилните зони край курорта „Златни пясъци“ и летището на Варна също поискаха отпадане на винетните стикери.   На срещата ще бъде обсъден механизъм за освобождаване от винентна такса на определени участъци от пътната мрежа, се казва още в съобщението от правителствената пресслужба.  Срещата е на \"Дондуков\" 1 и започва от 10 ч.  ", "date": "2019.01.04", "title": "Бойко Борисов се среща с кметове заради винетките"}
{"url": "http://epicenter.bg/article/Pravoslavnata-tsarkva-pochita-Sabor-na-70-te-apostoli/172088/2/0", "text": "На тази дата православната църква почита Събор на 70-те апостоли. Освен познатите 12 апостоли, Христос има и други - 70, които също изпращал на проповед.   След възкресението на Христа ведно с дванадесетте апостоли и те се разпръснали по света да проповядват и са страдали за Исус. Събор на 70-те апостоли означава общо празнуване. На 4 януари имен ден празнуват всички, които носят името Тихомир и Тихомира. ", "date": "2019.01.04", "title": "Православната църква почита Събор на 70-те апостоли"}
{"url": "http://epicenter.bg/article/Bashtata-na-pochinaloto-v-Kyoln-dete--Lekarite-kazvaha-samo--Ales-okey-/172089/2/0", "text": "В престъпна небрежност обвинява лекарите бащата на 4-годишната Селин, която почина в клиника в Кьолн. Смъртта на детето вдигна 800 българи на протест в немския град.   Нурджан Сашов разказа пред БТВ, че момичето, което е родено в осмия месец, непрекъснато е боледувало, но личната лекарка така и не му пуснала пълни изследвания.   На последния преглед – на 14 декември, Селин отново кашляла, но от това не произтекло нищо. На 22 декември детето вдигнало над 39 градуса температура, отишли в спешния център. Отново не пуснали изследвания. „Алес окей!” – това са единствените им думи”, разказа Нурджан. Лекарите им казали да дадат на детето нурофен или, ако нямат… да увеличат приема на вода. Селин за кратко се подобрила, след което на Коледа последвало ново влошаване. Тогава вече лекарите обявили, че момичето е в критично състояние и е нужна незабавна операция – открили тежка белодробна инфекция.   Пратили семейството в друга болница: „Там празнуваха, пред стаята имаше маса със сладки, вино”. В крайна сметка Селин починала. „Когато дойдохме в критично състояние, нямаше как да не ни обърнат внимание, но какъв беше смисълът, когато нищо не можаха да направят?!”, попита Нурджан.   Той от 12 години живее в Германия, музикант е, семейството му е здравно осигурено. Има общо три деца, от които най-малкото е момче и също има сериозни белодробни проблеми и, според него, системата и в този случай поставя детето в риск: „Не му дават медикаменти, за да се пребори сам с бронхита… Каква е тази система тук – как дете 3-месечно да се бори с бронхит?!”.   Стотици българи и съпричастни с мъката на семейството германци излязоха на протест. Нурджан посочи, че само заради работния ден не са били хиляди. „Те тук ни вземат за животни пред себе си, те са много големи нацисти. Гледат по най-бързия начин да ни махнат от очите си. Виждат ни като врагове, а не виждат, че цялата работа им я вършим ние, българите и румънците имигранти”, категоричен беше почерненият баща. След аутопсията на Селин ще има нов протест. А Нурджан ще съди болницата и лекарите, които смята за отговорни за смъртта на своята дъщеря.    ", "date": "2019.01.04", "title": "Бащата на починалото в Кьолн дете: Лекарите казваха само „Алес окей!”"}
{"url": "http://epicenter.bg/article/Speshna-sreshta-na-prevozvachite-s-darzhavnata-administratsiya-i-evrodeputati/172091/2/0", "text": "Спешна среща на браншовите организации на превозвачите у нас с представители на държавната администрация и евродепутати.   Поводът - организираният от тях международен протест в Брюксел във връзка с пакета „Мобилност\". На 10 януари родните превозвачи ще изкажат недоволството си в центъра на белгийската столица. Те настояват Комисията по транспорт и Европейският парламент да се вслушат в гласа им и да приемат предложените три поправки в пакета, отнасящи се до нощните почивки на шофьорите, регламента за техните командировки и задължението им да се връщат в България на всеки 4 седмици. Превозвачите разчитат на подкрепа от страна на държавата и се надяват да успеят да съберат блокиращо мнозинство в европарламента заедно с други 12 държави от Източна и Югоизточна Европа.  ", "date": "2019.01.04", "title": "Спешна среща на превозвачите с държавната администрация и евродепутати"}
{"url": "http://epicenter.bg/article/Prof--Mihail-Konstantinov--Nyama-da-ima-tri-pati-izbori-prez-2019-g-/172093/2/0", "text": "Досега в новата история не е имало три пъти избори в една година. Тази възможност започва да става по-малка, защото ако нещо свръхужасно не се случи, няма как да има предсрочни парламентарни избори заедно с европейските. Да се правят заедно с местните също няма да е адекватно, така че ако нещата вървят нормално, очаквам да има два вота през годината – европейски и местни. Това каза в сутрешния блок на Bulgaria ON AIR матемикът и политически анализатор проф. Михаил Константинов.   Европейските избори винаги са били лакмус за разположението на политическите сили у нас. Властта ще остане стабилна, ако ГЕРБ плюс евентуален техен бъдещ съюзник, като например градската десница, имат 9 или повече депутати. Ако БСП имат 9 депутати, това е индикация, че социалистите имат някакво предимство, което може да доведе до предсрочни избори. Българите малко неглижираме еврооизборите, но този път те са важни, защото ще покажат може ли да се стигне до предсрочни избори в България, посочи проф. Константинов.   В момента не Обединените патриоти могат да сринат властта, по-скоро някакво вътрешно събитие, тежък вътрешен конфликт в България, което в никакъв случай не желая да се случва в моята страна, каза политическият анализатор.   За България местните избори са от фундаментално значение. Разгромната победа на ГЕРБ от предишния местен вот няма да се повтори, но няма как при стабилни местни структури те да имат много по-слаб резултат. Очаквам на тези избори БСП да подобри резултата си, заяви още проф. Михаил Константинов.   Прословутото машинно гласуване, за което говори президентът, в Европа го няма – има го в Индия и Венецуела, каза още проф. Константинов.  ", "date": "2019.01.04", "title": "Проф. Михаил Константинов: Няма да има три пъти избори през 2019 г."}
{"url": "http://epicenter.bg/article/Vnukat-na-Tsanko-Lavrenov--Ima-opasnost-da-unishtozhat-otkradnatite-kartini-na-Maystora-/172094/2/0", "text": "Стойността на откраднатите картини на Владимир Димитров-Майстора е десетки хиляди левове. Това обяви галеристът Лаврен Петров, внук на известния художник Цанко Лавренов.  По думите му, когато едни картини са откраднати, стойността им пада, защото никой не би купил такива картини.   Девет картини на Владимир Димитров-Майстора бяха откраднати от апартамент в София вчера. Общо 16 платна на Майстора и Димитър Киров са задигнати от къща на техен наследник. Кражбата е станала ден преди Нова година.  За момента не се знае точната стойност на откраднатите платна. Те са на роднини на двамата художници и не са били застраховани. Портретите не са били скъпи.  \"Те сигурно са от един ранен период и най-вероятно са с висока емоционална стойност за близките на Владимир Димитров-Майстора. При всички положения това е една от най-големите кражби на картини\", заяви Петров за 9-те творби пред bTV.  \"Съществува опасност тези картини да бъдат унищожени, защото те са някакви веществени доказателства. Също така крадците не показват висока технологичност, тъй като са чупили прозорци и са вдигали шум, очевидно са наблюдавали и са забелязали, че къщата опустява\", заяви той.  \"Всеки, който има картини вкъщи, може да заснеме поне произведенията си, защото невинаги има възможност за застраховки. Нека не смятаме, че като държим творби по килери и шкафове, те са защитени\", даде съвет галеристът.   \"Когато дадено произведение на изкуството няма установени произход и история, е трудно да се продаде, каза Кирил Христосков, бивш експерт от НСБОП  \"Крадците ще останат разочаровани, тъй като цената, която ще получат за картините на черния пазар, е много по-ниска от очакваната от тях\", коментира още пред Bulgaria ON AIR  Кирил Христосков.  По думите му, когато дадено произведение на изкуството няма установени произход и история, винаги е трудно да се продаде. А освен това в България никога не е имало пазар за подобни произведения.  \"Най-скъпият античен предмет беше продаден за 52 млн. долара. Картините на нашите художници, в случая на Владимир Димитров-Майстора, в чужбина не могат да достигнат цената, която биха достигнали в България\", подчерта още Кирил Христосков.  Според изпълнителния директор на фондация \"Тракия\" ще бъде трудно те да бъдат продадени, тъй като вече са били показвани и е ясно, че са част от колекция.  Една от племенничките на Майстора - Зоя Паприкова разказа, че е разбрала за кражбата от нейни приятели. Според нея това от една страна е знак, че той е голям творец, от друга обаче не говори никак добре за обществото ни и за моралните ни ценности.  Жилището, от което са откраднати деветте картини на Владимир Димитров-Майстора, се намира в къща на столичния булевард \"Сливница\".  Картините са откраднати от дома на Павел Антонов, друг наследник на Майстора. В нощта на обира той е бил в Будапеща. По думите му кражбата е шок за цялото семейство. ", "date": "2019.01.04", "title": "Внукът на Цанко Лавренов: Има опасност да унищожат откраднатите картини на Майстора "}
{"url": "http://epicenter.bg/article/Viktoriya-i-Mariya--Georgi-i-Aleksandar-sa-nay-populyarnite-imena-za-novorodenite-u-nas/172131/2/0", "text": "Виктория и Мария, Георги и Александър. Това са най-популярните имена, които родителите избират за новородените момичета и момчета в България през последните десет години. Данните са на Националния статистически институт, който ги публикува всяка година. Статистиката на НОИ показва, че най-предпочитаните имена остават без промяна от 2008-а до 2018-а.  Налага се традицията да се избират имена, които освен в страната, са популярни и в чужбина, като Виктория, Александър, Мартин, София.  При предпочитанията за момичетата има лека промяна – Теодора и Гергана, които са били в топ 10 през 2008 година, сега са изместени от София и Дария.  При момчетата Николай, Виктор и Кристиян са изместени от Калоян, Теодор и Борис.  Любопитно е, че обичаните Иван и Димитър леко отстъпват в класацията, като от четвърто място през 2008-а миналата година Иван заема девета позиция. Заедно с Георги, те все пак остават сред най-популярните имена сред всички поколения. На предстоящия Ивановден ще празнуват 360 000 души, от които 231 000 са мъже. Иванка, Мария и Елена пък са топ 3 сред всички поколения българи.  Общо през януари има най-много именици - 779 225 българи, които празнуват на Васильовден, Йордановден, Ивановден, Антоновден и Атанасовден.", "date": "2019.01.04", "title": "Виктория и Мария, Георги и Александър са най-популярните имена за новородените у нас"}
{"url": "http://epicenter.bg/article/KAT-otchete-namalyavane-na-katastrofite-po-vreme-na-praznitsite/172132/2/0", "text": "Пътна полиция отчита намаление на тежките пътнотранспортни произшествия по време на почивните дни около празниците, предадоха от пресцентъра на МВР. При извършената контролна дейност екипите са установили множество нарушения, за които са издадени и съответни санкции  25 457 фиша са издадени от екипите на Пътна полиция по време на празничните дни от 21 декември 2018 г. до 1 януари 2019 г. От тях 14 066 са електронни. За същия период са съставени 4670 акта за установени административни нарушения. На 271 водачи са наложени принудителни административни мерки – временно отнемане на свидетелството за управление на моторно превозно средство заради управление с алкохол в кръвта над 0,5 на хиляда или след употреба на наркотични вещества. На собствениците на 134 моторни превозни средства е прекратена регистрацията, поради това, че са седнали зад волана след употреба на алкохол или наркотични вещества.  В резултат на засилената контролна дейност е отчетено и намаление на тежките пътнотранспортни произшествия в сравнение със същия период на миналата година. От 21 декември 2018 г. до 1 януари 2019 г. са регистрирани 130 тежки ПТП с 13 загинали и 165 ранени. За същия период на миналата година тежките ПТП са 185, при които са загинали 28 души и са били ранени 246.", "date": "2019.01.04", "title": "271 шофьори останаха без книжка по празниците заради алкохол и наркотици"}
{"url": "http://epicenter.bg/article/-quot-Big-Bradar--i--quot-VIP-Bradar-quot--izchezvat-ot-efira-na-Balgariya/172154/10/88", "text": "Риалити формата „Биг Брадър“ и производното „ВИП Брадър“ няма да вървят повече на родна земя, научи ексклузивно репортер на „ШОУ“. На негово място есентта се готви ново шоу, напълно вероятно е това да бъде и \"Денсинг старс\".    Продуцентите на формата вече не виждат смисъл да влагат в сеирджийското шоу, което в последните години не им носи особени печалби. Рейтингът се срина главоломно през последните два сезона, а идеите им за освежаване се изчерпаха.   Голям проблем е вече и намирането на популярни личности, които са готови да се излагат в шоуто срещу малко пари. В последният сезон нямаше нито една голяма звезда, продуцентите изпробваха да правят рейтинг с треторазрядни звезди. Удариха на камък и рейтингът им падна главоломно. А дори и да се навие някоя от големите ни звезди, то тя иска една камара с пари и подписва специален договор, чрез който връзват ръцете на продуцентите и те по никакъв начин не могат да ги използват пълноценно за шоуто.   Носят се слухове и за още една причина, довела до спирането на предаването. Нашите получи отказ за правата на шоуто от първоизточниците в Холандия.   Именно там се заражда идеята за това шоу, в което определен брой участници живеят в къща за около 2-3 месеца под непрекъснатото наблюдение на телевизионните камери.   Пробно тръгва през 1999 г., но оттогава има варианти по целия свят – Англия, Австралия, Германия, Канада, Испания, САЩ, включително и в България. Името на шоуто произлиза от романа 1984 на Джордж Оруел, в който Големия брат управлява диктатурата си като непрекъснато наблюдава поданиците си чрез техните телевизионни екрани и им напомня това с фразата: „Големият брат те наблюдава“.   В България първият сезон стартира през 2004 г. с обикновени участници. Две години по-късно се в Къщата заживяват и популярни личности, а Константин е първият победител в шоуто. Оттогава е имало цели 10 ВИП сезона, 5 с обикновени хора, един семеен и 6 сезона с участници от всички предавания досега.  ", "date": "2019.01.04", "title": "\"Биг Брадър“ и \"ВИП Брадър\" изчезват от ефира на България"}
{"url": "http://epicenter.bg/article/Pada-granitsata-mezhdu-Albaniya-i-Makedoniya--/172107/7/0", "text": "Албания и Македония може да направят крачка към опростяване на граничния контрол между двете съседни държави, предаде сръбското радио Б92.  Премиерът в Скопие Зоран Заев посочи, че той няма нищо против свободното движение на хора и стоки между двете страни. \"Аз съм голям привърженик на идеята контролът между нашата страна и Република Албания да бъде осъществяван на едно гише\", заяви той.  Министър-председателят на Македония коментира изказване на колегата си в Тирана Еди Рама. \"След като облекчихме граничния контрол по границата с Косово, ние можем да направим същото и с Гърция, Македония и Черна гора\", заяви албанският премиер в новогодишното си обръщение малко преди контролът между Албания и Косово да бъде опростен.  \"Аз бих направил същото\", заяви още Заев вчера.", "date": "2019.01.04", "title": "Пада границата между Албания и Македония? "}
{"url": "http://epicenter.bg/article/Mayk-Pompeyo--Vazhnoto-e-da-napravim-taka--che-turtsite-da-ne-izbiyat-kyurdite/172110/7/0", "text": "\"Важното е да направим така, че турците да не избият кюрдите, да защитаваме религиозните малцинства в Сирия, всичко това все още е част от американската мисия\". Това каза държавният секретар на САЩ Майк Помпейо в коментар след решението на президента Доналд Тръмп да изтегли американските войници от тази страна.  В интервю за консервативния сайт Нюзмакс (Newsmax) Помпейо отказа да посочи график за предстоящото изтегляне на американските войници от Сирия, за да не \"знаят точно\" кога ще стане това \"враговете\" на Съединените щати.  Преди Коледа Тръмп изненадващо обяви, че ще върне у дома наброяващия около 2000 души американски военен контингент в Сирия, тъй като той е изпълнил целта си да победи групировката \"Ислямска държава\". Това решение шокира много съюзници на Съединените щати и доведе до оставката на американския министър на отбраната Джеймс Матис и на специалния пратеник на САЩ в антиджихадистката коалиция Брет Макгърк, припомня Франс прес, на която се позова БТА.  Впоследствие Тръмп уточни, че това изтегляне няма да стане \"от днес за утре\", а ще отнеме \"известно време\". Както изглежда, той си е взел бележка след призивите да не връща прибързано американските войници в Сирия у дома, отбелязва Франс прес.  Тръмп описа Сирия като \"пясък и смърт\", защитавайки решението.  Изтеглянето на САЩ от Сирия е заплаха по-специално за кюрдските милиции, които са съюзници на Вашингтон в борбата срещу \"Ислямска държава\". Турция не крие намерението си да започне офанзива срещу тях, за да предотврати обособяването на управлявана от кюрди територия край нейната граница, тъй като се опасява, че това може да засили сепаратистките настроения сред собственото й кюрдско малцинство.  Сирийските демократични сили (съюз на кюрдски, арабски, асирийски/сирийски милиции) твърдят, че изтеглянето може да доведе до възраждане на екстремистката \"Ислямска държава\", въпреки че е загубила почти цялата територия, която някога е контролирала. Те предупреждават, че решението на Тръмп може да доведе до бедствие.  Ислямистите държат позиция близо до град Хаджин в източната част на Сирия. Би Би Си пусна кадри от последните боеве в района и пита: \"Това ли е последната позиция на \"Ислямска държава\" в Сирия?    Сирийската армия съобщи за изтегляне на близо 400 кюрдски бойци от района на северния град Манбидж, няколко дни след разполагането им в там в отговор на апел на кюрдските сили, заплашени от турско настъпление.  Колона от кюрдски бойни части, включваща над 30 автомобила, напусна района на Манбидж и се насочи към източния бряг на река Ефрат. Сведенията сочат, че до момента Манбидж са напуснали към 400 кюрдски бойци, съобщи на 2 януари сирийското министерство на отбраната.  Преди време основното кюрдско опълчение в Сирия, Силите за защита на народа (СЗН), заявиха, че са изтеглили хората си от Манбидж, но съседна Турция не спря да твърди, че такова изтегляне не е имало и заплаши за предприеме офанзива срещу града.  На 28 декември Силите за защита на народа потвърдиха изтеглянето си от района поради турската заплаха и призоваха сирийската армия да заеме позициите им. Още същия ден Дамаск обяви разполагането на правителствени сили край Манбидж.    Подкрепяните от Русия сирийски правителствени сили навлязоха в покрайнините на града точно преди седмица, за първи път от години, по покана на кюрдските СЗН, които се страхуват, че изтеглянето на американците може да открие пътя за турска атака.  \"Живеем в страх през последните няколко дни и не знаем какво става, и кой ще влезе в града\", каза 41-годишният Исмаил Шаалан, който живее в Манбидж, откакто е избягал от боевете в района на Алепо преди две години.  \"Дали ще са турците или сирийците?\"  Турският президент Тайип Ердоган каза миналия петък, че за Турция няма да има никаква работа в Манбидж, когато \"терористите\" го напуснат, имайки предвид СЗН, които вече са се изтеглили от града.  Според Турция СЗН са едно и също с Кюрдската работническа партия (ПКК), която води 34-годишна партизанска война в Турция. Турция се е зарекла да разгроми СЗН с помощта на съюзниците си сред сирийските бунтовници, някои от които идват от места, контролирани от СДС, и са силно враждебно настроени срещу кюрдските бойци, писа преди два дни Роди Саид от Ройтерс.  Подкрепяните от Турция бунтовници се мобилизират за атака срещу Манбидж в близките райони, които са под турски контрол, откакто Анкара навлезе в Северна Сирия през 2016 г., като част от усилията си да изтласка СЗН. Ердоган даде сигнал, че Турция не бърза да извърши операцията.  Същия ден СЗН, изненадани от решението на Тръмп за изтегляне, призоваха Дамаск да защити Манбидж.    Доналд Тръмп обмисля да назначи бившия сенатор демократ Джим Уеб за нов министър на отбраната, пише в. \"Ню Йорк таймс\", цитиран от Ройтерс.  Като се позовава на анонимен представител на правителството на Тръмп, американският всекидневник отбелязва, че вицепрезидентът Майк Пенс и изпълняващият длъжността началник на канцеларията на Белия дом Мик Мълвейни са установили контакт с Уеб.    ", "date": "2019.01.04", "title": "Майк Помпейо: Важното е да направим така, че турците да не избият кюрдите"}
{"url": "http://epicenter.bg/article/Hakeri-publikuvaha-v-internet-lichnite-danni-na-Merkel/172118/7/0", "text": "Хакери публикуваха в интернет лични данни на стотици германски политици от различни партии, предадоха ДПА и ТАСС, като се позоваха на телевизия А Ер Де. Сред тях е и канцлерът Ангела Меркел, чиито данни - имейл адрес, номер на факс и писма от и до нея, са изтегли в Туитър.  Сред засегнатите е и германският президент Франк-Валтер Щайнмайер, съобщава „Билд”. Данните на политиците, разпространени в Туитър, включват информация за кредитни карти, адреси, номера на мобилни телефони, лични писма и копия от лични карти. Няма потвърждение дали всички данни са истински. Самоличността и мотивите на хакерите засега са неизвестни.  Разкрити са и над 3,4 Гигабайта данни и лични снимки на известния сатирик Ян Бьомерман, който преди две години разгневи турския президент Ердоган със стихотворение. От кибератаката, изглежда, са засегнати всички парламентарно представени партии освен \"Алтернатива за Германия\", отбелязва ДПА.  Говорител на парламентарната група на \"Левите\" каза, че лидерът на партийната фракция в Бундестага Дитмар Барч е бил лично засегнат, предаде Ройтерс.  Министърката на правосъдието Катарина Барли осъди изтичането на данните, което нарече \"сериозно\" и атака срещу германската демокрация.  Извършителят на тази атака иска да накърни доверието в нашата демокрация и в институциите ни, каза тя и подчерта, че той трябва незабавно да бе открит и да се изясни какви са били мотивите му.   Източник: Новини.бг", "date": "2019.01.04", "title": "Хакери публикуваха в интернет личните данни на Меркел"}
{"url": "http://epicenter.bg/article/Noviyat-brazilski-prezident-gotov-da-prieme-amerikanska-baza/172128/7/0", "text": "Новият бразилски президент Жаир Болсонаро изрази готовност страната му да приеме американска военна база, предадоха световните агенции, цитирани от БТА. Болсонаро встъпи официално в длъжност от 1 януари тази година.  „В зависимост от това, което се случва по света, кой знае дали няма да има нужда да обсъдим този въпрос в бъдеще\", каза Болсонаро в първото си телевизионно интервю, откакто встъпи в длъжност на 1 януари. В същото време новият бразилски президент, определян като десен популист, подчерта, че целта на страната му е да има \"превъзходство тук, в Южна Америка\". През последното повече от едно десетилетие Бразилия, управлявана доскоро от лявата Партия на трудещите се, наблягаше на отношенията с другите южноамерикански държави и понякога влизаше в конфликти със Съединените щати на международната сцена, отбелязва Ройтерс. В интервюто за телевизия Ес Бе Те Болсонаро разкритикува подкрепата на Русия за „диктатурата“ на президента социалист Николас Мадуро в съседна Венецуела. Той потвърди решимостта си да премести посолството на Бразилия в Израел от Тел Авив в Ерусалим, следвайки примера на Съединените щати. Бразилският президент омаловажи риска от ответни мерки от страна на арабски държави. Болсонаро потвърди, че ще участва в Световния икономически форум в Давос от 21 до 25 януари. Това ще е първото му посещение зад граница. Там той ще бъде придружаван от ултралибералния бразилски министър на финансите Пауло Гедес. ", "date": "2019.01.04", "title": "Новият бразилски президент готов да приеме американска база"}
{"url": "http://epicenter.bg/article/Polsha-ne-smyata-Donald-Tusk-za-svoy-predstavitel-v-ES/172133/7/0", "text": "Не подлагаме на съмнение легитимността на Доналд Туск като председател на Европейския съвет, но не го признаваме за представител на Полша, а на Германия, макар и неофициален. Това заявява в публикувано днес интервю полският външен министър Яцек Чапутович.  Пред седмичника \"Полска\" Чапутович припомня, че през 2017 г. правителството във Варшава е номинирало за поста председател на Европейския съвет друг политик - Яцек Сариуш-Волски.  Министърът добавя, че тогава часове преди срещата на върха на ЕС германският канцлер Ангела Меркел е издигнала кандидатурата на Туск, което означава, че той е бил \"представител на Германия, макар и неофициален\".  \"Избирането на Туск беше законно, но много съмнително от етична гледна точка. За първи път бе избрана личност от дадена страна, без тя да бъде посочена от нейното правителство\", казва Яцек Чапутович.  Първият дипломат на Полша казва, още, че след преизбирането на Доналд Туск за втори 2,5-годишен мандат (по предложение на председателстващата Малта) Европейският съюз е трябвало да прецизира процедурите си за избор на ръководители, но никой не се е заел с тази задача.  \"Осъзнаването, че Туск не е бил представител на Полша, а, да речем, на Германия, може да затрудни завръщането му в политическия живот в Полша\", заключава полският външен министър Яцек Чапутович.  Освен изборите за Европейски парламент тази година в Полша ще се състоят и парламентарни избори, пише Новини.бг  ", "date": "2019.01.04", "title": "Полша не смята Доналд Туск за свой представител в ЕС"}
{"url": "http://epicenter.bg/article/EK-publikuva-spisak-na-nablyudavanite-iztochnitsi-na-falshifikati-i-piratstvo/172134/7/0", "text": "Списъкът (Counterfeit and Piracy Watch List) предоставя имена на онлайн и конвенционални търговски обекти на стоки и услуги, със седалища извън ЕС, чиято дейност е свързана с разпространяване на фалшиви или пиратски стоки и услуги и получаване на доходи от тази дейност, съобщава агенция БЛИЦ.    Целта на Списъка е да насърчи засегнатите оператори и притежатели на марки на стоки и услуги да търсят правата си, а правителствата и местните власти да предприемат мерки за намаляване на случаите на нарушения на правата на интелектуална собственост на пазарите си.   Документът съдържа информация в четири области: - имена на уебсайтове, предлагащи защитено с авторски права съдържание; - платформи за електронна търговия; - онлайн аптеки и доставчици на услуги, извършващи търговия с лекарства; - имена на магазини като физически/ конвенционални търговски обекти.   Списъкът с наблюдаваните обекти е изготвен след публично допитване, проведено между 8 февруари и 19 април 2018 г. Главните критерии за подбор на включените в списъка обекти са били големият международен обхват на дейността или регионалната популярност и големият обем на продажбите. Списъкът ще стане важна част при бъдещите търговски отношения на ЕС с потенциалните му партньори, като Европейската комисия планира редовното му актуализиране и постоянно наблюдение за предприети мерки по отношение на изброените обекти.   Петра Херкул /Petra Herkul/, председател на Екипа за борба с фалшификатите и паралелната търгови, споделя: „Европейската асоциация MARQUES, която представлява интересите на притежателите на марки, е против посочването с пръст и заклеймяването. Независимо от това обаче, Списъкът е резултат от консултации, проведени със заинтересованите страни и използването на различни други източници, като напр. проучвания, проведени от Службата на ЕС за интелектуална собственост, решения на национални съдилища и др.“", "date": "2019.01.04", "title": "ЕК публикува списък на наблюдаваните източници на фалшификати и пиратство"}
{"url": "http://epicenter.bg/article/Arestuvaha-balgarska-bankerka-v-London-po-obvinenie-v-izmama-za-2-mlrd--dolara-/172141/7/0", "text": "Българката Детелина Събева е един от тримата бивши банкери от „Креди Сюи”, арестувани заради участие в измама, свързана с фирми в Мозамбик на стойност 2 млрд. долара, съобщава Би Би Си. Събева, Андрю Пиърс и Сърджан Сингх са били пуснати под гаранция от ареста в Лондон, като американските власти искат те да бъдат екстрадирани.  По първоначални данни схемата е включвала заеми към държавни фирми в африканската страна. Разследват се транзакции в периода между 2013 г. и 2016 г., които са били правителствено гарантирани. Целта е била да бъдат подмамени инвеститори в различни „кухи” проекти, като част от парите за замесените идвали и под формата на подкупи.  От банката подчертаха, че никакви действия не са били предприемани спрямо нея, а единствено срещу бившите й вече служители, които нарушили и вътрешните й разпоредби, цитира bTV.  37-годишната българка очаква да бъде екстрадирана и съдена в САЩ заедно с четирима съучастници. Информацията е разпространена от международните агенции, но единствено испанската ЕФЕ посочи националността на Събева, съобщава \"Сега\".   Всички арестувани лица са се обогатили чрез подкупи и рушвети за 200 млн. долара, твърди обвинението. „Креди сюис“ няма да отговаря по това дело, защото твърди, че е била заблуждавана от измамниците, но ще участва като свидетел срещу тях.   Другите задържани са бившите изпълнителни директори на банката Андрю Пиърс от Нова Зеландия и Сърджан Сингх, британски гражданин с индийски корени. Двамата също са пуснати под гаранция и очакват екстрадиране в САЩ по искане на окръжния съд в Ню Йорк. Съдът е сезиран от американската прокуратура след оплакване на американски инвеститори, ощетени от измамата.  В сряда е бил арестуван на международното летище „Джон Кенеди“ в Ню Йорк изпълнителният директор на компанията „Привинвест“ Жан Бустани от Ливан, който също е привлечен като обвиняем. Миналата събота в Южна Африка е задържан по същата афера бившият министър на финансите на Мозамбик Мануел Чан. През 2013-2016 г. той е дал държавни гаранции за заемите от 2 млрд. долара, предназначени за морски проекти в сферата на риболова и борбата с морското пиратство.   Дълговете на Мозамбик, натрупани от измамната схема, са били продадени на инвеститори по целия свят, включително САЩ, чрез посредничеството на „Креди сюис“ и друга финансова група. По-късно се оказва, че африканската държава не е в състояние да обслужва дълговете си и Международният валутен фонд спира кредитирането си за нея.", "date": "2019.01.04", "title": "Арестуваха българска банкерка в Лондон за измама за  $ 2 млрд., довела до фалит Мозамбик"}
{"url": "http://epicenter.bg/article/Naselenieto-na-Kitay-namalyava/172144/7/0", "text": "За първи път от 70 години населението на Китай е намаляло, съобщава АФП, като се позовава на данни от националната статистика. Според тях през 2018 година броят на новородените деца е намалял с 2,5 милиона, макар че очакванията са били за ръст от 790 000. Така населението на Китай е намаляло макар и с малко и в момента е 1,27 милиарда души.  Според експерти понижаващата се раждаемост се дължи на намаляването на броя на жените в детеродна възраст.  През 50-те и 60-те години на миналия век една китайка е раждала средно 5-6 деца, а през 70-те властите са стигнали до извода, че при тези темпове на нарастване на населението изхранването ще бъде проблем.  Затова и започва прилагането на мерки, които насърчават късните бракове и удължаване на периода между раждането на първото дете и следващото.  През 1979 се появява лозунгът „Едно семейство – едно дете“, който е закрепен и законодателно. Според прогнозите населението на Китай през 2000 година е трябвало да бъде 1,2 милиарда души и целта е постигната – населението в континентален Китай в началото на новия век е 1,242 милиарда.  Тази политика обаче довежда до намаляване на броя на китайците в трудоспособна възраст. В момента делът на китайците над 60 години е 17 %, а според някои прогнози през 2050 година възрастните хора ще бъдат една трета от общия брой на населението.  Поради тази причина китайските власти от 2015 насам преразглеждат политиката си за ограничаване на раждаемостта и предвиждат поетапно сваляне на ограниченията за броя на децата в едно семейство.    ", "date": "2019.01.04", "title": "Населението на Китай намалява"}
{"url": "http://epicenter.bg/article/Panko-Anchev--Vav-vsyako-obshtestvo-sashtestvuvat-pone-dve-kulturi-i-dve-literaturi/172148/6/0", "text": "Във всяко общество съществуват поне две култури и две литератури. Съсловното му разделение дълбоко и засяга основните характеристики на обществения организъм, поради което практически е невъзможно в рамките на нацията и народа да се изгради достатъчно органично единство. Единството е непостижимо в пълна мяра, за да е възможно отделните съсловия да се изразяват чрез една култура и литература. В крайна сметка обаче досега националната култура е успявала да примири поне в себе тези култури и да им наложи своя неизличим отпечатък. Защото самата нация доскоро беше достатъчно силна и здраво обвързана в едно цяло, за да допусне разкол по социално-политически признаци и заради конфликти в   общество.   И днес в България класовото разделение е естествено; съществуването на класи и съсловия е нормален начин на вторично единение по интереси на хората извън рода, народа и нацията. В буржоазното общество, в което и ние днес живеем, то е по-трайно и съществено и се основава на по-конкретни причини, засягащи най-важните условия за съществуването на човека. И съответно, това му дава основание да възприема другия от своето съсловие като по-близък и сроден отколкото всеки останал от противоположната класа. Защото техните интереси са различни, поради което и начинът им на мислене и възприемане на света е различен един от друг. Щом е така, то и културите, които изразяват съсловията им, не са едни и същи. Но и не са дотолкова големи, че да надмогнат и да пренебрегнат нацията и нейната култура и литература. Двете култури в националното буржоазно общество са разклонения в нейното общо русло и представляват, в крайно сметка, едно цяло, което е по същество неделимо. Националното преодолява тези огромни различия, примирява ги и ги подминява на общонационалните закономерности и на общия културен и литературен процес.   Но ако досега културите са се ограничавали една от друга по класов принцип, постмодернистката епоха прокарва друга разделителна линия. В неолибералното общество, в което живеем, националната културата е поразена от постмодернизма. Постмодернизмът е естетиката на неолиберализма.   Неолиберализмът накара хората да повярват, че сега различията не са съсловно-класови, а по много други признаци: биологични, културни, етнически, религиозни и др. Тези „други” различия се регулират и примиряват не от нацията и народа, а от обществото. Обществото е всесилно да прави чудеса. Но за да е способно на тях, трябва да се освободи от наслоенията от миналото, да преодолее националните традиции. Да преодолее дори националната си характеристика и самата нация, за да се „интегрира” в „глобалната общност”. Освободеното от нацията и нейните традиции общество създава условията за движението на капитали, стоки и хора и така улеснява живота на всички. Но за да бъде това възможно, необходимо е то да възприеме като свои високи ценности онова, което преди се е смятало за греховно и позорно отклонение, да раздроби националното (което в много случаи е съставено от интегрираните усилия на отделните национални общности) и изведе на преден план етническите и регионалните различия. Защото нацията в крайна сметка заличава едни различия, но настройва членовете си да бъдат непримирими към други и ги подтиква да се борят срещу тях. Неолиберализмът и естетическото му продължение – постмодернизмът поощряват преодоляването на нацията и националната държава с техните вековни традиции и традиционни ценности, формирани под влиянието на националната религия. Те правят това, като фрагментират националното цяло и обявяват за ненужни и вредни образуващите нация негови елементи.   На тази цивилизационна задача служи един нов тип култура, непозната преди – постмодернистката. Постмодернизмът не е пореден модернизъм, който ще пошуми за кратко, след което, като всички своите предходници, ще отживее и ще си отиде по живо по здраво, като остави все пак някакви следи след себе си. Постмодернизмът е нов тип култура, която все още се формира, набирайки сила и поставяйки под свое влияние и господство целия обществен живот. Изменя се радикално естетическото съзнание на обществото, което за съжабение ознаава, че се разрушава националното съзнаниел А без него загива и самата нация.     Краят на нацията и националната държава е целта на постмодернизма и неговата култура, за да се установят някакви имагинерни „наднационална” култури и държави (най-добре само една) – нещо подобно на Европейския съюз, но в мечтите на неговите създатели, а не в днешния му реален вид. Това означава, че трябва да се сложи край на целия досегашен модел на историческото развитие, като се отрече и цялото историческо минало. Защото то е главната пречка пред осъществяването на грандиозния проект за глобализация.   Този проект изисква (макар че идеолозите му все още проповядват мултикултурализъм, национално многообразие и търпимост), щото да се установят една „глобална нация”, говореща на един „гобален език”, и една глобална култура, която уж ще събере в себе си всичко „най-добро и полезно” от националните култури. Идеята бързо започна да се материализира по американски „образ и подобие” и започна ерозиращото си въздействие върху абсолютно всички национални култури, независимо техните традиции, особености и способност за съпротива.   Всичко това става не за да се изведе на ново равнище досегашният ход на историята, а за да се руши и разлага вече постигнатото. На неговото място трябва да се осъществи един чисто политически проект, според който човечеството да се раздели на две неравноделни части: „златен милион”, който ще ползва богатствата на планетата, и останалото човечество, което ще произвежда тези блага, но ще живее в упоения и забавления, за да не забелязва състоянието си и не претендира за нещо по-добро от трохите, които ще получава от трапезата на богатите. Двете части по същество ще бъдат на едно и също културно равнище, ще създават и ползват почти една и съща ваднационална, неолиберална и постмодернистка култура, но ще живеят по различни стандарти.   Днес виждаме, че българската култура и литература също се настроиха на постмодернистична вълна. За някакви си тридесетина години те заболяха от нелечим социален тумор, който произведе метастази и буквално ги изсмука и обезсили почти напълно техния национален характер. Заченати „ин витро” и родени от „сурогатни майки”, в тях навлязоха писатели от нов тип, проповядващи учението на постмодернизма (макар самите те да не го познават кой знае колко, а и да не разбират това, което знаят). За тях няма литература, творчество, литературен процес, национален дух, йерархия на ценности.   Литературата им е „писане”, а продуктът на това „писане” е „текст”. Най-важното за текста е, че се пише, за да бъде продаван. Колкото повече продажби, толкова по-ценен е той, а написалият го – голям и значим. Никакви естетически критерии не се прилагат при оценката на текстовете. Щом ги купуват, значи са добри. Постмодернистките критици ги анализират, за да докажат колко „европейски” са тези постижения. И това за тях е върховно постижение. Същото е в другите изкуства! Но какво означава „европейско”?   В представите на тези идеолози на постмодернизма, някои от които в младежките си години бяха апологети на марксизма и комунизма и усилно работеха за утвърждаването на културата на социализма, европейското е несвързаното писане, показването на лутаници, сексуални незадоволености и психически отклонения, повърхностни размишления, предадени в хаотични изречения, които трябва да наподобят вътрешната нестабилност и обърканост на героя. Колкото по-открито и дори нагло се смесва нисшето с висшето, колкото повече се принязава духовното и се апологетизира животинското в човека, толкова оценката е по-висока. Защото за постмодернистите не съществува йерархия на ценностите – както на духовните, житейските, нравствените, така и на естетическите. За тях просто няма ценности – освен пазарната и „европейските”. А те са свързани единствено с ниското, плътското, с отклоненията от здравото и моралното.   Постмодернистката култура все пак има някаква, макар и извратена, йерархия на ценностите, но тя се основава, освен на тиражите, продажбите и хонорарите на нейните представители, още и на определени политически съображения, по които едни се обявяват за „най-четени”, „най-гледани”, „най-.обичани”, а на другите са отдават по-малко похвали. Това се прави, за да се знае, че не всичко се определя от т. нар. „пазар”, както официално е прокламирано, а от един (или два-три) център, всевластен и безапелационен. Той не се обявява официално, не се афишира като такъв, не е дори институциализиран, но няколкото чужди фондации, раздаващи пари за подриване на нацията и националната култура, се споразумяват и отбелязват „най-добрите”. На мене ми е трудно да разбера по какви критерии го правят; със сигурност знам, че тези критерии не са естетически, а може и да е на случаен принцип, не знам. Такава постмодернистка йерархия обаче съществува и вече почти тридесет години промяната в нея е единствено с новопоявили се млади „заслужили деятели” от новите поколение. За тях е славата, но преди всичко най-щедрите награди и отличия, интервютата в медиите, командировките и стипендиите.   Не може, а и не бива, да се отрече, че тази „култура” е отлично организирана и дисциплинирана и че води войната срещу традициите и нациията последователно, целенасочено и доста умно. Идеолозите и организаторите й са подготвени хора, макар че изпълнителите са почти всичките случайни и бездарни, епигони и необразовани. Но може би точно това съчетание на умните и идеологически подготвените с бездарните, глупавите и необразованите е предпоставката за доброто сцепление между различните равнище в постмодернистката среда. Тя е привлекателна, тъй като в нея раздават пари, но и създаването на „изкуство” е по-лесно, защото критериите за допуск до публикация и за оценка на направеното са ниски и прекалено либерални, за да отварят вратите пред неудържимата популация на постмодернистичните „кандидати на славата”. Освен това те получават някакво възпитание във висшите училища, където преподават почти само неолиберали и постмодернисти.   Макар неолиберализмът и постммодернизмът като негов естетически вариант да прокламираха не само края на историята, но и края на идеологиите, културата, която произведоха, е чисто идеологическа. Тя е политически проект, целящ разрушаване на всички (наистина всички) съпротивителни сили срещу буржоазно-капиталистическата система и създаването на най-благоприятни условия за пълното господство на капитала. Тази култура е средство за потискане на съзнанието и особено на съзнанието на класата на наемния труд. Триумфът й е засвидетелстван от факта, че самият пролетариат днес е изгубил напълно своето класово съзнание „за себе си” и „в себе си”. Никоя друга идеология не може да се похвали с такъв невиждан преди успех.   Как стана това ли? Ами по най-простия и поради това гениален начин: като се внуши, че всеки сам трябва да се грижи за себе си, стремейки се към успеха. А успехът е достъпен, стига да го желаеш и разчиташ единствено на себе си. За да успееш, е необходимо да се отдадеш на забавлението, да не мислиш за проблемите си, а за да не те сполетяват трудности и непреодолими изпитания, отдай се на удоволствията от наркотиците. Те ще ти въведат в прекрасни светове и ще те накарат да забравиш какво е около тебе. Парите са навсякъде, бъди само по-дързък и предприемчив, вярвай в себе си и непременно ще ги спечелиш. И то по лесен начин, а не като се бориш за някакъв измислен от комунистите „по-справедлив свят”. Т. нар. „игри на щастието” могат да те направят в един миг милионер – стига да играеш, да постоянстваш и упорстваш. По телевизиите всяка вечер показват такива щастливци.  Светът, в който живееш, е свят за тебе и никакъв друг извън него не ти трябва. В общи линии това бе втълпено най-напред на младите, а после и на възрастните. Говори им се постоянно: социализмът рухна, а нали претендираше, че ще даде повече от капитализма. Нищо по-добро не е измислено от тази система с нейната „демокрация“. Няма смисъл от борби, стачки, протести, претенции. Ходи в дискотеки, слушай ритмичната музика, чети книгите, които бълват и заливат пазара, гледай екшъни и еротични филми и постъпвай като героите в тях. И ще бъдеш възнаграден. Стига да вярваш, и твоето време ще дойде!   Пред очите на всички наистина стават чудеса. За един миг само се печелят големи пари, красавици и красавци стават прочути и медиите гърмят за тях; скъси се пътят към властта и мнозина успяха да вкусят от нейните сладости, достигайки дори до висши държавни постове. Култура се комерсиализира и това също не бе случайно. От една страна се подхвърля уловката, че който е способен, ще печели от творческата си дейност и че това е справедливо. А от друга, се издига невидима стена, която е уж логиката на пазара, за голямото множество и така се гарантират парите на ограничен кръг избрани. Тези именно „избрани” са определените да бъдат „елит” и да получават похвалите, наградите, хонорарите. Така се оформя върхът на йерархическата пирамида, за която стана дума по-горе.   Понеже за тази култура няма йерархия на естетическите ценностите и всичко е позволено, нашествието на посредствеността и бездарието е ужасяващо. И то не толкова като масово присъствие, което, разбира се, е характерно за всяка култура и изкуства, а като характеристика на т. нар. „елит“, т. е. на „най-заслужилите и почитаните имена“.   Постмодернистката култура не излъчва автентични творци с висок талант, който да се осъществи пълноценно. Но и никой не говори за талант, защото, както вече го отбелязах, тази култура не борави с подобни понятия. Те са й противопоказни и изобличават нейния характер на функция на пазара. Талантите ги няма, но има „успели”, „най-четени”, „най-издавани”, „най-високоплатени”. Това обаче ги прави изключително солидарни. Затова и не се критикуват, не се карат, не се отричат. И най-важното: не се наричат бездарници, както са щедри на подобни откровения техните опоненти и противници.   Всъщност, сложните думи и понятия, с които идеолозите на тази култура се хвалят, не могат да скрият нейната изконна същност и особено нейното предназначение. Това е „масовата култура”, която буржоазното общество създаде, за да задоволява битовите потребности на огромната част от обществото, съсредоточаващи се преди всичко в забавлението, радостното преживяване, в „убиване на времето”, без да се правят усилия. Но постмодернизмът разруши и опошли абсолютно всичко и не остави нищо свято. Масовата култура от близкото минало все пак имаше своите майстори, които умееха да придават някаква външна изящност на формите, да постигат блясък и предизвикат радост от красивите гледки. Сега нищо от това не остана. Пошлостта дори не се крие зад някаква красива завеса и не се гримира, за да скрие недостатъците. Публиката вече не е претенциозна, за да бъде привличана от красиви опаковки и маски.   На същото равнище е и „елитарната” постмодернистка култура, създавана уж за ограничен кръг ценители, които били повече подготвени и повече разбирали.   Цялата тази инвазия е натоварена със задачата да смаже традиционния тип национална култура, да я направи почти нелегална, предоставяйки я на едно все пак ограничено общество от творци, което се съпротивлява и не се примирява. То не само няма подкрепата на държавата, но е брутално отблъсквано, пренебрегвано и потискано от нея и институциите й. Преди всичко защото тази култура има активно и изострено съзнание за социалната несправедливост и неуредиците в обществото. Държавата се мъчи да изтръгне нацията и обществото от традициите и изконния им цивилизационен избор, за да ги тласне в друга посока. А истинската култура все още не позволява това своеволие, целящо да се разкъсат връзките с традиционно близките народи.   Държавата използва целия си капацитет, за да отучи младото поколение от националните навици, за да може по-лесно да го манипулира. Тя го кара да забрави и преп. Пасисий, и Петко Р. Славейков, и Христо Ботев, и Иван Вазов – изобщо всички български творци, които ни карат да помним, че сме българи и трябва да вървим по свой път заедно със своите братя-славяни и православни християни.   Но дори и тази култура е доста повлияна и засегната пряко от неолиберализма – и то не само с ограниченията, които й налага държавата. Тя придобива някои качества и свойства на постмодернизма и повярва в теориите за изравняването на обществото и преодоляването на класовите антагонизми, за края на идеологиите. В своята наивност дори прие „мирното съвместно същестувване” с постмодернистката култура, надявайки се в едно често състезание да докаже своята правота. Правотата си тя доказва и ще докаже в историята, но в настоящия момент понася тежки и невъзстановими физически загуби, които я омаломощават и идейно-естетически, понеже почти няма теоретици, критици и идеолози. Тя изгуби критиката и критиците, които бяха нейното самосъзнание и съдна способност. Ликвидирането на критика е стратегическа загуба за културата с огромни последствия за нейното днешно състояние и перспективите й в бъдеще.   Затова и съпротивата и е повече пасивна, без самочувствие и съзнание за духовното си величие и отговорност пред историята. Тя е потисната от това, че се е маргинализирала. Макар че как ще се случи такова нещо с една култура, родена от историята и просъществувала заедно с нея, устояла на превратности и жестоки удари. Все пак опасността от ликвидация е огромна, защото постмодернистката култура ликвидира освен критиката, още и цялата интелигенция като осъзнато съсловие, бранещо идентичността и изразяващо нацията. Без интелигенция културата преживява изпитанията с по-малко надежди и увереност в себе си. И почти без съпрпотивителни сили.   Аз изпитвам огромно съмнение, граничещо с отчаяние, че е възможно повторното въздигане на националната култура, след като главният неин белег – езикът се е разпаднал и е на път да изчезне. Разрушен е синтаксисът, а лексиката му е препълнена с англосаксонски думи. Литературата го опошли, а медиите и улицата го убиха напълно. Той звучи все по-ужасно и грозно.   Разпадът на езика е последната степен от всяка духовна криза. Тази криза днес е криза на националното съзнание, националната култура и националната държава. В тази криза на езика е отредена чисто служебна роля за официално и неофициално общуване, а затова не се изисква той да бъде изящен, богат, съдържателен, да звучи добре като музика, да изразява нюанси. Дори и ежедневното общуване е на ниско езиково равнище, механично, буквално. Да не говорим за езика на литературата, който е сух, първосигнален, беден. Днес не са необходими майстори на словото, а само хора, занимаващи се с „писане“. Не е задължително те да владеят словото до съвършенство. Писатели, които не са майстори на словото, не го владеят и нямат съзнание за негови упадък, убиват езика, обезценяват го. Стигна се дотам писателите да искат от държавата да им пази със закон езика от замърсявания, навлизане на чуждици и неправилно използване. Не държавата, а писателите са длъжни да съхраняват и обогатяват езика и да заклеймяват тези, които го разрушават. Но тези, които го разрушават, са самите те. За съжаление! Българската култура винаги е била литературоцентрична. Т. е. в нейната основа и с най-важна и ръководна функция е литературата. От състоянието на литературата зависиси каква ще е културата. Ако българският писател не осъзнае собствената си отговорност за духовната разруха и опошляването на литератуата и културата; ако той не разбере най-сетне, че срещу духовността, нацията, националната държава, националния език и националната култура и литература се води безмилостна и безпощадна война и че от него, от смелостта и решителността му зависи изходът й, упадъкът ще стане напълно непредотвратим и необратим. Тогава ние българите просто ще бъдем заличени като нация.   Все още надеждата е жива и е възможно да се спре разрухата и се възкреси националната българска култура в нейната пълнота и цялост. Все още е възможно да се спре настъплението на неолиберализма и постмодернизма. Те са живи и силни, но понеже не носят в себе си истината, не са непобедими. Но са необходими общи усилия, висока отговорност, съзнание за дълг пред културата, завещана ни от нашите предходници.", "date": "2019.01.04", "title": "Панко Анчев: Във всяко общество съществуват поне две култури и две литератури"}
{"url": "http://epicenter.bg/article/Sofiya-otbelyazva-141-godini-ot-Osvobozhdenieto-si-ot-tursko-robstvo/172087/11/0", "text": "Днес София отбелязва 141 години от Освобождението си от турско робство. Около 14.00 часа на 4 януари 1878 година в града влизат първите руски части.   В катедралната църква „Света Неделя” е отслужен тържествен молебен в присъствието на генерал Гурко - традиция, която се повтаря всяка година. Както повелява традицията, от 10.00 часа в храм „Света Неделя” ще бъда отслужен благодарствен молебен по повод 141 години от Освобождението на София. От 10.30 часа от храма ще тръгне литийно шествие, което ще завърши с поднасяне на цветя и венци пред паметниците на генерал Гурко и Цар Освободител. От 11.15 часа пред паметника на Българския опълченец ще започне литературно-музикална програма и ще бъдат поднесени венци и цветя.  ", "date": "2019.01.04", "title": "София отбелязва 141 години от Освобождението си от турско робство"}
{"url": "http://epicenter.bg/article/prof--Mladen-Grigorov--Sorosoidite-sa-po-opasni-ot-/172105/11/34", "text": "  – Тази история бих определил като претоплена супа. Бях директор на Правителствена болница две години преди и две години след промените през 1989-а. И успях на основата на анализ, подаден ми от шефа на Военното разузнаване тогава – ген. Васил Зикулов, да разбера, че такива болници няма никъде, освен в соцстраните и найвече в Съветския съюз.   Тогава се оказа, че една от военните болници покрай всичко, което върши за много ограничен кръг от хора – може би десетина, изпълнява и тези функции. Нашата Правителствена болница имаше контингент от 6000 души като стилът й на работа беше уникален.   – Наистина беше такъв – всеки пациент постъпваше, когато си иска, и си заминаваше когато си иска. И на всеки лекар имаше по един консултант отвън. Т.е. докторите в болницата бяха затруднени във взимането на решения. Затова реших да действам. В Сандански по време на една среща между Тодор Живков и Караманлис помолих за спешна среща с Първия. Той ме прие и за половин час успях да го убедя, че този модел с Военна болница, която да изпълнява тези функции – за лечение и на хората от властта, е по-добър от сега съществуващия. Живков веднага схвана политическата, а не здравната страна на въпроса, и каза: „Да, това ще има значителен ефект“ и назначи заседание на Политбюро на ЦК на БКП. Той предварително знаеше кои ще бъдат против и ги командирова. След като докладвах, Георги Атанасов – тогава министър-председател, отсече: „Другарю Живков, ясно, няма какво да умуваме повече, да гласуваме – „Закрива се Правителствена болница и се предава с цялата й материална база на Висшия военно-медицински институт. От двете трябва да създадем Военно-медицинска академия.“ И през нощта заедно с Иван Шпатов – тогавашния главен секретар на МС, направихме един Указ, с който, доколкото знам, и днес ВМА е на тази основа.   – През 1990-1991 г. започнаха да се правят митинги – събираха се хиляди хора със съответните лозунги, организирани от КТ „Подкрепа“ с идеята тя да стане детска болница. Вътре участваха лекари с не особено чисти намерения, които явно имаха желанието ако това се осъществи да бъдат приватизирани някои от частите й за тяхна лична облага. Особено активни бяха колегите, занимаващи се с ин-витро. Като директор на Правителствена болница тогава поканих делегация от лекари и сестри, за да сложим на кантар нещата. На практика, за да стане детска, трябваше пълно изтърбушване на сградата. Всички се убедиха, че въпросът е много сложен, а България наистина беше в окаяно състояние. И така въпросът затихна.   – Две години. Имаше грешки, но под натиска на докторите от Правителствена – те категорично не желаеха да бъдат едно с военните, въпреки, че им дадохме и звания, идеята бе подкопана. За което помогна и неудачното ръководство на ВМА след проф. Мечков и с натиска от парламента всичко се разпадна. Точно тогава направиха прословутото постановление – уникално в света, Правителствена болница се подчинява директно на Министерският съвет и на министър-председателя и така получаваше нечувани привилегии и финанси от няколко места. Контингентът естествено не се сведе до 10, а така набъбна, че стана хиляди. Но хубавото беше, че си остана отворена и за граждани. Положителна крачка бяха трансплантациите, както и че стана медицински факултет към СУ.   – Проф. Начев е прав. Когато учех медицина, ние почти не можехме да видим инфаркт в столицата. Безспорно тогава София беше три пъти по-малка, но градът имаше над 500 000 жители. Голямото напрежение, стреса, непрекъснатият стремеж за повече – духовната страна на въпроса чрез ангажиране на определени системи в организма, най-вече в т.нар. симпатико-адренална система с голямо излъчване на адреналин, води до тези неща. Селското население и обикновените граждани почти не боледуваха от стенокардия и инфаркти. Второ, хипертониците въобще не бяха толкова, колкото сега. Да не говорим за тютюнопушенето – то не беше в такива размери, а за наркотиците – такова нещо нямаше. Рисковите фактори – висок холестерол с ядене на много мазни храни, плюс високо кръвно налягане, плюс диабет, плюс стрес и тютюнопушене, доведоха до този бум. Основната причина е неподготвеността на съвременния човек към стреса, който му се стовари на главата. От една страна е генетично заложеното – според науката е 40%, от друга страна е това, което ни атакува като външна среда – то е около 30% – напрежение, кавги, амбиции, лакомии и т.н., и 30% е онова, което сами си го правим – пушенето, мазните храни и др.   – Разбира се, че има причини, които лекарите знаем много добре, но нашите ръководители се правят, че не ги знаят. И най-важното е профилактиката. Доказано от цели държави – финландците преди 30 години имаха тежък проблем със сърдечно-съдовите заболявания – последва яка профилактика и с 30% намалиха смъртността от тях. Подобно е в САЩ, макар че с хапването за сега не могат да се справят. Ниската здравна култура е част от профилактиката. А при нас е в много тежко състояние и вторичната профилактика. Правят се много планове, стратегии, конференции, конгреси и на практика – нищо.   – Клиничната пътека у нас е три дни. Без да си лекар можете ли да си представите, че ще се стабилизира човек с истинска сърдечна недостатъчност?   – Защото има много неистински и това го знаят много добре и министерството, и Здравната каса. Много лесно могат да се махнат неистинските – като се въведат съответните тестове, които установяват това. Има един хормон, нарича се „пробиенпи“, въведен е в цяла Европа.   Преди време е имало международен одит, поръчан от Касата, който е установил, че в България има 10 пъти повече сърдечни недостатъчности и 12 пъти повече пневмонии, отколкото, в която и да е друга страна по света. Ето – бъркаме в самия проблем!   – Вие сериозно ли мислите, че госпожите и господата от площад „Народно събрание“ не знаят това? Знаят го отлично! Или както казва Ботев в едно писмо до Тодор Пеев: „Брате Пейов, какво да правим сега, като носим вода през едно сито и мислим, че правим добро на Отечеството?“ – горе-долу това става с безкрайно увеличаващите се пари за здравеопазване. Не че са много, трябва да са още повече, но те просто изтичат, поради всички тези неща, за които говорим. И в основата на които е площад „Народно събрание“ и НЗОК. Няма други! И ние сме доста грешни лекарите, но кой ги допуска, кой ги контролира, за да не стават, кой трябва да направи такава организация, че да бъдат по-малко? Греховете са от мозъка - а от мозъка са касата и минустерството. Ние сме изпълнителите, като ти подават баницата, я ядеш. А кой е по-кривият? Този, дето ти я дава - народът го е казал.    – У нас здравният контрол е близко до нулата. Контролира се дали ЕГН-то ти е написано правилно и ако не е – следва глоба. Но дали съм те диагностицирал правилно, дали наистина имаш тази болест? Един дребен пример как е в други страни. Там контролът се прави от висококвалифицирани специалисти, желателно е да са пенсионери, за да не са в конфликт на интереси. По цял свят има подкупи, е – на Балканите са в повече, но това всички си го знаем. Но върши работа, ще има и лошо, но повече ще е доброто в този контрол. Няма по-скъп болен от недолекувания. Но не само в здравеопазването е така. Нещата в държавата ни не вървят, все се караме, мразим, а сега вече се отказваме и от историята си.   – Първо, България е дала 200 000 души убити за тази Македония. Те непрекъснато викат отдолу и отгоре: „Абе, хора, погледнете, че сме загинали за тая България!“. Колко са местата в Македония, където това нещо го има? На пръстите на едната ръка. В „Труд“ писах за Дойран – там да има поне един кръст, че българите са се били там. Какъв международен проблем е поставянето на един кръст, че трябва да питаме Големия брат? Великите сили да ни разрешат да сложим паметен кръст – това е безумие! Това е съзнателната липса на памет, това идва от соросщината, която е приплъзнала в цяла Европа. И едно от нещата, за които свалям шапка на Тръмп, е, че погна този международен мошеник Сорос. Но тук още никой не го е погнал. Какъв е проблемът? Ами да е само Дойран… Да е възстановено нещо на Каймакчалам наяли самият Зоран Заев рече, че ще го възстановят. Какъв е проблемът да се сложи кръст и на Добро поле? И да е ясно – не говорим за никакъв шовинизъм, а за памет към тези, които са били преди нас.   – Точно така. Някои от тях дори са дядовци и прадядовци на самите т. нар. сега македонци. Те не уважават собствените си прадеди, които са под земята. „Труд“ публикува моето предложение да поканят Зоран Заев на Петрова нива, което е жива демонстрация, че преди 100 години сме били един народ, което и той някой път го казва. Какво пречи на министъра на отбраната и председател на ВМРО да каже, че по това време има ВМОРО – Вътрешна македоно-одринска революционна организация?   Истината е много проста – до 1945 година няма никаква македонска нация. Ние сме си ги наричали българи, те самите са се наричали българи, а сърбите са ги наричали южни сърби, но те не са се поддавали с изключение на разни мекерета и Кириакстефчовци. Кириак Стефчов е по-малко опасен отколкото соросоидите. Примерът е много елементарен и показателен. В болницата в Монтана имаме колежка, която е от Македония. В приятелски разговор я питаме: „- Ти каква си? – Македонка, казва тя. А има ли някой от твоето семейство, който да се чувства българин? – Да, баба ми и дядо ми.“ Ами това е показателно.   – Гърците как ги отказаха да не крадат античната им история? А защо ние не можем да ги откажем от найелементарни неща? Като отидеш в Гърция, ще видиш куп булеварди в големите градове именувани „Император Василий Българоубиец“. Някъде да сте видели „Василий Македоноубиец“? – няма.   – Абсолютно трябва да има анекс, в който да бъде заложено да не разглеждаме поотделно личностите. Гоце Делчев пише в писмо до близък: „Какво да правим като сме си българи, и открай време страдаме от непрекъснати разправии помежду си, и затова сме станали лесна плячка на турските султани. Но имаме нещо и от гърците – колкото глави – толкова капи, толкова капитани“. Трябва просто да сме категорични: до 1945 година – сме един народ, една нация, един език. След 1945 г. поради различни причини – кой прав, кой крив, признаваме, че вече се създава отделна македонска нация. Проблемът е в това, да не ни крадат историята. Ето в това трябва да сме абсолютно единни.  ", "date": "2019.01.04", "title": "Кардиологът проф. Младен Григоров: Соросоидите са по-опасни от днешните Кириакстефчовци"}
{"url": "http://epicenter.bg/article/Mirela-Kostadinova--/172112/11/105", "text": "Гласът на Елена Доскова е наистина впечатляващ в онези години. Казват, че „блести като острие на нож“ или „гали като зефир“. Има цветиста ярка фраза и идеална дикция. Огненият ѝ темперамент дава сила на сценичното ѝ поведение. Красотата ѝ пленява. Скоро получава предложение да пее в световноизвестната „Ла Скала“ в Милано.   На 10 декември 1928 г. договорът е сключен. В него пише: „Между театър „Ла Скала“ представляван от директора господин инж. Анжело Скандиани, и госпожа Доскова Елена се уговори следното: 1. Предприятието ангажира за сезона 1928-1929 г., а именно от 1 януари 1928 г. до 28 февруари 1929 г. артистката, която се задължава да даде своя труд както през деня, така и вечер в казания театър в качеството си на сопран и да пее в оперите и ролите, които ще ѝ бъдат посочени от дирекцията. 2. В замяна на това предприятието се задължава да дава на артистката 3 000 лири на месец“.  Елена Доскова преживява своя триумф в ролята на Луи от операта „Турандот“ от Пучини през януари 1929 г. Тя излиза на сцената като първи български вокален изпълнител на известния в цял свят театър. Договорът бил за два месеца, но след изтичането му е продължен. Вдигат дори паричното ѝ възнаграждение до 3500 лири.  Тогавашният български печат пише: „Приемането на тази българска оперна певица в Миланската Скала е не само един неин огромен успех, но гордост за България. Доскова завършила нашата Музикална академия и след това била три години стипендиантка на нашата държава. Надеждите, възложени на нея, се оправдаха. Главният диригент на „Ла Скала“, прочутият Тосканини след три изпита на Доскова е останал очарован от нейното вълшебно драматично сопрано, темперамент и чист тон, който я издига до първостепенна оперна певица. Въпреки препълнените места от артисти за таз годишният репертоар на „Ла Скала“, тя с договор е ангажирана за един музикален сезон. Ще пее в „Бохеми“, „Селска чест“ и др. Това е първият случай наш артист да влезе в „Ла Скала“.  Италианският вестник „Куриер де ла Сере“ също отбелязва блестящото ѝ представяне: „Елена Доскова прави чест на италианския оперен театър със своя съвършен глас, голяма школа и много ясна дикция, които ѝ осигуряват успех в най-големите оперни театри“. Наричат я „българската роза“.  Елена Доскова е родена на 28 август 1898 г. в София. Баща ѝ Висарион Иванов Досков и майка ѝ София Иванова Стойчева са габровци. Дарбата на момичето забелязват още като ученичка в Априловската гимназия. След дипломирането ѝ постъпва в Държавното Музикално училище в столицата, където учи при Добри Христов, Иван Вулпе и Ефросина Ипкова. През 1920 г. завършва с отличие. Изпратена е да следва в Рим с държавна стипендия. Учи в школата на Алфредо Мартини – прочут музикален теоретик, педагог и историк на певческото изкуство. Завършва и школата на именития Джузепе Фатура в Милано. Веднага след това е ангажирана в театър „Комунале“ в град Чивита Векия, а по-късно и в град Бари, където пее с великия тенор Тито Скипа в операта „Кавалерия Рустикана“ в ролята на Сантуца. Скоро след това се явява на сцената на театър „Сан Карло“ в Неапол. Изпълнява ролята на Мими от операта „Бохеми“ и като Магдалена в операта „Андре Шиние“. Дебютира и в много други театри в Италия.  Елена Доскова се омъжва за Франческо Рикарди от Беневенто. Той починал рано и родолюбивата българка се завръща в родината си. Пее в Народната опера. Прави концерти в провинцията. За нейното представяне в „Мадам Бътерфлай“ на 12 март 1934 г. музикалният критик Ю. Петровски пише: „Кулминацията беше краят на третото действие при Анданте Состенуто. Доскова беше поразителна. Тя успя чрез могъщите си тонове да извлече всичката безнадеждна любов на отхвърлената и отчаяна майка…“  Сериозно заболяване принуждава Елена Доскова да се оттегли от оперната сцена. Обучава ученици в своето изкуство. За заслугите ѝ в развитието на българската опера правителството ѝ отпуска народна пенсия.  Отива си от света на 89 години в София. Преди края на житейския си път дарява на Държавния архив в Габрово лични и семейни снимки, документи, фотографии с автографи от световно известни оперни певци като Тито Скипа и Бениамино Джили, договори, вестници и списания с публикации за нея, лични спомени, в които разказва за богатия си музикален живот.", "date": "2019.01.04", "title": "Мирела Костадинова: Елена Доскова е първата българка, покорила Миланската скала "}
{"url": "http://epicenter.bg/article/Evroizborite-shte-badat-kato-boya-na-Shipka--Klyuch-kam-badeshteto-na-Balgariya/172125/11/0", "text": "  Този извод, който отчетливо доминира политическите анализи между двете години – отминалата 2018-а и 2019-а, не е произволно хрумване или нахъсване на противниците преди вота.   Всяко заклащане там, горе, всяка уловена от публиката нестабилност предизвикваше прогнози за предсрочни парламентарни избори или най-малкото - резонния въпрос дали третият кабинет на Борисов ще изкара мандата си докрай.   И имаше защо да се задава този въпрос. След като свихме знамената на европредседателството, а фанфарите замлъкнаха, шумът от скандалите стана дразнещо силен и постоянен: - публични разпри между патриотите; - остра реторика на БСП; -  ; - безпрецедентен блокаж на Търговския регистър, разбирай – на бизнеса; - чума в Странджанско и доброволни отряди за защита на козичките; -  - „хубавият“ ремонт на Графа в София; - протестите през ноември из цялата страна, макар и без „жълти жилетки“. И така нататък, и така нататък...   Към средата на декември се усети, че   Изглежда, че нямат намерение да ги пуснат поне до към края на април, когато стартира предизборната кампания за европейските избори. Причините за тази крайна решителност са както вътре в страната, така и навън.     До май 2014-а, когато бе предишният вот, Брюксел събираше критиките предимно със своята бюрокрация, формализъм, елитарност.    За начало на труса послужи онова „Добре дошли!“ на германската канцлерка, което блокира Шенген и провокира още по-десен завой на редица държави на пътя на мигрантските потоци.     , независимо дали със сделка или без. Или, може би, нов референдум на Острова, който би разрушил представата, че демократичните общества се градят върху решения, които не се ревизират през година-две.   В   Виктор Орбан засега балансира между ЕНП, където членува ФИДЕС, и новата европейска десница, която подлага на ревизия проповядваната от Брюксел идеология. Засега…   В   32-годишният канцлер Себастиан Курц и неговата Австрийска народна партия управляват заедно с националконсервативната Партия на свободата на Австрия и заявяват общи интереси със страните от Вишеградската четворка.    на фона на обстановката през 2014 година. На власт са крайнодясната „Лига“ и антисистемното движение „Пет звезди“.   , когато студентските бунтове промениха изцяло континента. Сега на улицата са недоволни от всички възрасти, а рейтингът на новата надежда на фернската политика Еманюел Макрон падна до рекордно ниски нива. Метежът на „жълтите жилетки“ ще има пряко въздействие върху европейските избори. Първо, защото се разпространи като вирус из цяла Европа. Второ, дава нови аргументи на основната заплаха за Брюксел – Марин Льо Пен и Движението за Европа на нациите и свободите, обединило националистическите партии. През декември тази година  , след като дясната националистическа партия Нов фламандски алианс напусна правителството заради решението Белгия да подкрепи Глобалния пакт за миграция на ООН.  Накратко:  А има и още.    Нестабилна е ситуацията и в Германия, където канцлерът Меркел се оттегли от лидерския пост на ХДС, а партията избра за неин наследник близката до нея Анегрет Крамп-Каренбаеур. Но това не решава, а засилва натиска върху Германия за реализацията на проекта „Северен поток“ 2. Загубилият битката на лидерския пост на ХДС Фридрих Мерц не се връща обратно в бизнеса, а заявява все по-отчетливи политически амбиции. Дали може да е следващият канцлер не е ясно, но е ясно, че е политикът, който има най-близки отношения с Америка – председател на Атлантическия мост за връзките между Германия и САЩ, член на Трилатералната комисия, Ротари клуб и т.н.   Обикновено геополитическите трансформации идват в България с известно закъснение, но винаги идват. С оглед на предстоящите европейски избори е ясно едно: паневропейската ЕНП ще даде мощна подкрепа на ГЕРБ, тъй като всеки глас в новия ЕП ще бъде от изключително значение за запазване на водещото място и за съотношението на силите.       ГЕРБ влизат в битката със солиден гръб, което им дава предимство на старта. ЕНП, която на този етап остава най-мощната евросила, едва ли ще позволи оттегляне на Борисов от властта точно в този решаващ момент.   Оттук нататък започва влиянието и на вътрешните фактори.    Изключението бе след президентските избори, когато светкавичното му оттегляне не остави много време на президента Радев да се огледа, да влезе в детайлите на политическата ситуация и да подбере по свой критерии служебното правителство.     Втори служебен кабинет, на фона на ескалиралите отношения между държавния глава и управляващите, е кошмарът за ГЕРБ. Това е достатъчно  Сериозно влияние върху всички процеси има и предстоящия избор на главен прокурор.  През 2014-а те взеха шест места в ЕП, осигурени от 680 838 бюлетини. БСП бяха разочарованите – при очаквани поне 5 места, те спечелиха четири, а гласувалите за тях бяха 424 037. ДПС, които тогава бяха част от управлението на Орешарски, също се поздравиха с четирима европейски представители, като зад тях застанаха 386 725 избиратели, едва около 40 000 по-малко, отколкото зад социалистите.  Но след избори, при които си взел по-малко от основния си политически противник и по-малко от очакваното, се поема отговорност. Първо падна правителството, после Сергей Станишев подаде оставка като лидер на БСП и избра Брюксел пред София.  За социалистите влизането в кампания за местния вот, без да има преобръщане на настроенията, би било крайно рисковано, да не кажем направо - пагубно. ГЕРБ имат сериозно предимство на местна почва, разполагат с жилави и крайно прагматични структури.   Според социолозите управляващите продължават да водят, макар и с малко, или позициите са поне изравнени. Въпреки социологическите данни, отговорът на въпроса е „може, разбира се“. ГЕРБ тогава бяха опозиция, а БСП на власт с Орешарски. Гласуването преди пети години бе и наказателен вот.   За останалите политически сили европейските избори също не са без значение.   Явяването на Обединените патриоти заедно на евроизборите е само добро пожелание. Няма никакви индикации, че това е възможно да стане.   Очертават се три писти в националистическата ниша – на Бареков (Сидеров), на ВМРО и НФСБ и на „Воля“ на Марешки, който се прикрепи към блока на Льо Пен. Старата десница също има какво да губи (едно евродепутатско място) и има сериозни амбиции, за да не загуби прекия си контакт с Брюксел. „Демократична България“ започва вътрешни избори за определяне на кандидатите. Дали това ще изостри отношенията вътре или ще подобри селекцията, предстои да се види. Така или иначе, представянето на всеки едни от участниците в политическото състезание ще се отрази на основната битка – ГЕРБ или БСП ще извоюват повече евродепутатски места.   Затова  При едно единствено условие. Условието, с което започнахме: ако правителството на Борисов успее да премине невредимо през зимния сезон...", "date": "2019.01.04", "title": "Евроизборите ще бъдат като боя на Шипка! Ключ към бъдещето на България"}
{"url": "http://epicenter.bg/article/Rusiya-otnovo-ne-dopusna-vzrivyavaneto-na--bureto-barut--v-Evropa/172140/11/0", "text": "САЩ, НАТО и Европейският съюз засилват усилията си за по-нататъшно „усвояване“ на Балканите, като настояват властите в страните от региона да направят фалшив избор - или с Москва, или с Вашингтон и с Брюксел.   В същото време трябва да се помни, че Балканите се прочуха като европейското „буре барут“, а множеството противоречия показват, че сегашната политическа конфигурация на полуострова не е окончателна и може да възникнат нови конфликти, включително военни.  Във връзка с това кореспондентът на вестник „Российская газета“ разговаря с авторитетния босненски експерт по сигурността Джевад Галияшевич и обсъди с него перспективите за развитие на ситуацията в региона, включително като се вземе предвид новия договор между Сърбия и Косово, за който активно настоява Вашингтон, и възможността за засилване на взаимодействието по оста Москва-Белград-Баня Лука. „Сега е трудно е да си представим как би могло да изглежда каквото и да било ново споразумение между Белград и Прищина\", смята анализаторът. „Брюкселското споразумение бе под патронажа на Европейския съюз. Той бе зачетен и изпълнен изключително от Сърбия. Страхувам се, че Западът не се стреми към договори, а към капитулацията на Сърбия, а Косово се вижда като неразделна част от „Велика Албания“. Според Джевад Галияшевич косовските политици са тясно свързани с престъпността, те са изключително радикални и националистически настроени, което не позволява да се очакват компромиси и съответно - споразумение. „За тях Косово е само първата стъпка към създаването на Велика Албания, следвана от други: в Македония и Черна гора”, посочва експертът.   „Западът се страхува от силна Сърбия и не разрешава на сърбите това, което спокойно позволява на албанците. Към настоящия момент Западът обединява албанския етнически и политически фактор, а в същото време разбива и фрагментира сръбското жизнено пространство“. Експертът отбелязва, че Русия е единственият приятел на Сърбия, който използва цялата си политическа власт и влияние, за да помогне на Белград и на сръбския народ, правейки това без да поставя условия и изисквания. „В този контекст от особено значение е Република Сръбска (част от Босна и Херцеговина), която е единствената опора на Сърбия в целия регион“, подчертава анализаторът. „Другите съседи на Сърбия са колонизирани от НАТО и са неприятелски настроени по отношение на Белград. С оглед на това, подкрепата на Русия е изключително важна, а съвместните стъпки на Сърбия и Република Сръбска са условие за запазването на сръбската държавност и сръбския народ. Ако няма помощ от Русия, агресивните действия на западните страни ще станат по-многобройни и по-агресивни\", предупреждават експертът. Джевад Галияшевич смята, че Сърбия днес е държава на мира, стабилността и развитието, но за Запада това не означава нищо, иска да я видят на колене. „Затова на сръбския президент Александър Вучич е възложена трудна историческа мисия - да разреши неразрешимото: Сърбия иска мир и договор, а албанците - чужди територии и светът не се интересуват от тях. В сегашната ситуация, без Русия и нейната подкрепа, Сърбия ще бъде напълно сама, Република Сръбска ще бъде отслабена и целият Балкански полуостров ще бъде хвърлен в огъня на конфликта. Само Белград и Баня Лука, с помощта на Москва, може да бъдат историческите победители в най-сложната геополитическа ситуация. Трябва да се помни, че всяка възможност за укрепване на силата на сръбския народ на Балканите сериозно плаши колективния Запад“, обяснява Галияшевич. Междувременно известният филмов режисьор Емир Кустурица в интервю за „Российская газета“ разказа за това, което според него е пречка за разширяването на всеобхватното сътрудничество между Москва, Белград и Баня Лука. „Струва ми се, че Сърбия и всички сърби трябва да разберат, че проблемът не е в това, че някой (Русия) вече не защитава нашите граници, а в това, че отдавна имаме елит, който е корумпиран от Запада. Мисля, че е дошъл моментът, в който Сърбия трябва да се отрече от Йосип Броз Тито. Това е смисълът“, обясни Костурица. „Тъй като той, колебаещ се между Чърчил и Сталин, е избрал първия. Една от причините за това е, че Тито е в лондонската масонска ложа „Конкордия“. Ако се опитаме да го реабилитираме поне малко, ще видим, че през 1948 г. Западът е по-прогресивен от СССР“, допълни известният сръбски режисьор.  Понастоящем ситуацията е съвсем различна: Русия има една трета от световните запаси, развита капиталистическа система, придържаща се към аналогични западни правила. Когато дойдете в Москва, ще видите не само автентичния руски град, но и голям европейски център. Така че Сърбия трябва да разбере, че ако стигне до световната война, Евразия ще спечели. Евразия не може да бъде победена, не трябва дори да се опитва война срещу нея. Можете да се опитате да се биете с Русия, а това означава - да се биете с Евразия. Като обобщение, Сърбия трябва недвусмислено да реши и най-накрая да заеме страната на Евразия, тъй като там се крие бъдещето на Европа. Европа без Русия ще бъде стар музей, в който ще останат само възрастните хора“, е мнението на Костурица.    ", "date": "2019.01.04", "title": "Емир Костурица: Европа без Русия ще бъде музей, в който ще останат само възрастните хора!"}
{"url": "http://epicenter.bg/article/Shefat-na-BNB-si-vdigna-zaplatata-do-16-849-lv--na-mesets/172143/4/0", "text": "Шефовете на Българската народна банка (БНБ) гласуваха да си повишат заплатите с близо 10% от 1 януари тази година, защото сегашните им възнаграждения изостават от пазарните нива. Това става ясно от бюджета на БНБ за 2019 г., който в края на декември е изпратен в Народното събрание за сведение, пише \"Медиапул\". Управителят на БНБ Димитър Радев е получавал 15 368 лв. на месец през 2016 г., 2017 г. и 2018 г., но от 1 януари тази година възнаграждението му се повишава на 16 849 лв. Тримата подуправители Калин Христов, Димитър Костов и Нина Стоянова вече ще взимат по 14 442 лв. вместо получаваните през миналата година 13 173 лв. на месец. Останалите трима членове на управителния съвет, които нямат всекидневни оперативни функции – Лена Русенова, Елица Николова и Людмила Елкова, ще взимат по 4814 лв. вместо досегашните 4391 лв. Не е ясно дали тези суми включват допълнителното материално стимулиране, или представляват само основното възнаграждение. Причината за повишението е проведено проучване на нивата на възнагражденията в търговските банки към 1 юли 2018 г., което показало \"изоставане на средните общи месечни възнаграждения на членовете на управителния съвет на БНБ в сравнение с възнагражденията на ръководителите на банките с 9.63%\", пише в документа. Според закона за БНБ заплатите в централната банки не може да са по-ниски от средните пазарни нива, за да няма текучество на персонала и БНБ да привлича висококвалифицирани специалисти, а и да е независима. За разлика от ръководството на БНБ, останалият персонал на банката получава заплати, отговарящи на средните в банковия сектор към 1 юли 2018 г., но въпреки това и редовите служители на централната банка ще получат увеличение. Месечното възнаграждение на ръководния персонал се вдига от 4559 лв. на 5244 лв., на специалистите – от 1960 лв. на 2380 лв., а на поддържащия персонал – от 1064 лв. на 1302 лв.   В доклада си до депутатите БНБ изрично подчертава, че \"бюджетът на БНБ се финансира изцяло със собствени ресурси\", като под \"собствени ресурси\" централната банка най-вероятно има предвид международните валутни резерви на страната, които управлява, и всички такси, отчисления, лихви и др., които има право да събира по закон. С цел да е независима централната банка сама си гласува бюджета, както и възнагражденията на ръководството и персонала. Освен това БНБ не може да бъде проверявана от агенцията за финансова инспекция (например за редовността на обществените поръчки), а само от Сметната палата, отново в името на независимостта. Централната банка, а от 1 януари 2018 г. - и Комисията за финансов надзор, са единствените държавни регулатори, които си извоюваха възнаграждения на пазарен принцип в рамките на бюджети, формирани изцяло от \"собствени ресурси\". Преди година КФН премина на издръжка изцяло от бизнеса, което ѝ позволи да си вдигне бюджета и заплатите на ръководството двойно. Така шефката на КФН Карина Караиванова започна да получава 13 146 лв. на месец, но и това не помогна да се избегне кризата в застрахователния сектор. Окуражена от примера на КФН, която пък се оправдаваше, че въвежда модела на БНБ, през 2018 г. и Комисията за енергийно и водно регулиране се отправи на поход към по-високи заплати. Тя стана поредният \"независим\" държавен орган, който отмени статута на персонала си на \"държавни служители\" и върна договорите по Кодекса на труда, за да отпаднат максималните лимити на заплатите, каквито съществуват за държавните служители. На закрито заседание през ноември КЕВР гласува нови правила за работните заплати, които обаче не са публични. Не е ясно дали ведомството е узряло до идеята да премине на \"пазарни\" заплати по подобие на БНБ и КФН, въпреки че на практика бюджетът му се финансира изцяло от такси от енергийните и водните дружества, плащащи за контрола върху дейността им и за определянето на цените им. Значителна част от таксите, събирани от енергийния и воден регулатор, обаче отиват в държавния бюджет. Догодина БНБ ще разполага с бюджет от 112.8 млн. лв., което е ръст с 9.6%. Около една трета от бюджета са разходите за персонал (близо 33 млн. лв.), които се повишават с 3 млн. лв. спрямо 2018 г. Приблизително по една трета имат и другите две основни пера – издръжка на паричното обращение (35 млн. лв.) и разходи за материали, услуги и амортизация (близо 38 млн. лв.).   За сравнение, през 2018 г. БНБ си гласува бюджет от 103 млн. лв., от които реално изхарчи около 96 млн. лв. Съществен проект от инвестиционната програма на БНБ за 2019 г. е изграждането на нов касов център в Пловдив на стойност 14.2 млн. лв. Други 3 млн. лв. ще се похарчат за системите за сигурност на новия касов център, пише \"Медиапул\".", "date": "2019.01.04", "title": "Шефът на БНБ си вдигна заплатата до 16 849 лв. на месец"}
{"url": "http://epicenter.bg/article/Voenen-politsay-namushka-s-nozh-zhena-si-nasred-zavedenie-v-Pleven/172101/3/0", "text": "Служител на Военна полиция намушка шест пъти с нож съпругата си в централно заведение в Плевен. Инцидентът е станал вчера около 17:00 часа.   По неофициална информация 48-годишен мъж и съпругата му, които обаче са в процес на развод,  са били на среща. В един момент между тях избухва скандал и мъжът извадил нож и нападнал жената. Нанесъл и 6 порезни рани, които обаче са повърхностни. Агресорът бил обезвреден от служител на МВР, който също бил в заведението, съобщава \"Нова телевизия\".   Жената е без опасност за живота. Мъжът е задържан. Разследването се води от Военна прокуратура.", "date": "2019.01.04", "title": "Военен полицай намушка с нож жена си насред заведение в Плевен"}
{"url": "http://epicenter.bg/article/Sadebna-gilotina-visi-nad-Martin-Karbovski/172157/3/0", "text": "Може! Мартин Карбовски е нагледен пример за това. Историята е достойна за трилър. През август 2010 година той сключва договор с „ТЕЛЕМАН“ ЕООД/ Нова телевизия за подготовка, създаване и заснемане на седмичното предаване с работно заглавие „Конферентна връзка“. Излъчването му е всяка събота от 16.00 часа с продължителност 120 минути   Договорът е железен по отношение на съгласуваност, поведение и отношение към сродни медии.    Пренебрегнал несъзамера на наказанието спрямо заплащането, Карбовски се колебае, но от  И Карбовски подписва.    Отначало Карбовски приема добронамерено „забележките“, докато вмешателстовото не се превръща в открита цензура, която би взривила всеки журналист, който държи на позицията си, независимо дали се харесва или не. А Карбовски е точно такъв и затова е рейтингов.   „      Отначало той се бунтува: „Така не може да се работи!“ - „Не, така ще се работи!“, нареждат му продуцентите. Стигат до абсурда да му посочват дори „забранени“ теми, да му редят предаването.     Идва и „капката“, след която   Да, ама договорът е железен. И не е един, а три - с неустойки всеки по 300 000 лева!  с практики на работа, които не одобряват, но са длъжни да следват. А ако решат да надигнат глава – следват непосилните последствия от тези договори.    който в един момент се изправя пред огромното изпитание да откупи свободата си като физическо лице и да плати, заради нежеланието си да се съобразява с порядки, несъвместими с журналистическите норми.   На предпоследна инстанция адвокатите успяват да се преборят и съдът намалява тази сума на 310 000 лева. Кой обикновен журналист обаче ги има? Никой! Съдът не държи сметка за това. Нито за „веригите“, които това решение слага върху един представител на свободата на словото. . Съдът обаче не се съобразява с идеята за прекомерност и нищожност на тези неустойки, които противоречат на всяка логика и на добрите практики.    Така минават пет години. В които той успява да се държи на крака, продължава да бъде журналист с позиция и да не занимава никого със съдебните си дела.   През декември 2018 година съдът постановява оглед на негов имот с цел продажбата му на търг.  и внася като депозит част от присъдената му дума, за да освободи апартамента си. Тормозът обаче не спира. И делото е върнато в изходната си фаза. Първоинстанционният съд чрез различни процедурни хватки не взима решение по запорираните имоти. И сагата продължава   Няма журналист, който може да издържи на този натиск. И да продължи да работи! Този казус не е частен случай!  И докато се мълчи, ще има дела за по 300 000 лева срещу осмелилите се да се противопоставят на това „убийство“ на журналистиката.   Каквито и да са причините за решението на Карбовски, той има право да напусне която и да е медия и да му бъде присъдена неустойка, съотнесена към заплащането му. Нормалната практика е неустойките да бъдат в рамките на едно предаване, на две, на три най-много. Но 1000 пъти е невиждано по размер наказание за такова „провинение“. Карбовски нито е убил, нито е откраднал, нито е продал Родината.    Казусът „Карбовски“ тепърва ще има своето развитие. От него ще се поинтересуват и в Страсбург. След като случаят се раздуха, ще е любопитно да разберем какво ли място ще ни отредят догодина в класацията за свободата на словото.   ", "date": "2019.01.04", "title": "Съдебна гилотина виси над Мартин Карбовски"}
{"url": "http://epicenter.bg/article/Brekzit-shte-ogranichi-izbiratelnite-prava-na-100-000-balgari-vav-Velikobritaniya/172145/2/0", "text": "Само българи и кипърци от държавите, които допускат гласуване зад граница, няма да могат да гласуват на европейските избори през май заради принципа за уседналост в изборния ни закон. Това ощетява около 100 хиляди българи, живеещи във Великобритания, обясни пред БНР Мария Спирова, която живее в Оксфорд и няколко пъти е била в избирателната секция.  В предаването “Преди всички“ на националното радио тя обясни проблема: „Българите във Великобритания са сериозен брой – около 100 хил. души. За момента, за съжаление, е трудно да кажа, че те имат избирателни права. Те имат частични избирателни права. Брекзит ги прави частични. Член 350 от Изборния кодекс на България*, след скандалните промени от 2016 г., прави невъзможно упражняването на глас на европейски избори за хора, живеещи трайно в трети страни. На практика това се случи, за да бъдат възпрепятствани нашите съграждани, живеещи в Турция, да гласуват. Тогава не се очакваше, че Великобритания действително ще напусне ЕС, поне това не е било на  дневен ред“. По думите ѝ за много наши съграждани във Великобритания това е огромен шок. Тя цитира текста от Изборния кодекс, свързан с уседналостта. Това е формален проблем, който обаче лишава от изборни права огромен  брой хора.  Според нея Изборният кодекс е променян по хаотичен начин и няма пречка парламентът или омбудсмана да инициира нова поправка в Изборния закон.  : ", "date": "2019.01.04", "title": "Брекзит ще ограничи избирателните права на 100 000 българи във Великобритания"}
{"url": "http://epicenter.bg/article/Natsionalniyat-predizboren-shtab-na-GERB-provede-parvoto-si-zasedanie-za-evropeyski-i-mestni-izbori/172147/2/0", "text": "ГЕРБ проведе първо заседание на Националния предизборен щаб на партията за предстоящите европейски и местни избори през 2019 година, съобщиха от пресцентъра на партията.   По време на заседанието беше утвърдена структурата на Националния предизборен щаб, който ще се ръководи от заместник-председателя на партията и председател на парламентарната група на ГЕРБ Цветан Цветанов.  В периода 7 – 11 януари 2019 г. Националният предизборен щаб трябва да изработи методическите указания, хронограмата и организационната подготовка за сформиране на областните и общинските предизборни щабове за двата избора, беше решено на срещата. Утвърждаването на щабовете ще приключи до 20 януари. На днешното заседание Националният предизборен щаб обсъди и сроковете за провеждане на събрания за номиниране на кандидати за евродепутати и организационната подготовка за кампанията за европейските избори. Номинационните събрания трябва да се проведат и да приключат до 20 февруари.  На 20 януари 2019 г. ГЕРБ ще проведе Национална предизборна среща в София. По време на форума Националният предизборен щаб ще представи всички мероприятия и организационни дейности, които трябва да извършат общинските, областните и националният предизборни щабове на ГЕРБ. Във форума ще вземат участие членовете на Изпълнителната и Контролната комисии на партията, народните представители, евродепутатите, членовете на областните и общинските ръководства, кметовете и представители на Общинските съвети, избрани с листата на ГЕРБ. В срещата ще се включат и министрите от квотата на партията.  По време на Националната предизборна среща ще бъде обявена и инициативата за провеждане на Национален граждански диалог по основните секторни политики във всичките 29 области на страната. Гражданският диалог ще е под мотото „Европа в нашия дом“ и ще се проведе в периода от месец февруари до април тази година.  По време на днешното си заседание Националният предизборен щаб на ГЕРБ разгледа и цялата хронограма за събитията на партията до 15 декември 2019 година. През следващата седмица щабът на ГЕРБ ще заседава отново.  ", "date": "2019.01.04", "title": "ГЕРБ свиква Национална предизборна среща на 20 януари"}
{"url": "http://epicenter.bg/article/Vitseprezidentat-shte-uchastva-v-tarzhestvata-za-171-godini-ot-rozhdenieto-na-Botev/172149/2/0", "text": "В неделя, 6 януари, в град Калофер вицепрезидентът Илияна Йотова ще участва в тържествата, посветени на 171 години от рождението на Христо Ботев.  В 10.50 часа в музея на Ботев Илияна Йотова ще поднесе цветя пред бюста на поета и революционер и пред паметника на майка му Иванка Ботева.  В 11.15 часа вицепрезидентът ще произнесе слово за Христо Ботев. Илияна Йотова ще поднесе цветя пред паметника на бащата на поета революционер Ботьо Петков, след което заедно с шествието-поклонение ще се отправи към мемориалния комплекс „Христо Ботев“.  ", "date": "2019.01.04", "title": "Вицепрезидентът ще участва в тържествата за 171 години от рождението на Ботев"}
{"url": "http://epicenter.bg/article/Zhelyazkov-Blokirame-paketa--Mobilnost-1--ako-ne-uspeem-da-postignem-tova--koeto-udovletvoryava-bransha/172150/2/0", "text": "Ще блокираме пакета „Мобилност 1“, ако не успеем да постигнем това, което удовлетворява транспортния бранш. Това каза министърът на транспорта, информационните технологии и съобщенията Росен Желязков след среща с представители на транспортния бранш във връзка с пакета „Мобилност 1“. „Това е уникална среща по две причини – събрахме се представители на българския парламент, на европейския парламент, на изпълнителната власт и цял един бранш, който внася значителен елемент от БВП на България. Всички ние представляваме България по отношение на приемането на пакета „Мобилност 1“. Още от началото той премина през утежняващи законодателни версии за нас и темата на това събиране беше обсъждането на тактиката по време на гласуването в Европейския парламент. Мисля, че няма различия в нашите виждания както в съдържателната част, така и по отношение на взаимодействие с останалите представители в Европейския парламент“, заяви Желязков. Той посочи, че на 9 януари ще се проведат редица срещи по темата с представители от Литва, Полша и Унгария. „И ще се включим в протестните действия с оглед показване на единство и единомислия. Ние имаме проактивно поведение, защото набелязахме и мерки, които се протестират отвъд събитията на 10 януари и гласуването от транспортната комисия. Всички прийоми и похвати - и добри, и лоши, на европейска бюрокрация трябва да бъдат използвани, защото защитаваме интересите на България и на бранша. И ние като представители на изпълнителната власт ще положим необходимите усилия, ако не постигнем това, което удовлетворява бранша, да блокираме проекта, да блокираме законодателните предложения. Даваме си сметка, че срещу себе си имаме едно доста неясно мнозинство в рамките на парламента, който трябва да бъде ремоделирано и добре информирано за последиците, които ще настъпят в икономиката не само за България, но и за всички държави в периферията на ЕС. Тези законодателни промени буквално ще разделят Европа, те въвеждат опасни правила нарушават основни принципи за конкурентоспособността, основни принципи в бранша и не на последно място е и лицемерието, с което се казва, че защитавайки социални права, всъщност се нарушават най-елементарни човешки права“, заяви министър Желязков. Източник: Фокус", "date": "2019.01.04", "title": "Желязков:Блокираме пакета „Мобилност 1“, ако не успеем да постигнем това, което удовлетворява бранша"}
{"url": "http://epicenter.bg/article/Korneliya-Ninova--Balgariya-ima-nuzhda-ot-smela-i-nepredubedena-zhurnalistika-/172151/2/0", "text": " заяви на новогодишна среща с медиите лидерът на БСП Корнелия Нинова.   Председателят на БСП Корнелия Нинова събра главни редактори и журналисти на водещи медии на новогодишна среща. “ \", обърна се Нинова към представителите на медиите.  В подкрепа на думитите си за чистотата на българския език Нинова  подари на журналистите книги - специални издания на български автори - “Подир сенките на облаците” на П. Яворов с предсмъртните му поправки и “На острова на блажените” на П. Славейков със седем гравюри на Любен Зидаров.   На партито в тесен кръг заедно с нея бяха заместникът й Кирил Добрев и зам.-председателят на ПГ на \"БСП за България\" Драго Стойнев. Нинова не скри, че е под пара заради приближаващия старт на партийната телевизия. Заедно с нея на тържеството беше и шефът на телевизията Любомир Коларов. Очаква се БСТВ да започне да излъчва или на 14, или на 21 януари.   На срещата бяха водещи журналисти от БНТ, Нова тв, БТВ, Катал 3, тв Европа, БНР, Дарик радио, вестниците \"24 часа\", \"Труд\", \"Земя\" \"Дума\", агенциите \"Фокус\", \"Монитор\" и КРОС, онлайн изданията \"Епицентър.бг\", \"Дневник\", \"Гласове\", BIG 5 и други.  ", "date": "2019.01.04", "title": "Нинова към медиите: България има нужда от смела и непредубедена журналистика!"}
{"url": "http://epicenter.bg/article/Krasimir-Karakachanov-podkrepya-balgarskite-prevozvachi/172152/2/0", "text": "Красимир Каракачанов – вицепремиер и председател на ВМРО, изрази искрената си и безрезервна подкрепа към справедливия протест срещу опитите от страна на определени кръгове в ЕС да бъдат наложени двойни стандарти спрямо транспортния бизнес за страните от Източна Европа. Това стана ясно на днешната среща, организирана по инициатива на браншовите сдружения в транспорта, във връзка с международния протест в Брюксел на 10 януари. На нея се отзоваха министри, народни представители, евродепутати. От страна на ВМРО присъства евродепутатът Ангел Джамбазки и народните представители Милен Михов и Александър Сиди. Те връчиха на организаторите на събитието писмо от името на Красимир Каракачанов, в което той в качеството си на заместник министър-председател и лидер на ВМРО изразява подкрепа на българските превозвачи.  По време на срещата евродепутатът Ангел Джамбазки обяви, че са изпълнение дадените обещания към бранша за помощ по организацията на протеста в Брюксел.   Допреди малко още движех организацията за протеста на 10 януари. Той ще бъде от 8.00 до 13.00 ч., като максимум е разрешено присъствието на 800 човека. Всичко е договорено с кметството и районните кметове. В понеделник ще взема разрешителното официално, информира той.  Джамбазки каза още, че страната ни трябва да се подготви за „дълго бягане“. Всички заедно – представителите ни в ЕП, националния парламент, министерски съвет. Имаме силен мотив, че има избори след 5 месеца. Няма логика хора, които няма да бъдат повече в ЕП, да вземат решенията за нас. Нашият интерес е да се случи гласуването в румънското председателство. Призовавам всичките си колеги да издирят всеки един българин, който работи в ЕП, да дойде да подкрепи интереса на държавата, изпратила го в сърцето на Европа, заяви Ангел Джамбазки.  Народният представител Александър Сиди обяви подкрепа за превозвачите, като добави, че вицепремиерът Каракачанов освен с писмото в защита на правата на българския бизнес, ще повдигне въпроса на министерски съвет, за да има единна национална позиция по въпроса.  Представителите на бранша обявиха, че те никога не са искали бюджет, финансиране, а бизнесът им е изцяло частен. Затова, според тях, сега е моментът, в който българската държава трябва да ги подкрепи. Единственото искане на превозвачите е да работят, нищо повече. Ако планът влезе в сила, ще бъде отнет единственият поминък на хиляди български семейства, посочиха превозвачите.  Организаторите на срещата заявиха категорично, че проблемът изисква работа заедно – български бизнес и българска държава, срещу двойните стандарти в ЕС.  Евродепутатът Ангел Джамбазки бе категоричен, че няма никакво съмнение какво се цели с предлагания пакет „Мобилност“. Говорим за двоен стандарт и кражба на бизнес. Ако някой в момента създава евроскептицизъм и разделя ЕС, и нарушава екологията - това са тези, които дават това предложение за този съкрушителен план. Ако бъде приет пакетът, евродепутът прогнозира, че това ще застави българските граждани от този бизнес да станат емигранти.  Превозвачите са натоварили Джамбазки с логистичната организация на митинга. Той обясни, че в протеста ще участват също румънски, полски и латвийски превозвачи. Основният лозунг е срещу идеята за нарушаване на свободния единен пазар, а протестните шествия в европейската столица на 10 януари ще се съберат на площад „Люксембург“.  Ще се опитаме да допуснем превозвачите да присъстват в зала на гласуването. Може би този протест няма да е последния. Ние имаме опит и може да предложим и други, доста екзотични протести, информира още българският евродепутат Ангел Джамбазки. ", "date": "2019.01.04", "title": "Красимир Каракачанов подкрепя българските превозвачи"}
{"url": "http://epicenter.bg/article/Na-Bogoyavlenie-shte-bade-otsluzhen-vodosvet-na-boynite-znamena-/172153/2/0", "text": "На Богоявление ще бъде отслужен водосвет на бойните знамена, флаговете и знамената-светини на Българската армия, съобщиха от пресцентъра на МО. Традиционният Богоявленски водосвет на бойните знамена, флаговете и знамената-светини на Българската армия ще бъде отслужен на 6 януари 2019 г., неделя, пред паметника на Незнайния воин в София. Ще присъстват министърът на отбраната Красимир Каракачанов и началникът на отбраната генерал Андрей Боцев.  Водосвет ще бъде отслужен на знамената-светини на Шести пехотен Търновски полк, Тридесети пехотен Шейновски полк, Двадесет и трети пехотен Шипченски полк, Тринадесети пехотен Рилски полк, Двадесет и пети Драгомански полк, Петнадесети пехотен Ломски полк, Двадесет и четвърти пехотен Черноморски полк и щандарта на Първи конен полк, както и на бойните знамена на Националната гвардейска част, Военната академия „Г. С. Раковски“, военните формирования 44 510 – София, 22 320 – Божурище, 28 860 – Горна Малина, 42 600 - Мусачево.  На ритуала в София ще присъстват още президентът и върховен главнокомандващ на Въоръжените сили на Република България Румен Радев, висши военни, народни представители, представители на местната власт, на военнопатриотичните съюзи, общественици и граждани.  Богоявленският водосвет ще бъде отслужен и във всички гарнизони на Българската армия.  Началото на водосвета в София е от 11.00 ч. на 6 януари 2019 г. пред паметника на Незнайния воин.  За първи път водосвет на знамената е отслужен по времето на цар Симеон I преди битката при Ахелой през 917 година. До падането на България под османско владичество преди всяка битка, която води българската войска, се извършва водосвет.   След Освобождението тази традиция е възстановена от първия военен министър на Княжество България Пьотр Дмитриевич Паренсов и продължава до 1946 г.  След демократичните промени у нас ритуалът Водосвет на бойните знамена и флагове е възстановен през 1993 г. Оттогава, всяка година на 6-ти януари - Богоявление, във всички гарнизони в страната, най-висшият йерарх на Българската православна църква в епархията, след прочитане на молитвата „За успех на народа”, ръси със светена вода за здраве и успехи представителни части на Българската армия и нейните бойни знамена. ", "date": "2019.01.04", "title": "На Богоявление ще бъде отслужен водосвет на бойните знамена!"}
{"url": "http://epicenter.bg/article/Krum-Donchev--BSP--Paket--quot-Mobilnost-quot--e-pladneshki-obir-na-ikonomikata-ni/172155/2/0", "text": "\"Категорично заставаме срещу пакет \"Мобилност\" и в частност срещу негови предложения, които са дискриминационни, нарушаващи основополагащи принципи на Евросъюза и издигащи бариери пред един от основните браншове в българската икономика\", това каза автомобилният състезател Крум Дончев, член на Съвета по транспорт на БСП.   Той напомни, че представяйки пакет \"Мобилност\", Европейската комисия декларира, че неговата основна цел е фундаментална модернизация на европейския транспорт, която да помогне на сектора да остане конкурентноспособен в социално справедлив преход към чиста енергия и дигитализация. Крум Дончев поясни, че в голямата си част предложенията на Комисията по пакета нямат нищо общо с подход, основан на доказателства и добави, че не е направена оценка на въздействието върху отделните браншове, потребителите и страните членки на ЕС. \"Пакет \"Мобилност\" носи за българския транспортен бранш административна, организационна и финансова тежест, както и сегментиране на пазара\", заяви Дончев. Той поясни, че вместо постигане на определени цели, Пакетът ще влоши значително показателите на бранша. \"Разходите ще нараснат, което ще доведе до загуба на конкуретноспособност и дори изключване от пазари на трети страни\", продължи той. Крум Дончев призова народните представители и евродепутати да застанат явно зад своите избиратели и да защитят на международната сцена българската икономика и в частност транпортния бранш. \"Този път няма да стане с гушкане и потупване. Този път ще стане с реално лобиране на ниво Европейска комисия и Европейски парламент. Ясно е за всички ни, че изпускайки шанса да се преборим с исканията на Западна Европа по време на Българското председателство, дадохме възможност Австрия да защити и надгради позициите в защита на пакет \"Мобилност\", довеждайки ги до изключително критична точка за нас\", каза Дончев. По думите му, ако промените се приемат, в груб анализ, това би означавало загуба на 13 милиарда и половина от БВП на държавата, което икономиката на България не може да си позволи. \"За бранша това означава също потенциална заплаха от напускане на страната на близо 500 хил. души, които работят активно в него. Означава също спирането на 60 хиляди транспортни средства, което ще рефлектира, както върху банковия сектор на държавата, така и върху покупателната способност на населението\", категоричен бе той. Дончев акцентира върху необходимостта, в този критичен момент, да се задейства цялата международна и национална информационна система, с която България разполага, за да може този път гласът ни да се чуе. \"Освен тези държави, които застават твърдо против пакета \"Мобилност\"- като Полша, Унгария, Литва, Латвия, Хърватска, Малта и Румъния, е нужно да успеем да привлечем на наша страна и Чехия, Словакия, Естония, Испания и Португалия. Сезирането на европейския омбудсман също би било логична стъпка в борбата срещу дискриминационните предложения в пакет \"Мобилност\", които нарушават принципите на ЕС за общ пазар\", добави той. Дончев припомни, че стачката на превозвачите е предвидена за 10 януари в Брюксел, където ще се включат и останалите държави, които не подкрепят пакета \"Мобилност\". \"Сега е моментът за силна политическа активност\", заключи автомобилният състезател.  ", "date": "2019.01.04", "title": "Крум Дончев, БСП: Пакет \"Мобилност\" е пладнешки обир на икономиката ни"}
{"url": "http://epicenter.bg/article/Iliyana-Yotova--Tova-beshe-edin-mandat-na-zastoy--Nishto-ne-beshe-resheno-v-evropeyskiya-parlament/172156/2/0", "text": "Според мен оправдахме доверието на гражданите. Удовлетворена съм от своята работа. Това коментира вицепрезидентът Илияна Йотова по темата 2 години на “Дондуков 2”, в предаването “Още от деня” по БНТ.  Пожелах си да увелича скоростта на своята дейсност през 2019 година, каза Йотова.  Тя коментира политиката за българите в чужбина. Загубили се българският език, губи се родовата памет. Много е различно в Унгария и Бесарабия, коментира тя. Деца с български произход от Украйна, Молдова, Западните покрайнини завършват наши университети.   Направихме няколко студентски лаборатории в няколко университета. Имаме по-скоро остър дефицит на държава и държавност не само в тази сфера, коментира Илияна Йотова. Имаме консенсус и концепция, оттук нататък сме говоти да я превърнем в реалност. Културната дипломация понякога е много по-важна от другата дипломация, каза тя.  За мен това беше един мандат на застой. Нищо не беше решено в този европейски парламент, коментира Йотова. По прословутия план Юнкер не виждам кой знае каква мобилизация на средства. Голямата тема е как ще се променя Европа. Има много неща, които могат да бъдат променени. Очаквам не много голяма активност на европейските избори, коментира вицепрезидентът.  Не чух и не видях нито един световен лидер на направи захаросано обръщение за 2019 година, заяви още Йотова", "date": "2019.01.04", "title": "Илияна Йотова: Това беше един мандат на застой! Нищо не беше решено в европейския парламент"}
{"url": "http://epicenter.bg/article/Za-vtori-pat--Samolet-na--Balgariya-er--katsnal-avariyno-vav-Viena-/172158/2/0", "text": "Самолет на „България ер” е кацнал аварийно във Виена заради спукано стъкло в пилотската кабина, инфромира БНР.  Не е имало застрашаваща пътниците ситуация, но по правилата за безопасност, пилотите са длъжни да поискат аварийно приземяване, казаха от авиокомпанията. Полетът е бил от Прага за София и заради пукнатината се е отклонил към най-близкото летище - Виена.   „След излитането от Прага в посока София в 12.20 ч. усетихме, че самолетът започва да се снижава и да се отклонява от дестинацията си, каза Снежана Семова от Бургас, която е сред пътниците в самолета. Усети се и по поведението на стюардите. Разбрахме, че нещо не е както трябва. След около 5-10 мин. се включи капитанът от кабината, за да ни информира, че поради спукано предно стъкло на пилотската кабина, ще се наложи аварийно да кацнем във Виена“, цитира сайтът \"за истината\" пътничка от самолета.  Пасажерите изглеждали притеснени, но не са изпаднали в паника. „Повечето мълчаха, но самият начин, по който се оглеждаха и търсеха информация един от друг, показваше, че всеки е достатъчно притеснен“, разказа още тя.   Екипът на самолета е реагирал очевидно бързо в създалата се ситуация. „Изключително сме доволни от начина, по който бяхме информирани и от поведението на стюардесите, които въпреки че видимо бяха притеснени, през цялото време се опитваха да си вършат работата, сервираха вода на притеснените пасажери“, обясни тя. От компанията ксобственик на самолета – „България Ер“ потвърдиха причината за аварийното кацане.   „Пилотите и екипажът на самолета са изпълнили всички процедури и протоколи за безопасност и са действали професионално, както винаги досега, предприемайки кацане във Виена. Пътниците от Прага ще пристигнат с полета на „България Ер“ от Виена в 18:45 часа“, казаха от авиокомпанията.   Пътниците от самолета от Прага са превозени със самолета на авиокомпанията, който изпълнява полет от Виена за София. Към 18,31 ч той вече се приземяваше на софийското летище.  Припомняме, само преди месец самолетът в който пътуваше министърът на отбраната Красимир Каракачанов също се приземи аварийно във Виена заради спукано стъкло.", "date": "2019.01.04", "title": "За втори път! Самолет на „България ер” кацнал аварийно във Виена "}
