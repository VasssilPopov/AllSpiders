{"url": "http://epicenter.bg/article/Otkriha-nad-850-zlatni-i-srebarni-moneti-kray-Ahtopol-/166811/2/0", "text": "Голямо съкровище от монети и накити откриха археолози по време на проучванията на късноантичната и средновековна крепост Агатополис край Ахтопол. Това съобщи по време на провелата се кръгла маса в морския град доц. Андрей Аладжов от Националния археологически институт, предава БЛИЦ.  Той разказа, че находката е намерена във вътрешността на крепостната стена при проучване на османски жилища. Съкровището е било поставено в питос - голям керамичен съд за съхранение на жито. В него имало 854 сребърни и златни монети от средата на 18 век. Те са свързани със султаните Мурад I и Мехмед III. Находката е била заровена в платнена торбичка и по монетите е имало отпечатъци от нишките на плата. Открити са още обеци, огърлици, колан и накити за коса, каза още доц. Андрей Аладжов.  По думите му това е най-голямото като обем и като брой предмети съкровище, намирано по Черноморското крайбрежие.  \"Лично аз бях изненадан, защото в османския период тук парите са били в обръщение и не са се трезорирали. Това, че са закопани такова голямо количество монети, означава, че е имало или някакво голямо нападение или друго подобно събитие\", обясни той.  Археолози, историци, музейни специалисти и изследователи се събраха в Ахтопол, за да участват в кръгла маса на тема: „ Историко-археологически проучвания в Черноморска Странджа – 2018 год.\" Срещата се организира от сдружение „Черноморски Странджа“ и нейния председател инж. Петър Кънев за тринадесети пореден път. Тя се провежда под патронажа на г-н Вълчо Чолаков, областен управител на Бургаска област. Преди началото на форума водосвет бе отслужен от Негово Преосвещенство Агатополски епископ Иеротей. Приветствие към всички присъстващи отправиха инж. Петър Кънев и Станислав Димитров, кмет на Ахтопол.  ", "date": "2018.10.27", "title": "Откриха над 850 златни и сребърни монети край Ахтопол "}
{"url": "http://epicenter.bg/article/Borisov--Iskaneto-za-predsrochni-izbori-e-normalno-za-opozitsiyata/166766/2/0", "text": "Искането за предсрочни избори е нормално за опозицията. Има на четири години избори, правиш ги и управляваш. Едни нови избори са още 50 млн. лева. Това заяви министър-председателят Бойко Борисов пред журналисти по време на инспекцията на строежа АМ “Хемус” при трасето между Белокопитово и Буховци, съобщиха от правителствената информационна служба.  Премиерът Борисов припомни как след управлението на кабинета “Орешарски” държавата е платила близо 7 млрд. и е заварила дефицит от -4%.  “Сега в следващия бюджет половин милиард лева има повече за образование, повече от половин милиард за здравеопазване, 10% върху заплатите на полицаи отгоре, военни, съдебна охрана, лекари. Половин милиард повече за общините, 150 млн. лева повече за хората с увреждания. Кое е в колапс?”, каза Борисов.  По думите му работата на институциите дава резултати и това ядосва опозицията. „Макар и късно, но действително специализираният съд и прокуратура в момента, заедно с нашите служби проявяват и воля, и професионализъм, и желание. Така че, винаги има какво да се желае повече”, заяви премиерът.  “Че институциите задържат олигарси, това ли ги е яд или, че контрабандата от 34% слезе на 5%. И че бюджета за новата година в следствие борбата на институциите, не на отделни хора, донесе милиарди повече в хазната”, попита Борисов. Той припомни, че миналата година се наложи държавата да отпусне 12 млн. лева за изчистването на опасните химикали в “Полимери” – Девня.  “АМ “Хемус” защо не я направиха? Важна ли е тя за гражданите на Търговище, на Шумен”, попита Борисов и припомни, че кабинетът “Орешарски” я извади от програмата за финансиране с европейски фондове.  При инспекцията на трасето на АМ „Хемус“ между Белокопитово и Буховци министър-председателят информира, че кметовете на Шумен и Търговище са сигнализирали за трудност при отчуждаването на 180 декара земеделска земя. Премиерът Борисов разговаря със собственика на земята, като се разбраха да се търси законово решение, за да не се забавя строежът на магистралата.  ", "date": "2018.10.27", "title": "Борисов за опозицията: Кое е в колапс - че даваме милиарди за здраве, образование, на общините?"}
{"url": "http://epicenter.bg/article/Tsvetanov-Ne-mozhe-kriteriy-za-izbor-na-konstitutsionen-sadiya-da-e-chovek--koyto-iskal-da-uvolni-Borisov/166767/2/0", "text": "Да наричаш страната си блато прави ли те добър държавник? БСП искат на всяка цена да се доберат до властта, да настъпи тежка политическа криза и техният президент Румен Радев да назначи служебен кабинет, който да управлява дълго, съвместно с БСП. Единственият начин тези хора да получат властта е чрез служебно правителство, но нов изборен цикъл няма да реши проблемите на страната. Правителството на Орешарски върна развитието на България с години назад, а в някои сектори – с десетилетия. Това заяви председателят на ПГ на ГЕРБ и зам.-председател на партията Цветан Цветанов по време на осмия университет на СГЕРБ „Успешното европредседателство на България и новите предизвикателства пред ЕС“, съобщиха от пресцентъра на ГЕРБ.  Форумът се провежда в Сандански и се организира съвместно от „Сдружение граждани за европейско развитие на България“, Фондация „Ханс Зайдел“ и СГЕРБ.  „Румен Радев, който нарече страната си блато, често казва, че в държавата липсва прозрачност. В такъв случай нека да попитам защо се избърза с избора на самолетите и бе въведен допълнителен критерий без да има решение на Народното събрание, като по този начин изборът бе насочен към една единствена фирма по време на служебния кабинет, назначен от самия Радев“, напомни Цветан Цветанов. Той отбеляза, че истински пример за прозрачност е българският парламент и това си е проличало при избора за конституционен съдия, когато са били спазени всички парламентарни и демократични процедури.   \"Отново в духа на прозрачността искам да попитам какви процедури направи президентството при избора на конституционен съдия. Имаше ли възможността обществото и българските медии да проследят целия процес? Не може да говориш за прозрачност и да не можеш да защитиш думите си, като в същото време предлагаш за конституционен съдия неуспял политик, който провали страната ни с кандидатурата си за генерален адвокат на Европейския съд“, подчерта Цветанов.  Цветанов обясни пред СГЕРБ, че БСП се интересуват как да дойдат на власт, като в същото време не предлагат алтернатива. „Според тях „Визия за България“ е алтернатива. Коя е тази визия за нашата страна, от която отсъства строителството? Как ще гарантираш просперитета и модернизацията на България, като изключиш от своята „визия“ всички 250 хил. български строители?“, отчете председателят на ПГ на ГЕРБ. По думите му \"нашите политически опоненти влязоха в историята на парламентаризма със своя вот за намерения\".   Цветанов попита когато Корнелия Нинова е била председател на социалната комисия в парламента какви законодателни промени е инициирала, за да реши проблемите на хората с увреждания. „Тогава на хората с увреждания бяха осигурени общо 180 млн. лв. Ние само за следващата година ще даде със 150 млн. лв. повече, като в същото време не увеличаваме дефицита“, уточни зам.-председателят на ГЕРБ. Той сподели, че вчера се е почувствал удовлетворен от политическата култура на всички народни представители, които единодушно подкрепиха двата законопроекта, както и от демонстрираното взаимно уважение между майките и депутатите.  Цветанов изтъкна, че доходите непрекъснато се увеличават, като обясни, че в края на управленския мандат минималната работна заплата ще бъде 650 лв., а БВП 120 млрд. лв. По думите му до 2021 г. прогнозата е България да има траен икономически растеж. Председателят на ПГ на ГЕРБ отбеляза, че в края на мандата учителските заплати ще бъдат увеличени двойно спрямо 2017 г. „624 млн. лв. за образователна инфраструктура, 490 млн. лв. за здраве, 0.5% дефицит, най-ниската безработица в последните 15 г. Всичко това е възможно, защото страната е стабилна. Защо все се търси скандалът, при положение, че имаме толкова добри новини“, категоричен бе Цветанов и уточни, че работодателите вече изпитват недостиг на работна ръка и това също е една от причините правителството толкова да инвестира в образованието.  Председателят на ПГ на ГЕРБ коментира и изминалото председателство на Съвета на ЕС. „Не е нормално всички европейски лидери да подкрепят с две ръце основният приоритет на председателството – Западните Балкани, да се осигури приемственост от австрийското и румънското председателство на тази тема, а опозицията да говори, че България се е провалила“, анализира Цветан Цветанов. Той подчерта категорично, че всички тези, които ни насочват на изток, нямат място в българската политика. „Единственият път пред страната ни е европейският и е важно да го покажем. Ето защо европейските избори догодина ще бъдат ключови както за България, така и за ЕС“, каза Цветанов. По думите му, Балканите и жителите на региона дълго ще помнят какво направи България за тяхното европейско бъдеще.  Зам.-председателят на ГЕРБ благодари на СГЕРБ за редицата инициативи, които те осъществяват и посочи, че техният богат опит е нещо безценно и ги призова непрекъснато да го споделят с младите. „ГЕРБ е единствената партия със структури в цялата страна. Това е една от основните причини да сме толкова силни“, завърши Цветан Цветанов.  ", "date": "2018.10.27", "title": "Цветанов нападна президента: Да наричаш страната си блато прави ли те добър държавник?"}
{"url": "http://epicenter.bg/article/Dzhambazki-za-iznasilenoto-ot-migranti-momiche-v-Italiya--Tova-li-iskate-za-nashite-mayki-i-sestri--/166768/2/48", "text": "Евродепутатът от заместник председател на ВМРО Ангел Джамбазки изригна във \"Фейсбук\" по повод ужасното престъпление в Италия, извършено от имигранти, които упоиха и изнасилиха до смърт 16-годишно момиче.  Имигранти упоиха и изнасилиха групово 16-годишно момиче, в следствие на което жертвата е починала. Трима от нападателите са задържани, а четвърти се издирва.  Цитат, от новините на Нова телевизия“  „Случаят подсили антиимигрантските настроения на Апенините и предизвика наказателни акции от страна на гражданите. Нападателите са от Сенегал и Нигерия и са били с изтекло разрешение за временен престой като търсещи убежище имигранти.  Тялото на 16-годишната Дезире Мариотини беше намерено в изоставена сграда в квартала „Сан Лоренцо”, който през последните години беше заселен от имигранти и мюсюлмански общности и е едно от местата за улична търговия на наркотици. Жертвата е била упоена и изнасилена. Починала е след 12 часова агония.  Виновните за смъртта на момичето са контролирали продажбата на наркотици в зоната и са избягали от имигрантски центрове.  „Обещавам на почтените граждани в квартала, че ще ударим с твърда ръка срещу тези червеи, дилърите на наркотици, рекета и проституцията. Няма да бъде отмъщение, а правосъдие. Изнасилване от хора, злоупотребили с домакинството на нашата страна, е двойно престъпление. Ще пуснем допълнителни сили на реда и няма да се съобразявам с предупреждения от Брюксел как да се опазваме”, заяви вътрешният министър Матео Салвини.“  И така. Четирима, имигранти от Сенегал и Нигерия отвличат упояват изнасилват групово шестнадесет годишно момиче. То умира след 12 часа агония. Според кмета на Рим в този имигрантски квартал вечер е анархия и управляват дилъри и гангстери-имигранти. Добре ли е? Либерално ли ви е? Работи ли Истанбулската конвенция в Италия? Раздават ли я на „клетите бежанци“ да си четат, докато продават наркотици?  Не разбрахте ли, розови дебили, че такива изроди не се спират с конвенции, а с кастрация? Разбира се, че разбирате, но грантовете от чичко Диорд получавате за нещо съвсем различно. За да пропагандирате еднополовите бракове, третия, шестия и прочее пол и останалите ви джендър простотии. Затова и продължавате с пропагандата на тези извращения.  „Добре дошли“? „Ще се справим“? „Майки се деца от Сирия“?  Стига глупости. Ето това ни натрапват „приятелите на бежанците“. Това е резултатът от тяхната политика на отворени врати. Това е резултатът и не може да бъде друг. Няма да бъде друг. Благодарете на Меркел, на Макрон, който се снима с голи гангстери, които му навират средните си пръсти в лицето, благодарете на всички розови ненормалници, либерални фашисти и джендър-активисти, които подкрепят имигрантското нашествие. Които организират канали за трафик на тези дегенерати от Либия до италианския бряг.  Организации, като Отворено общество, Български хелзинкски комитет, Америка за България за това работят. Всичките служители на плана на Сорос за „отваряне“ на обществата и заливането на Европа с тези ядрени физици и виртуози на пияното. Едни и същи служители на тези НПО на Сорос се месят и в политиката с прословутите си розови проекти, обединени днес под името „ДеБа“ , носещо им заветните 2.96 %. Провал. Провал и лъжа. И нова ужасна смърт.  Това ли искаме за нашите майки, съпруги и сестри? Аз не. Трябва ли да плащаме ужасната цена на безумното самоубийство на полуделите западни розово-либерални елити? Категорично не.  Решението е едно. Вече заловените извършители на такива чудовищни престъпления – кастрация, доживотен затвор без замяна. И това, само защото нямаме смелостта да си признаем, че единственото справедливо възмездие за причиняването на такава ужасна смърт, е само и единствено смърт. Уви, живеем в лигаво време, в което могат спокойно да биват само имигранти и дегенерати. Но все си мисля, че идва и вятъра на промяната.  Останалите имигранти незабавно вън. Всички. Всички до един. Никакви центрове, никакви квоти, никакво разселване. Никакви пътища за легална миграция. Обратно от където са дошли.  За България това означава да затворим всички центрове, да репатрираме всички намиращи се в тях, да не пускаме нито един сомалиец, суданец, нигериец, който се прави на сирийска майка. Не е лошо покрай тях да изпратим и розовите джендър активисти и културни марксисти. Убеден съм, че местните либерални демократи в Сомалия и Чад ще ги посрещнат топло. С разтворени обятия и челюсти. Кой каквото търси намира.  ", "date": "2018.10.27", "title": "Джамбазки за изнасиленото от мигранти момиче в Италия: Това ли искате за нашите майки и сестри?! "}
{"url": "http://epicenter.bg/article/Tsatsarov--Razsledvaniyata-sreshtu-Ivo-Prokopiev-nyamat-nishto-obshto-s-izdatelskata-mu-deynost-/166769/2/0", "text": "Разследванията и по двете досъдебни производства срещу Иво Прокопиев нямат нищо общо с издателската му дейност. Това каза пред журналисти в Пловдив главният прокурор Сотир Цацаров, предаде репортер на Радио „Фокус”- Пловдив. „Разследванията вървят по отношение на лицата, за които има данни, че са извършили престъпления и не желая да коментирам изявленията им, каквото е това на г-н Прокопиев”, добави главният прокурор.  „Обвиненията имат общо с бизнес, имат общо с приватизация. Когато преди години са се случвали събития с предприятието „Каолин”, или със съответни находища за такива полезни изкопаеми и съответна приватизация на територията на Разград, а в последствие и с други сделки, не мисля, че някой е издавал нещо. И не мисля, че някой трябва да разсъждава, че може да издава вестник и да е собственик на сайт и следователно всяко посегателство срещу него е посегателство срещу свободата на словото”, добави Сотир Цацаров. Той още веднъж подчерта, че „Каолин” няма нищо общо със свободата на словото, няма общо и с издателската дейност на обвиняемия Иво Прокопиев.  Главният прокурор коментира още, че продължава издирването и на пловдивските бизнесмени Арабаджиеви, което на практика вече е в ръцете на френските власти. „Това, което е трябвало, ние сме го направили, а издирването им е в ръцете на чуждите власти”, каза още Цацаров.  Турският съд е допуснал екстрадицията на Димитър Желязков в България. Прокуратурата у нас е била уведомена вчера за това решение, съобщи още Цацаров. Екстрадиционната процедура е завършила и се очаква окончателното му предаване на българските власти. „Бяхме уведомени в петък от турските власти, не писмено, а по съответните официални канали, че Турският съд е допуснал екстрадицията”, каза още Сотир Цацаров.  Димитър Желязков бе арестуван в Истанбул в луксозен хотел, заедно със зърнения бос и общински съветник от Бургас Бенчо Бенчев. Броени дни преди това при акция на специализираната прокуратура в Бургас и съседни градчета бяха задържани 19 души. Част от тях бяха обвинени в участие в организирана престъпна група за рекет, палежи, побоища и наркотици, с лидер Димитър Желязков.  Прокуратурата започна досъдебно производство срещу Николай и Евгения Баневи за данъчни престъпления, присвояване и пране на пари, обясни още главният прокурор.  „Отправна точка на това досъдебно производство е „Полимери”- Девня, но се очаква в резултат на извършени интензивни действия по разследването на практика периметърът на фактите, които ще бъдат разследвани и обвиненията, които ще бъдат повдигани, да бъде разширяван и да обхване една доста по-голяма и по-цялостна икономическа дейност”, каза Цацаров.  По думите му към този момент е издадена европейска заповед за арест, реализирано е задържането им от френските власти и предстои процедура пред френския съд. Главният прокурор каза още, че докато тече европейската заповед за арест, продължават претърсвания и изземване и анализ на документи и всички необходими действия по разследването, което няма да се ограничи само до „Полимери”. Френският съд трябва да реши дали ще допусне екстрадирането им.  ", "date": "2018.10.27", "title": "Цацаров: Разследванията срещу Иво Прокопиев нямат нищо общо с издателската му дейност "}
{"url": "http://epicenter.bg/article/Ivan-Granitski--Nalitse-sa-novi-opiti-za-kontrol-nad-dareniyata-za-Tsarkvata-/166779/2/0", "text": "Налице са нови опити за контрол над даренията за Църквата. Това каза за седмичното обзорно предаване „Метроном“ на Радио „Фокус“ издателят и общественик Иван Гранитски по повод приетите на първо четене законопроекти за промени в Закона за вероизповеданията.  Той припомни, че през последните 30 г. се правят нееднократни опити Църквата да бъде обезсилена и вярата на българското общество да бъде разклатена.  „Една част от поправките са насочени именно в тази посока. Според нас те са много вредни , защото знаем, че Христос казва на учениците си: „Когато лявата ръка дава, дясната не трябва да знае“. Това е много важен принцип. Огромната част от дарители желаят да останат анонимни , защото не искат да се хвалят. Това за тях би било суетен жест. От друга страна, ако всички дарения се поставят под строг контрол, става дума за пряка намеса на държавата в делата на Църквата, което е недопустимо“, каза той.  Според Иван Гранитски е добре политиците и законотворците да прочетат по-внимателно бележките на Светия Синод.  Относно националната сигурност той каза, че съществуват съответните институции и не е необходимо Дирекцията по вероизповедания да се превръща в орган, който преследва православната църква и да пречи на каноничната ѝ дейност.  Според него в последните години родните законотворци прокарват закони, които имат за цел да разделят нацията, а не да я обединяват.  ", "date": "2018.10.27", "title": "Иван Гранитски: Налице са нови опити за контрол над даренията за Църквата "}
{"url": "http://epicenter.bg/article/D-r-Hasan-Ademov--Nevazmozhno-e-Valeri-Simeonov-da-oglavi-Natsionalniya-savet-za-horata-s-uvrezhdaniya/166780/2/0", "text": "Невъзможно е вицепремиерът Валери Симеонов да оглави Националния съвет за интеграция на хора с увреждания при сегашната конюнктура. Това каза за обзорното предаване „Метроном“ на Радио „Фокус“ д-р Хасан Адемов, народен представител от ДПС и председател на Комисията по социална и демографска политика.  “Законът не се прави за един или друг човек, а за вицепремиер, който да може да координира политиките. И от тази гледна точка, понеже това е предложение и на майките, и на представителите на Националния съвет за интеграция на хората с увреждания, те не разчитат един министър, който и да е той, да може да се справи с координиращи функции, които да обезпечат политиката в хоризонтално изражение. Защото политиката за хора с увреждания хоризонтално я ангажират всички политики. И за да може да се координира, предложението на хората с увреждания е вицепремиер да оглави този Национален съвет за интеграция на хората с увреждания. Убеден съм, че в рамките на дискусията ще потърсим най-доброто решение, за да не взривяваме допълнително публичния дебат около казуса Валери Симеонов”, обясни д-р Хасан Адемов.  Той каза още, че Законът за хората с увреждания трябва да се синхронизира със Закона за личната помощ между първо и второ четене. Хората с увреждания не разчитат само на финансова подкрепа, а на възможности за пълноценна интеграция, социално включване и независим живот, добави председателят на Комисията по социална и демографска политика.  ", "date": "2018.10.27", "title": "Д-р Хасан Адемов: Невъзможно е Валери Симеонов да оглави Националния съвет за хората с увреждания"}
{"url": "http://epicenter.bg/article/Yuriy-Aslanov--Ideyata-za-predsrochni-izbori-stava-vse-po-blizka-i-pridobiva-platnost-/166781/2/0", "text": "Идеята за предсрочни избори става все по-близка и придобива плътност. Това каза за обзорното предаване „Метроном“ на Радио „Фокус“ социологът Юрий Асланов. Според него напрежението между управляващите и майките на деца с увреждания няма да намалее.  „Майките извоюваха това, за което се бореха. Вчера парламентът взе решение за одобряване на средствата и включването им в бюджета за следващата година. Въпросът за оставката на вицепремиера Валери Симеонов, обаче, остава, защото в политиката думите имат значение. Те са изречени и никакви извинения не могат да ги заличат. Казусът остава морален и напрежението остава. Протестът още от самото начало беше политически, защото имаше политическо искане към една политическа институция да вземе решение“, обясни Юрий Асланов.  Той каза още, че обявяването на курс към предсрочни избори е традиционна парадигма за всяка опозиция. Пренасищането от събития облекчава подобни изказвания, допълни социологът.  БСП не понася никакви вреди, обясни той, като уточни, че всички последващи щети са за сметка на управляващите.  ", "date": "2018.10.27", "title": "Юрий Асланов: Идеята за предсрочни избори става все по-близка и придобива плътност "}
{"url": "http://epicenter.bg/article/Tsatsarov--Pred-golyama-vaprositelna-e-badeshteto-na-Natsionalniya-institut-po-kriminalistika-kam-MVR-/166774/3/0", "text": "Пред голяма въпросителна е и бъдещето на Националния институт по криминалистика към МВР, където проблемите са същите, като на съдебните медици. Това каза пред журналисти в Пловдив главният прокурор Сотир Цацаров, предаде репортер на Радио „Фокус”- Пловдив.  „Аз отдавна говоря за това и ако е имало критики към този институт, то е било не към професионализма на тези експерти. В случаи на тежки престъпления тези хора работят денонощно”, каза главният прокурор.  По думите му проблемът е в това, че трябва да се мисли за създаването на съвсем друга структура – Централна криминалистична лаборатория, криминалистични лаборатории по места и др.  „Не е нормално в Русе, където е най-големият трафик на наркотици на Дунав мост, местната лаборатория да може да изследва само хероин и марихуана, и толкова. Всичко друго, като кокаин и всякаква синтетична дрога, се изследва в Националния институт по криминалистика, при задържани по досъдебни производства”, каза Цацаров.  Той посочи, че средната продължителност на тези изследвания са 1.8 година, заради натовареността на експертите там. По този начин се проточва и разследването.   Трябва да се търси разумният баланс, при който да бъдат защитени интересите на бързото производство, но и да бъдат запазени човешките права, каза Сотир Цацаров по повод новите промени в Наказателно-процесуалния кодекс, които позволяват ареста да остане в тайна до 48 часа.  Парламентът одобри предложението от правителството, според което властите могат да задържат и дете до 24 часа, без да уведомяват родителите. По думите на Цацаров тези промени защитават интересите и на държавното обвинение, но не може да се постига бързо правосъдие с посегателство върху правата на обвиняемите и техните близки.  „Много внимателно трябва да се прецени доколко една подобна промяна наистина обслужва интересите на правосъдието, или представлява просто една декларирана промяна, а в крайна сметка поставя в едно много тежко положение близки на обвиняемите”, каза още главният прокурор.  Сотир Цацаров посочи, че Прокуратурата ще излезе със свое становище, но едва след като промените бъдат обнародвани. По Закон дотогава Прокуратурата няма право на реакция със становище по въпроса.   ", "date": "2018.10.27", "title": "Цацаров: Пред голяма въпросителна е бъдещето на Националния институт по криминалистика към МВР "}
{"url": "http://epicenter.bg/article/Gazat-po--quot-Turski-potok-quot--tragva-do-kraya-na-2019-godina-/166788/4/0", "text": "Въвеждането в експлоатация на двете разклонения на газопровода „Турски поток“ трябва да се случи до края на 2019 година, се казва в материали във връзка с визитата на руския президент Владимир Путин в Истанбул, където ще вземе участие в четиристранната среща на върха за Сирия и ще проведе двустранна среща с турския си колега Реджеп Таийп Ердоган, съобщават РИА Новости и Агенция \"Фокус\".  Газопроводът „Турски поток“ ще се състои от две разклонения с мощност 15,75 млрд. куб. м. всяка, положени по дъното на Черно море. Първата тръба е предназначена за доставка на газ до турските потребители, а горивото по втората трябва да бъде изнасяно в страните от Южна и Югоизточна Европа.  Както пише РИА Новости, в края на май стана известно, че „Турски поток“ ще бъде продължен към България. Освен това, от Будапеща изразиха надежда, че газопроводът ще бъде достроен до Унгария.  Тези дни от „Газпром“ съобщиха, че морската част на „Турски поток“ е построена на 95%, а съоръженията на руското крайбрежие, при Анапа, са завършени и сега се пускат в експлоатация, а в Турция продължава строителството на приемния терминал.  ", "date": "2018.10.27", "title": "Газът по \"Турски поток\" тръгва до края на 2019 година "}
{"url": "http://epicenter.bg/article/----------------------/166770/11/34", "text": "    - Много сложни въпроси ми задавате. Тази ситуация и този кабинет вече не могат да се оценяват с инструментариума на политическия анализ. Липсва каквато и да е стабилна основа за правене на прогнози. Няма нещо от което т.нар. патриоти да не са се отметнали, отказали, променили мнението си, отрекли. При тях думите и достойнство вече не значат нищо. Борисов ще направи в максимална степен всичко, което може да му гарантира запазване на кабинета. Тук вече говорим за власт на всяка цена. Тоест отговорът би бил нещо като: всичко е възможно.    - Темата е много специфична, а аз не съм наясно с нейните детайли. Мисля, че това се отнася за по-голяма част от обществото. Мога да коментирам само политическата й страна. Въпросът излезе на политическия радар благодарение на отчаяните протести на майките на деца с увреждания, непоследователната политика на правителството (махнаха социалния министър, а после го върнаха), за да ескалира от репликите на вицепремиера Симеонов. Гласуването в парламента на законопроекта показва, че заради скандала има институционален консенсус за решаване на проблема, но това не решава въпроса за политическата отговорност. Докато не се реши и той, проблемът ще стои отворен подобно на незараснала рана.    - Да, той минава за по-консенсусна фигура, а и владее езика на политическата коректност, който е полезен в конкретната ситуация. Освен това има собствена тежест в ГЕРБ, което се разбра около търканията между Борисов и парламентарната група по повод трите министерски оставки в началото на септември.    - Всичко, което се каже за тях може да е вярно и невярно едновременно. Едва ли в световната история е имало такава коалиция. Искат си оставките, обвиняват се в соросоидство и джендъризъм, плюят се, заканват се, пак се събират в името на нещо си, свалят доверие, спират си телевизиите, пак събират да се договорят… Всичко е отвъд рационалното, така че, както казах и преди малко, прогнозите са невъзможни. Единственото сигурно е, че не показаха капацитет за реална политика, конструктивни решения и съответни резултати. А вече дори да искат да направят нещо положително, няма чуваемост и условия за това.    - Да. Вече могат да разчитат само на някакви патронажни гласове и купен вот, за да успеят да се задържат над политическата повърхност. Сами си го направиха, и то при положение, че имаха исторически шанс и благоприятен европейски контекст да се докажат във властта и да стоят дълго в нея.    - Те отдавна ги надминаха. В добавка, прегръдката на ГЕРБ винаги е смъртоносна за по-малкия.    - Мисля, че все още го контролира. Защото Валери Симеонов в правителството влиза в някаква що-годе рамка, но Валери Симеонов обратно в парламента ще е взривоопасна субстанция. Много е крехка конструкцията и без един от елементите може парламентарното мнозинство да „висне“ на Марешки. Откъдето и да го погледнете, до края на този парламент ще е драма.    - Толкова скандали станаха, че вече трудно се помнят. Те преливат от един в друг. Единственият лакмус ще се резултатите от едни избори, било то предсрочни или европейски. В момента няма надеждни индикатори за електоралните нагласи, които да ни дават реалната картина. Виждате, че политическата ситуация е доста сюрреалистична. Корнелия Нинова е единствената с ясна и категорична позиция, която остана на терен. Умишлено не казвам БСП. ДПС са в обичайната си рееща неясност, докато не се изясни напълно ситуацията. Година и половина запълват времето с боксиране на патриотите.    - ГЕРБ имат респект от ДПС и дълга традиция в отношенията, което означава, че партията има потенциал да дестабилизира кабинета. Карадайъ вчера заговори за предсрочни избори, но сега трябва да се уплътнят думите. Досега те витиевато заобикаляха темата за целия кабинет. Проблемът на ДПС е, че никой не ги иска за открити партньори в управлението. Алтернатива може да се роди и за дни. Спомних си старата политическа максима, че има десетилетия, в които не се случва нищо и седмици, когато се случват десетилетия.    - Има, разбира се. Предполагам, не съм единственият, на когото му прави впечатление, че страната вече 10 години е на последното място по социално-икономически показатели, демография и качество на живот в ЕС. Перспективи за излизане от това положение не се виждат. Ако това не е политическа криза и условие за предсрочни избори, значи е дошъл краят на политиката. В политическата теория обаче пише, че политиката няма край.  ", "date": "2018.10.27", "title": "Д-р Калоян Методиев: Прегръдката на ГЕРБ винаги е смъртоносна за по-малкия "}
{"url": "http://epicenter.bg/article/-Lara--edin-roman-za-zhenite--koito-se-chuvstvat-vinovni-bez-da-imat-vina/166800/6/0", "text": "  Срещаме се в известно, шумно кафене в столичен мол. Тя пристига с походка на газела и балансира на сребърните си сандали с тънки каишки виртуозно, както само човек, който бяга по пет километра почти всеки ден е в състояние. Очите и са нефритени и веднага предразполагат за разговор на Ти. Ще й говоря на Вие обаче, защото я ценя много след онова което прочетох. Думи от сърцето на много смела, забавна, омагьосваща жена. Думи в които няма и грам преструвка, поза и опит да се изпроси снизхождение. Моите почитания, Лара, пардон Ния!     - Започнах да пиша книгата в период, в който не бях вдъхновена от ежедневието си и търсех начин по който да осмисля дните си. Започнах да пиша за свое собствено удоволствие, тъй като подсъзнателно съм търсела авто-терапевтичния ефект, който намерих, чрез преразказването на живота ми.   Била съм искрена относно страховете и комплексите си, което в ретроспекция мисля, че е донесло най-висока добавена стойност на книгата ми. И бидейки отново искрена, ще кажа че животът ми в никакъв случай не е зашеметяващ.     - Поради две причини: исках да науча английския език като роден, защото усещах, че това е задължително условие, ако искам да съм гражданин на света. Също така, исках да стана абсолютно самостоятелна и независима от родителите си. Скачайки в  дълбокото, образно казано, смятах, че ще се науча се оправям сама в живота, много по-бързо, отколкото ако остана в България и живея с нашите.   Много хора ме питаха не ме ли е страх да замина сама толкова далече. А аз им отговарях, че всъщност ме е страх да не се случи нещо което да възпрепятства  заминаването ми.     - Не всичко, описано в романа е изцяло вярно. Героите са истински, както и тяхното въздействие върху Лара, главната героиня, съответства на това, което съм изпитала в реалния живот. Но обстоятелствата при които съм ги срещнала, описани в книгата, не съответстват задължително на реалността. Обсъждала съм тези детайли със съпруга ми още преди книгата да бъде публикувана, така че сюжетите в романа не са изненадващи за него.   Това, което ме изненада мен, и то с положителен знак, беше промяната в поведението му към мен по отношение на ежедневните, рутинни детайли от съвместния ни живот. След като прочете „Лара“, той видя моята гледна точка не през неговата позиция, а от позицията на външен човек и започна да се съобразява с мен и моите желания много повече от преди.     - Никога не съм искала да бъда модел, защото мога да се оценявам реалистично и знам, че не притежавам съответните данни. Актриса исках да бъда като много, много млада – това е последствие от образованието ми, когато се повлиях от тази идея, а все пак актьорското майсторство е и средство за себе-изразяване, което е много важно за моята природа.   С израстването ми разбрах, че за моята емоционалност ще е най-добре да изразявам собствените си емоции, а не чуждите, както правят актьорите  и затова лека-полека се преориентирах към писането, чисто като хоби. А може би най-важната причина беше чисто практическа – в един момент, във втората част на 20те ми години, исках да прекратя с неизвестността около утрешния ден и да „уседна“ – в една държава, да създам семейство, както и стабилен доход, на който мога да разчитам.     - Майчинството е крайъгълният камък, който променя живота на жените. Аз лично разделям живота си условно на две части – преди и след като станах майка. Емоциите и приоритетите от живота ми преди майчинството нямат нищо общо с тези след това.   Когато децата ни са малки, ние им се отдаваме изцяло – това, за някои от нас, може да е шок, защото означава да поставим кариерата си, другите си цели, социалния си живот, хобитата си и всичко останало на заден план. След като децата поотраснат, се налага да преустроим отново живота си и да направим отново място за всичко останало – кариера, хобита и тн. Ако не го направим, рискуваме да станем от обсебващите майки, които не искат да пуснат детето си да порасне и се месят в живота му повече от необходимото, когато е възрастен.   Накратко, предизвикателството да си майка, е да изгубиш себе си, когато детето е малко и има нужда от присъствието ти повече от всичко, и после да намериш или по-точно да преоткриеш себе си и да продължиш по пътя си, когато детето ти порасне и вече няма толкова голяма нужда от теб. Към днешна дата си давам положителна оценка като майка, но да не забравяме, че майчинството е до живот и положителната оценка, която си давам сега е обект на актуализация във времето.     - Под „жената,която иска всичко“, всъщност съм била много по-скромна от това, което изглежда на пръв поглед и съм имала предвид жена, която не се страхува да поиска едновременно да има и кариера, и семейство, и мечти, чието преследване да осмисля допълнително живота ѝ.Чрез подзаглавието не съм визирала материални придобивки.   Получила съм от съдбата много – това че съм здрава, че близките ми са здрави, че не съм родена в държава като Сирия или Афганистан, където правата ми като човек и като жена биха били тотално потъпкани, ме прави галеник на съдбата, наред с много други хора. Лошото е, че не винаги оценяваме това и не винаги сме благодарни за базисни неща като здравето си и нормалните условия за живот.   Оттам нататък,  обаче, идват и предизвикателствата, които преследват обикновените хора, с що-горе уредени животи. И винаги, най-големият въпрос за мен, като средно-статистически човек е бил, „Защо съм дошла на този свят? Как да осмисля ежедневието си? Как да открия смисъла на съществуването си?“. В различните етапи от живота ми, съм намирала смисъл и мотивация за живот и за действие в съвсем различни неща. И именно тази еволюция съм се опитала да пресъздам в книгата си чрез проследяването на развитието на Лара.   Не смятам, че съдбата ми е отнела каквото и да е – за всичките проблеми и комплекси, които имам, съм отговорна изцяло аз. Осъзнала съм ги и в момента се опитвам да ги преодолея, което не е въобще лесно.     - Не мога да говоря колективно от името на жените в България, защото всяка жена води нейна си битка.   Лично за себе си, мога да кажа, че не ми дава мира презумпцията, че жената е винаги виновна. Ако нещо в семейството е нередно – обществото обикновено колективно обвинява жената. Обвинява жената като майка, като съпруга, като служител и не дай си боже, ако дръзне да влезе в ролята на ръководител или предприемач.   Единствено, жените, които са избрали ролята на домакини като че ли не биват обвинявани от обществото, тъй като това е позицията, където не само им е разрешено да бъдат, но е и желателно да си останат. Всяко едно желание на жената да излезе от отредената ѝ роля на домакиня и майка, бива осъждано от една или друга част от обществото.   А дори не искам да зачеквам темата как жените, които са изнасилени, както и жените, обект на домашно насилие много често получават етикет „сама си е виновна“ и „търсела си го е“ – пак от това наше общество.     – Когато живеех в Австралия, не се самоопределях като „човек в странство“, или като „имигрант“. Определях се като човек, млад човек – тогава бях на 19 – който иска да се научи, да е независим, да се научи да е финансово самодостатъчен, и като човек, който разширява мирогледа си.   В Сидни няма голяма българска общност, както например в Чикаго, така че без да го планирам, бях обкръжена най-вече от местни, или приятели от други националности. От време на време се срещах с представители на българската общност, имах 1-2 приятелки там, но не съзнателно съм търсила компанията им, нито съзнателно съм я отбягвала. Приятелите си съм избирала не по националност, а по сходство в мисленето.    Не съм сигурна дали определени черти на характера ми са се проявили в чужбина, но определено докато бях там научих, няколко неща: че аз не съм центърът на света, че България не е центърът на света, както и че нашенският манталитет не винаги е мерило за правилно поведение.     - Започнах да я пиша за себе си, но с напредъка в писането сметнах, че книгата е за всички жени, които някога са се чувствали виновни, без да имат вина, както и за мъжете им, които ги обичат и искат да ги разберат. Това съм написала и в посвещението на „Лара“. Книгата не е посветена на конкретен човек, а на нас, жените, като едно колективно цяло.     - До хората, които имат нужда от нея.  ", "date": "2018.10.27", "title": "„Лара“ един роман за жените, които се чувстват виновни без да имат вина"}
{"url": "http://epicenter.bg/article/D-r-Set-Shostak--Vse-oshte-chakame-signal-ot-Kosmosa--VIDEO--/166762/7/0", "text": "Преди дни редица български медии разпространиха новината, че са прихванати 72 сигнала от далечна галактика, излъчени от изкуствен интелект.  Предполага се, че сигналите идват от свръхнапреднали извънземни цивилизации, а тревожното е, че са заплашителни за човечеството.  Българските медии цитират Сет Шостак – главен астроном на института „Сети” в Маунтвю, Калифорния, който се занимава с търсенето на контакти с извънземни.  Затова бТВ се свърза със самия Сет Шостак, за да потвърди или отрече тези новини.  \"Вярно е, че през последните няколко години получаваме странни радиосигнали – много къси – за част от секундата. Но едва ли това са извънземни”, каза в интервю за предаването „Тази събота” Шостак.  На въпроса дали в института разработват алгоритъм за разчитане на сигнали от извънземни той отговори: „Още не сме получили сигнал, още сме като Христохор Колумб, когато излиза от Испания по море. Ако получим съобщение, разшифроването ще е вторично”.  Той уточни, че „Сети” не изпраща сигнали към космоса, а само чака да получи сигнал. Същи, че най-вероятно най-близката планета, на която има живот, е на 500 светлинни години и едно „Здравей” би пътувало до там около 1000 години.  ", "date": "2018.10.27", "title": "Д-р Сет Шостак: Все още чакаме сигнал от Космоса (ВИДЕО) "}
{"url": "http://epicenter.bg/article/FIFA-prizna-Mondiala-v-Rusiya-za-nay-dobriya-v-istoriyata-/166777/8/0", "text": "Съветът на Международната футболна федерация (ФИФА) призна Световното първенство в Русия (14 юни - 15 юли) това лято за най-доброто в историята. Това съобщи членът на Съвета Алексей Сорокин пред ТАСС след заседанието на ръководителите на организацията, което се проведе в Руанда, предава БГНЕС.  Директорът на ФИФА по провеждане на състезания и събития Колин Смит е представил подробен отчет и Мондиал 2018 единодушно е бил определен за най-добрия в историята във всички отношения.  В Русия по много показатели бяха счупени рекорди от предни шампионати. За успешни са били признати и инициативи като безплатния транспорт, идентифициране на запалянковци и други нововъведения.  Шампион на планетата стана отборът на Франция, който в заключителната среща победи Хърватия с 4:2. Русия за първи път в историята стигна до 1/4 финалите, където отстъпи на Хърватия след дузпи.  ", "date": "2018.10.27", "title": "ФИФА призна Мондиала в Русия за най-добрия в историята "}
{"url": "http://epicenter.bg/article/Divoto-zove--Balgarin-absolyutno-sam-pokori-dzhunglata-v-Amazoniya--VIDEO--/166778/10/0", "text": "Филип Лхамсурен е третият в света пътешественик, който без чужда помощ покори сам Амазонската джунгла. Премина над 5000 километра с кану, велосипед и пеша. Скитник по душа, страстен приключенец, писател и баща, той странства по „забравените пътища“.  “Някои хора са направени за трудния, други за средния, трети за лесния път. Ако ти се случват най-големите трудности и проблеми, те ти се случват, защото можеш да минеш през тях“, сподели приключенецът Филип в предаването \"Събуди се\" по Нова тв.  Първото голямо пътуване на Филип започва със завръщане към корените му в Монголия, където е родена майка му.  “Чувствам огромна празнина, която никога няма да се запълни – на майка ми. Тя много обичаше природата, тя ме научи на природата, на любовта, на дисциплината. И когато съм в града, винаги нещо ме тегли към природата “, каза още Филип.  Детските си години преживява в бежански лагер, по-късно се обучава се във Френския чуждестранен легион. И до днес записва спомените си във военни бележници. Независимо дали ходи пеш, със стара лодка, кон или на гърба на камила, сред планините, мълчанието и лагерния огън се ражда идеята му за експедиции, задвижвани само от човешкия дух. Търсенето на границите на ума и тялото отвеждат Филип в едни от най-отдалечени кътчета по света от Чечения и пустините на Азия до джунглите на Амазония.  “Опитвам се да правя моите експедиции не повече от 6 месеца, защото иначе губиш контакт към хората, които обичаш, приятелите. Никой не може да те чака, това е голямо изпитание или постоянно да те подкрепят, защото ти си измислил нещо супер“, допълни пътешественикът.  Опит за покушение осуетява плановете на Филип да покори дивата Амазония още преди 3 години. Но пак се връща там, където опасности дебнат на всяка крачка. Признава, че пада духом, крадат лодката му и остава без пари. И решава да спре приключението си, превърнало се в кошмар. Но когато си мислиш, че ти се случва най-лошото може би ти се случва най-доброто. И всичко започва отначало, зад гърба му е верният приятел Румен, които от 20 години живее в Амазония. 5 месеца по-късно, след повече от 5000 км от Тихия до Атлантическия океан Филип прегърна Амазония. И тя прегърна него.  Въпреки че живее на ръба, Филип никога не би рискувал прекалено, ако това ще му коства живота и завръщането при семейството си. Защото семейството е тази невидима за окото, но осезаема за сърцето подкрепа, когато човек върви по забравените от Бога и човека пътища.  ", "date": "2018.10.27", "title": "Дивото зове: Българин абсолютно сам покори джунглата в Амазония (ВИДЕО) "}
{"url": "http://epicenter.bg/article/Poslanitsite-na-SASht--Velikobritaniya-i-Irlandiya-otkriha-sedmiya-Uiski-Fest/166810/9/0", "text": "Техни Превъзходителства Емма Хопкинс, Ерик Рубин и Катрин Лолър – посланиците на Великобритания, САЩ и Ирландия по традиция откриха Уиски Фест София, който отново е посветен на благородна кауза – по-зелена столица.   Екологична томбола ще спомогне за засаждането на дъбове, а един от участниците ще си тръгне с уникална колекция от над 50 бутилки от престижни марки.     Фестът ще посреща почитатели и ценители на изисканите напитки и в събота и неделя, билети се купуват на място в Sofia Event Center - Парадайз Център. Специални златни кредити осигуряват достъпа до дегустация на изключително редки и скъпи питиета. Всяка вечер се раздават и многобройни награди като комплимент към почитателите на уиски културата.         Традиционни и екзотични напитки изкушават гостите на феста, а почитателите на яките мотори могат да си направят снимка със страхотна машина на един от 30-те щанда. За втора година гостите могат да се насладят и на собствената марка уиски на събитието - Уиски Фест София. Специална зала е на разположение на любителите на ром, коняк и пури. По време на уиски празника се приготвят изискани коктейли и невероятни вкусотии, вдъхновени от изисканата напитка.   Огромна чаша, известна като Уиски Граал, за поредна година украсява всяко селфи на посетителите.   Жива музика на терасата превърна феста в истинска фиеста за всички сетива. Музикантите ще радват със страхотен саунд и виртуозни изпълнения посетителите до края на уикенда.   Уиски тайни ще разкрият световноизвестни лектори, които пристигнаха у нас от различни кътчета на света, за да водят майсторски класове. А в неделя Мария Силвестър, Кирил Ефремов, Кедъра, Димитър Калбуров и още известни имена ще изненадат гостите на събитието с Пощенска кутия за Уиски приказки.   Изискани напитки,елегантни гости, страхотна музика и безброй изненади – Уиски Фест София е върховна наслада за всеки любител на изтънчените удоволствия, стига да е над 18 години.   Пълната програма и допълнителна информация за Уиски Фест София 2018 ще намерите на  и    За повече информация може да пишете на електронен адрес    Всички удоволствия, които предлага Уиски Фест, са достъпни само за пълнолетни. Организаторите и официалните представители на марките апелират: Консумирай отговорно!", "date": "2018.10.27", "title": "Посланиците на САЩ, Великобритания и Ирландия откриха седмия Уиски Фест"}
{"url": "http://epicenter.bg/article/Stomatolog-ot-Rim-i-dve-yuristki-sa-sred-koronyasanite-za-Misis-Balgariya/166783/10/0", "text": "За 20-та поредна година  в „Сити Марк Арт Център“ в София, бяха избрани новите носителки на най-престижната титла за омъжени дами „Мисис България 2018”.   Повече от 500 бяха претендентките за короните на предварителния кастинг, а специална комисия определи 20-те финалистки, които се бориха за титлата  „Мисис България. За втори път бяха избрани и техни подгласнички, които ще представят страната ни на международни конкурси.   По традиция журито бе съставено от носителки на тази титла през годините. Тази година конкурса подкрепи “Асоциация за талантливи деца” в лицето на Богдана Желявска и актьора Ники Сотиров.    Достоен за отбелязване е фактът, че за 20-те години от съществуването си, участничките и победителките в надпреварата, са вложили в благотворителни каузи над 750 хиляди лева.   В първи тур финалистките излязоха със своите съпрузи и семейства, които разказаха за тях.    В третия тур по традиция участничките дефилираха с официалните тоалети.    Гостите изпиха като комплимент чаша вино от Better Half и се насладиха на вкусни хапки от ресторант Ив и Тополите, както и на митерални води Бачково.    Всички участнички получиха подаръци от Refan, Velmar, Dary travel, процедури от ProDerma, Tonino Lamborghini, Alex fashion, boutique Via Roma 7, бутик Резерве, бижутата на Maria Yoncheva, Premium Health Products, Boom swimwear, Bridal  Fashion, 1 Meter Chocolate.    За грима и прическите на участничките се погрижи екипът на Code beauty. Украсата  в залата бе дело на Raro Agency wedding.    Всички победителки в конкурса през годините разплакаха организаторката и продуцент на конкулса Меги Савова като я коронясаха за \"Мисис България на всички времена\".   Освен прекрасните изпълнения на талантливите деца от Асоциацията, гостите в залата имаха възможността да чуят световноизвестния тенор Джузепе Камбоне, подарък за юбилея от генералния спонсор на Мис Италия Мишеле Райноне.    7-етажната торта за юбилея беше дело на Mladman Cakes.   Водещи на събитието бяха носителките на титлата Мисис България Маги Сидерова и Мариана Маринова. Макар и пресипнали от зъл вирус, двете се справиха блестящо с ролите си.    Организаторите изказват благодарности на всички журналисти и медийни партньори които отразяваха конкурса през годините.    Специални благодарности на г-н Христо Киров - City Mark Art Center. След конкурса наздравиците продължиха в Club Eleven.       Сребърни медалистки :    - на 36 год., живее в гр. София, има 1 син, магистър по право, по професия е юрисконсулт, занимава се с аеробика, най-важното нещо за нея е семейството;    -на 38 год., живее в гр. София, има син и дъщеря, управител е на студио за красота, обича спорта и да пътува, била е предизвикана да участва в конкурса от своите деца, девиз: „Няма невъзможни неща. Всичко се постига с воля и постоянство“;    - на 30 год., живее в гр. Карнобат, има 2-ма сина, по професия е лекар – ендокринолог, обича да рисува и да пее, участва, защото носи каузата на конкурса в себе си, девиз: „Цели се в луната, дори и да не уцелиш, ще уцелиш една звезда“;    - на 32 год., живее в гр. София, има 2-ма сина, професионален модел, по професия е художник, занимава се с перманентен грим, предложението за участие в конкурса всъщност е на нейният съпруг;     на 38 год., живее в гр. София, майка е на  дъщеря и двама сина, има собствен бизнес, желае да даде личен пример за човечност и доброта с популяризиране на кампаниите на конкурса, девиз: „Свят без любов – релеф от човешки останки“.    - на 35 год., живее в гр. София, има един син, по професия е застраховател, девиз: „От всичко най-важно е да си щастлив и няма значение дали знае целия свят или знаеш само ти“;    - на 26 год., живее в гр. Бургас, има един син, с две висши образования е: право и туризъм, говори 3 езика, определя се като човек на изкуството – била е радио водеща, участвала е във вокални групи и представления, занимава се и с мода, девиз: „Напред и нагоре“    - на 41 год., живее в Рим, има двама  сина, по професия е стоматолог, участва в конкурса, защото желае да подпомогне благотворителната кауза.    ", "date": "2018.10.27", "title": "Стоматолог от Рим и две юристки са сред коронясаните за Мисис България"}
{"url": "http://epicenter.bg/article/Slanchevo-i-toplo--s-pochti-letni-temperaturi-do-24-26-/166758/2/0", "text": "Днес ще е слънчево и топло, с почти летни температури. На места максималните температури ще достигнат 24°-26°. \r\n Валежи не се очакват, но на много места ще има разкъсана облачност. \r\n   \r\n Изненада ни това топло и приятно време. Трябваше да бъдат едни студове в момента. Ако могат хората, днес и утре да излязат навън, да се разходят и да поемат глътка въздух и щастие, ще е добре. Поне до 6-7-и ще е хубаво времето. Даже до 10-и ноември температурите ще са над нормалните. Не се очертават и обилни валежи, поне засега. Всичко може да се обърне. \r\n   \r\n   \r\n Това заяви в ефира на \"Здравей, България\" климатологът проф. Георги Рачев. \r\n   \r\n Експертът коментира какво време ни чака през идните дни. \"Много е голям и силен циклонът, който е в Западното Средиземноморие. \r\n В Испания хората ще видят сняг. В Швейцария и Австрия ще падне първата съществена и трайна снежна покривка, в Хърватия, Албания също. \r\n Въпреки, че сутринта беше 3 градуса, очакваме днес в студена и мрачна София да бъде слънчево, топло и с температури над 20 градуса\", заяви той.  \r\n   \r\n \"Уникален е въздухът, защото има непрекъсната смяна на въздушните маси. В момента хората се радват, не само в София, но и в цяла България, на много чист въздух\", каза Рачев.  \r\n   \r\n \"Морето вече е доста студено. За нашето море ще си говорим за къпане през средата на май месец. Все пак, там където има слънце, ще бъде доста топло. В обедните часове, човек може все пак да вземе последните слънчеви бани\", смята климатологът.  \r\n   \r\n \"Във вторник и сряда се очаква нова вълна на още по-високи температури. Във всички градове ще има температури над 20-25 градуса\", добави той.  \r\n \"Валежите са трудни за прогнозиране. Ноември се очертава да е малко по-топъл от нормалното. В Западна България има места, където 100 дни не е валяло и капка дъжд\", завърши климатологът. \r\n По Черноморието ще бъде предимно слънчево. Ще духа слаб до умерен вятър от юг-югозапад. Максималните температури ще са 20°-23°. Температурата на морската вода ще е 17°-18°. \r\n   \r\n В планините ще бъде предимно слънчево. Ще духа умерен, временно силен вятър от запад-югозапад. Максималната температура на височина 1200 метра ще бъде около 16°, на 2000 метра – около 9°. \r\n", "date": "2018.10.27", "title": "Слънчево и топло, с почти летни температури до  24°-26°"}
{"url": "http://epicenter.bg/article/Vrashtame-se-kam-zimnoto-chasovo-vreme--mestim-strelkite-s-chas-nazad-tazi-nosht/166759/2/0", "text": "Тази нощ се връщаме към зимното часово време. В 4 часа в събота срещу неделя местим стрелките с час назад.   \r\n До 1 април 2019-та трябва да решим кое време да остане у нас за постоянно - лятното или зимното. Срокът беше поставен от Европейската комисия, тъй като мнозинството от европейските граждани се обяви против местенето на часовниковите стрелки. \r\n   \r\n 96% от българите са поискали да се премахне смяната на времето. 51% предпочитат  постоянно да е лятното часово време, а 38 процента – зимното. \r\n", "date": "2018.10.27", "title": "Връщаме се към зимното часово време, местим стрелките с час назад тази нощ"}
{"url": "http://epicenter.bg/article/Tsvetanov--Opozitsiyata-se-interesuva-samo-ot-tova-kak-da-doyde-na-vlast-/166760/2/0", "text": "В момента имаме опозиция, която се интересува само от това как да дойде на власт. Това каза председателят на ПГ на ГЕРБ и зам.-председател на партията Цветан Цветанов по време на осмия университет на Старейшини ГЕРБ в Сандански, предаде репортер на Радио „Фокус“ – Пирин.  Той даде пример, че във „Визия за България“ на БСП липсва темата „Строителство“.  „Може ли без развита инфраструктура да гарантираш просперитет, развитие на бизнеса и осигуряване на работни места“, попита Цветанов.  Според него опозицията търси само конфликти по теми и проблеми, които са преекспонирани, без да предлага реални политики.  По отношение стабилността на коалиционното управление, Цветан Цветанов заяви, че то е стабилно и има утвърдена програма, която следва.  „Изпълняват се всички приоритети, като основен акцент е увеличението на доходите“, обяви той.  Цветан Цветанов изказа специални благодарности на фондация „Ханс Зайдел“, които оказват голяма подкрепа на ГЕРБ през годините. Той обърна внимание, че съвместно с тях се организират различни форуми на партията, както ѝ кръгли маси по актуални теми и проблеми.   От 15 януари следващата година ГЕРБ ще започне диалог с гражданите по места в цялата страна по секторни политики на тема „Европа в нашия град“, каза още Цветан Цветанов.  „Повече от всякога се нуждаем да не се отклоняваме от европейския път на страната“, обърна внимание той.  „Този граждански диалог ще се организира във всички областни центрове, за да може да говорим по секторни политики – образование, земеделие, местни политики и други. В тези форуми ще участват кметове, общински съвети, членове на европейския парламент. Идеята е да покажем ангажираността си към обществото“, обяви Цветан Цветанов.  „Имаме коалиционно управление в утвърдена програма. Изпълняват се всички приоритети. Основен акцент е увеличаването на доходите на българските граждани, като през 2019 минималната заплата ще бъде 560 лева“, посочи той и допълни, че през 2019 година е заложен икономически растеж на БВП от 116 млрд. лева.  „Имаме спазване на ангажимента си за увеличаване на доходите на българските граждани – в бюджетната сфера 10%, минималната работна заплата през 2021 да е 650 лева, безработицата да стане 4% през 2021“, заяви Цветанов.  „Учителските заплати ще бъдат увеличени с 20%. Само парите за образование ще бъдат около половин милиард. Имаме повече разходи в размер на 5.5 млрд. лева, което означава, че ние няма да увеличим дефицита, няма да задължим някой да плаща след нашето управление“, посочи той.  „Смятам, че държавата в момента има икономически растеж, който се предвижда да бъде запазен до 2021 година“, каза още председателят на ПГ на ГЕРБ.   ", "date": "2018.10.27", "title": "Цветанов: Опозицията се интересува само от това как да дойде на власт "}
{"url": "http://epicenter.bg/article/Tsveta-Karayancheva--Pravitelstvoto-ne-se-krepi-na-Valeri-Simeonov--Toy-premina-granitsata-/166761/2/0", "text": "\"Мисля, че   премина границата, не биваше да се обиждат по този начин жените. Аз мисля, че той осъзна това\", каза тя относно думите на Симеонов, който нарече майките на деца с увреждания \"кресливи жени с уж болни деца\".   \"Опитахме се да изпълним всички желания и нужди на   и на хората с увреждания. Думи се изтървават, хората се извиняват. Законът за хората с увреждания се променя и се подготвя за второ четене. Променихме го, за да успокоим народа\", допълни Караянчева.   \"Важното е да решим проблемите на тези жени. Имаме респект към тяхното ежедневие и това, че всеки ден отдават любов на болните им дечица. Правителството не се крепи на  , а на коалицията. Симеонов не крепи третото правителство на Борисов. Решението на малката коалиция е такова - да не подава оставка вицепремиерът\", разкри председателят на Народното събрание.   \"Ние показахме, че можем да се извиним дори да не сме сгрешили\", категорична бе Караянчева. \"  трябва да направи корекции в поведението си. Не е време за избори, време е да работим конструктивно\", завърши Караянчева.   Тя добави, че Симеонов остава на поста си не защото крепи правителството, а защото такова било решението на \"малката коалиция\".   Караянчева коментира и ареста на семейство Баневи в Ница. Тя бяха задъуржани по искане на българските власти заради обвинение в данъчни измами, документни престъпления и пране на пари.   По повод думите на Евгения Банева от преди години, че са дали милиони за корупция, председателят на парламента каза: „Нека да се осветят тези имена, които са искали подкупи, и тогава прокуратурата ще си влезе във функциите”.   По повод думите на лидера на ДСП, че неминуемо ще има предсрочни избори и че \"национално отговорните партии\" трябва да заменят националистите във властта, Караянчева заяви, че е нормално опозиционните сили да говорят по този начин. \"Имаме много работа още да свършим, не е време за предсрочни избори”, обяви тя.  ", "date": "2018.10.27", "title": "Цвета Караянчева: Правителството не се крепи на Валери Симеонов. Той премина границата!"}
{"url": "http://epicenter.bg/article/Georgi-Harizanov--Valeri-Simeonov-tryabvashe-da-se-izvini-po-rano-za-dumite-si-kam-maykite-/166764/2/0", "text": "„ДПС, както и БСП, прекрасно знаят, че в сегашната политическа ситуация, която няма изгледи скоро да се промени, двете партии поотделно се намират в изолация и невъзможност да участват в управлението. Това в някаква степен обяснява как острите думи не се претворяват в политически действия. ДПС устойчиво съдействат за парламентарната дейност и за осигуряването на кворума, така че когато думите се разминават с делата, предлагам да не им отдаваме толкова голямо значение”. Това заяви в студиото на „Събуди се” по Нова тв Георги Харизанов от Института за дясна политика. Повод за коментара му са думите на лидера на Движението за права и свободи Мустафа Карадайъ, че „предсрочни избори в тази ситуация са неизбежни или оставка за един вицепремиер или на цялото правителство”.  Според Харизанов Валери Симеонов е трябвало по-рано да се извини за думите си, че майките на децата с увреждания са „кресливи”, а децата им „уж болни”.  „В цивилизования свят за подобна реплика този човек забравя за обществено-политическия живот завинаги. Когато ти отиваш в големите върхове на властта, искаш да бъдеш от тези, които взимат решенията , би трябвало да си се обучил на ораторство, на това да знаеш дипломатично къде и как да постъпваш”, коментира ПР-експертът Нидал Алгафари.  Според него също не трябва да се придава голямо значение на думите на Мустафа Карадайъ.  „Лидерът на ДПС нещо каза, което би трябвало да ни заинтригува, но всички знаем, че решенията там, че голямата политика там се прави от един друг човек. Онзи другият човек, когато излезе и каже нещо, тогава може да има трусове. Но той относително скоро каза, че властта няма алтернатива и няма нужда от избори”, добави Алгафари.  Според Харизанов не би трябвало да допуска такива скандали да изместват фокуса от истински важното в политиката.  ", "date": "2018.10.27", "title": "Георги Харизанов: Валери Симеонов трябваше да се извини по-рано за думите си към майките (ВИДЕО)"}
{"url": "http://epicenter.bg/article/Kmetat-na-Mineralni-bani-posreshtna-gosti-ot-obshtina-Maltepe-/166765/2/0", "text": "Кметът на община Минерални бани Мюмюн Искендер посрещна снощи гости от побратимената община Малтепе. Делегацията от 25 души бе водена от единия от зам. кметовете на турската община. Малтепе е една от съставните общини на мегаполиса Истанбул с население от 1 000 000 жители. Намира се на брега на Мраморно море. Нейни съседи са Кадъкьой на запад и Картал на изток. От Малтепе се открива отлична гледка към морето и Принцовите острови.  Това е второ посещение на делегация от Малтепе в националния курорт. Договорът за побратимяването бе подписан на 21-ви август 2017 г. от кмета на Община Минерални бани Мюмюн Искендер и турския му колега Али Калъч. Самата идея за побратимяването трябваше да отлежи няколко години в чекмеджетата, защото подобна процедура от турска страна е доста тежка и се изискват множество разрешителни от централната власт.  Гостите останаха да пренощуват в Минерални бани, а след това ще посетят столицата София и още няколко градчета в Източните Родопи.   ", "date": "2018.10.27", "title": "Кметът на Минерални бани посрещна гости от община Малтепе "}
{"url": "http://epicenter.bg/article/Prof--Antoniy-Todorov--Upravlyavashtite-mozhe-da-se-spasyat--no-s-tsenata-na-oshte-po-golyam-sriv-na-doverie/166771/2/48", "text": "Управляващото мнозинство може да се спаси, но цената ще е още по-голям срив на общественото доверие към правителството и парламента. Това каза в седмичното обзорно предаване „Метроном“ на Радио „Фокус“ политологът проф. Антоний Тодоров. Според него не е изключен разрив между управляващата коалиция.  „Би могло да се стигне до разрив сред патриотите. Например ПП „Атака“ да напусне коалицията, но лидерът ѝ Волен Сидеров може да реши да подкрепя правителството и то да не падне поради това. Може да се случи така, че мястото му да бъде заето от депутатите на ПП „Воля“. Веселин Марешки също заяви такива възможности, но това ще бъде закърпване на положението, защото по същество няма да промени ситуацията“, каза той.  Проф. Антоний Тодоров допълни, че предсрочни избори са малко вероятни, защото следва въпросът готови ли са БСП и ДПС за такива избори. Според него предвидените по-високи плащания в Бюджет 2019 година са предизборен жест, а не дългосрочна политика. Ако днешното поколение не живее добре, е съмнително следващото да има този шанс, каза той.  ", "date": "2018.10.27", "title": "Проф. Антоний Тодоров: Управляващите може да се спасят, но с цената на още по-голям срив на доверие"}
{"url": "http://epicenter.bg/article/Petar-Punchev-za-detstvoto-v-Siriya--mladostta-v-Rusiya-i-sreshtite-sas-zabelezhitelni-lichnosti/166805/10/0", "text": "Тази неделя започваме „Покана за пътуване“ с новата ни рубрика  . В Австрия не е много трудно да изпаднеш в кулинарен амок. Все пак те са дали на света виенския шницел, тортата Захер и щруделът. Като силно пристрастена към сладкишите, ще си призная, че моят личен кулинарен първенец е  . На пръв поглед - нищо особено. Дори не изглежда привлекателно - нахвърляно тесто със сливи, посипано с пудра захар. Все едно някой немарлив готвач е изсипал направената вече палачинка.   Оказа се, че историята на десерта е подобна. Но първо да изясним произхода на думата. Кайзер е ясно - император. А шмарн има няколко значения - нещо смачкано, размазано, натрошено - в буквален смисъл, и глупост, простотия или лудост в преносен. Легендите за създаването на сладкиша можете да чуете в звуковия файл, а рецептата ще откриете на страницата на Покана за пътуване във Фейсбук.   Разговорът с първия гост определено ще остане в историята на предаването като първият в цели четири части. Ама какво да направя като   е толкова интересен събеседник! Много е пътувал – в над 80 държави, още повече е преживял, а срещите му със стойностни личности са като алманаха Кой кой е за световни знаменитости.   В БНР е като у дома си, защото дълги години е бил репортер, радиоводещ и е един от създателите на Нощния Хоризонт. Той е и съосновател на първото частно радио у нас.      Животът му, пъстър като момински чеиз, го е отвел през детските години в Дамаск. Там учи във френския лицей, в който е изкласил и сегашния президент на Сирия Башар ал Асад. Младостта му преминава в Москва, където завършва с отличие университета Ломоносов. Поводът да го поканя е втората му книга .   В нея радиожурналистът казва:  „Признавам, съдбата беше щедра.   Дотук и досега. Откри пред мен възможности, за които съм можел само да мечтая. Или дори не бих могъл“.   Родолюбивата рубрика   отвежда слушателите в едно от най-разтупкващото войнските сърца свята място – Дойран.   В Ерусалим екскурзиите са по вкус и интереси – общообразователни за старините, тематична според съответната религия, по отделните квартали и занаяти, такива, които включват и Витлеем. Нанай-необичайния тур, обаче, попадна нашата кореспондентка в Израел  . Тя  обиколи  . Искра признава: „Когато получих покана за пресконференция на членовете на трите монотеистични религии с нестандартна ориентация, се изкуших да отида.   Още по-интересно бе, че веднага след нея ни предложиха екскурзия из стария град на Ерусалим по местата, доказващи, че тези отношения не са от вчера. Първото място, където отидохме бе голямата катедрала на…Божи гроб. Въпреки, че сградата неколкократно е била опожарявана или части от нея са били унищожавани, се знае, че по времето на кръстоносците голямата тераса на покрива, където сега си съперничат да водят богослужение етиопската и копската църкви, е била място за големите пирове на хората около императорите Балдуин и Ричард.   Подсещам любопитните кулинари да търсят рецептата на кайзершмарн на страницата ни във Фейсбук след излъчването на \"Покана за пътуване\" в неделя вечерта.   Любителите на пътешествията пък си знаят, че там посоките нямат чет ", "date": "2018.10.27", "title": "Петър Пунчев за детството в Сирия, младостта в Русия и срещите със забележителни личности"}
{"url": "http://epicenter.bg/article/Broeni-chasove-do-titanichniya-sblasak-Kubrat-Pulev---Hyui-Fyuri-v--quot-Arena-Armeets-quot--/166791/8/0", "text": "Кубрат Пулев излиза на ринга срещу Хюи Фюри в зала „Арена Армеец” в 19.30 тази вечер.  Българската звезда в професионалния бокс е в отлична форма и ще разчита на подкрепата на публиката у дома. „Ще дам всичко от себе си”, каза Пулев часове преди двубоя, цитиран от Нова тв.  Фюри на свой ред също е убеден, че е достатъчно подготвен за предизвикателството тази вечер. „Аз идвам. Аз съм бъдещето на тази категория”, каза той преди срещата на ринга.  Съперникът на Кубрат играе първия си мач, когато е на 11 години. Следват 44 двубоя, преди да се качи на професионалната сцена. През 2012-та става световен шампион при младежите. От 18-годишен играе при професионалистите. Има зад гърба си 22 победи, 11 от тях с нокаут и една загуба.  На професионалния ринг Кубрат Пулев има 25 победи, една загуба.  Двамата трябва да определят претендента за световната титла на международната боксова федерация.  ", "date": "2018.10.27", "title": "Броени часове до титаничния сблъсък Кубрат Пулев - Хюи Фюри в \"Арена Армеец\" "}
{"url": "http://epicenter.bg/article/-quot-Beroe-quot--i-TsSKA-ne-se-pobediha--Maurides-izpusna-duzpa-/166798/8/0", "text": "Отборите на \"Берое\" и ЦСКА завършиха при резултат 1:1 в дербито на 13-ия кръг в Първа лига. Равенството определено не устройва нито един от двата тима. \"Червените\" са трети, на две точки зад временния лидер \"Левски\", докато старозагорци се отдалечиха от първите две места, предава бТВ.  В грешник за ЦСКА се превърна влезлият на мястото на Кирил Десподов Мауридес. Бразилецът изпусна дузпа, а в заключителните минути от чиста ситуация стреля високо над вратата.  Голът за \"червените\" бе дело на Тиаго. За тима на Александър Томаш пък бе точен Мартин Камбуров, който се разписа за 211-и път в родния елит.  ", "date": "2018.10.27", "title": "\"Берое\" и ЦСКА не се победиха, Мауридес изпусна дузпа "}
{"url": "http://epicenter.bg/article/Amerikanska-vodeshta-sliza-ot-ekran-zaradi-rasistko-izkazvane-/166763/7/0", "text": "Американската телевизионна водеща Мегин Кели вече няма да води сутрешното си предаване в телевизия Ен Би Си, съобщават световните агенции, цитирани от бТВ.  Свалено от ефир ще бъде и самото предаване на Кели. Причината – в сегмент, посветен на Хелоуин, американската водеща се изказа одобрително към т. нар. „блекфейс” – практика от времето на сегрегацията, когато бели актьори са се гримирали в черно, за да се подиграят на афроамериканците.  \"Кое е расистко? Навличате си неприятности, ако сте бял и се гримирате в черно за Хелоуин или ако сте чернокож и се гримирате в бяло за Хелоуин. Когато бях дете, това се приемаше за нормално, стига човек да се дегизира като определен персонаж\", каза Кели.  Изказването ѝ предизвика вълна от възмущение в социалните мрежи и призиви за оставката ѝ. Впоследствие Кели поднесе извинение в ефир, в което заяви, че си е взела поука от станалото.  В резултат на казаното от нея обаче, в четвъртък и петък, вместо нови издания, телевизията излъчи повторения на предаването ѝ. Според източници, пожелали анонимност, Кели най-вероятно ще се раздели с Ен Би Си.  По информация на таблоида TMZ договорът на Кели с Ен Би Си е 25 млн. долара на година. С оглед на перспективите за разрив на отношенията с медията, американската водеща е наела адвокат и ще настоява за неустойки в размер на 50 млн. долара.  ", "date": "2018.10.27", "title": "Американска водеща слиза от екран заради расистко изказване "}
{"url": "http://epicenter.bg/article/Erdogan-naznachi-novi-upraviteli-v-39-ot-okrazite-v-stranata-/166772/7/51", "text": "Държавният глава на Турция Реджеп Тайип Ердоган назначи нови управители на 39 от общо 81 окръга в страната, предава Reuters, цитирана от Агенция \"Фокус\".  Президентският указ е публикуван в държавния вестник на страната.  От него става ясно, че бившият валия на Истанбул Васип Сахин получава ново назначение – в столицата Анкара.  За управител на Истанбул е назначен Али Йерликая, който досега ръководеше местната власт в югоизточния окръг Газиантеп.  ", "date": "2018.10.27", "title": "Ердоган назначи нови управители в 39 от окръзите в страната "}
{"url": "http://epicenter.bg/article/Protestite-zaradi-ubiystvoto-na-Hashogi-stanaha--quot-isterichni-quot--zayavi-sauditskiyat-vanshen-ministar-/166773/7/0", "text": "Първият саудитски дипломат Адел ал Джубейр каза днес, че протестите по света заради убийството на саудитския журналист Джамал Хашоги са станали \"истерични\". В същото време той заяви, че кралството е решено да изправи извършителите пред съда, предават Асошиейтед прес и БТА.  \"По този случай се стигна до твърде голяма истерия\", каза саудитският външен министър. Той допълни, че според него Саудитска Арабия е била обвинена категорично, преди разследването да е приключило.  Ал Джубейр направи това изказване в отговор на въпроси, зададени му от западни журналисти на ежегодната конференция по сигурността, която се откри в столицата на Бахрейн.  Саудитският външен министър припомни, че кралството много ясно е заявило: виновниците (за убийството - бел. ред.) \"ще бъдат държани отговорни\".  Хашоги, критик на саудитския престолонаследник, бе убит от саудитски агенти в консулството на кралството в Истанбул на 2 октомври, припомня АП.   ", "date": "2018.10.27", "title": "Протестите заради убийството на Хашоги станаха \"истерични\", заяви саудитският външен министър "}
{"url": "http://epicenter.bg/article/Makron-obvini-liderite-na-Ungariya-i-Polsha--che-lazhat-narodite-si-s-antievropeyskite-si-pozitsii-/166775/7/0", "text": "Френският президент Еманюел Макрон обвини лидерите на Унгария и Полша, че лъжат народа си с антиевропейските си позиции, предаде Франс прес, цитирана от БНР.  Той каза това в столицата на Словакия Братислава, където беше гост на честванията по случай 100 години от създаването на Чехословакия.  След това Макрон посети Чехия по същия повод.  И в двете столици френският президент заяви, че не вярва в разделението изток-запад на европейския континент и призова за укрепване на Европа както в отбраната, така и в еврозоната.  ", "date": "2018.10.27", "title": "Макрон обвини лидерите на Унгария и Полша, че лъжат народите си с антиевропейските си позиции "}
{"url": "http://epicenter.bg/article/Moskva--Da--Rusiya-se-gotvi-za-voyna---v-sluchay-na-napadenie-ot-strana-na-SASht-/166776/7/97", "text": "Руски дипломат потвърди и едновременно отрече онова, за което американските военни „ястреби“ отдавна предупреждават: Москва наистина се готви за война, но само в случай че САЩ започнат атака, предават RT и Агенция \"Фокус\".  В реч пред ООН Андрей Белусов, заместник-директор на Oтдела за неразпространение и контрол на въоръженията на руското външно министерство, заяви, че Москва наистина се готви за война, за да защити народа си срещу американската агресия.  „На скорошна среща САЩ заявиха, че Русия се готви за война. Да, Русия се готви за война, мога да го потвърдя“, заяви Белусов. Военната подготовка на Русия и широкомащабните тренировки, често представяни в западните медии като подготовка за война, са отбранителна необходимост, допълни дипломатът. „Ние се готвим да защитим нашата родина, нашата териториална цялост, нашите принципи, нашите ценности, нашия народ\".  Русия не търси конфронтация, твърди Белусов, за разлика от САЩ. „Защо иначе САЩ ще се оттеглят от Договора за ликвидиране на ракети със среден и малък обсег (ДРСМО), ще увеличат своя ядрен потенциал, ще приемат нова ядрена доктрина, която намалява прага за използване на ядрени оръжия - това е въпросът за всички нас\".  Решението на Вашингтон да се изтегли от споразумението от ерата на Студената война разтревожи Европа и Москва, която предупреди, че това ще „направи света по-опасно място\".  Вашингтон обвини Русия в разработването на ракети, забранени от договора, докато Москва твърди, че американските комплекси за противоракетна отбрана в Европа може лесно да се превърнат в офанзивни оръжия. Руският президент Владимир Путин предупреди, че ако САЩ продължат със стъпките за разполагане на ядрени ракети в средносрочен план в Европа, това ще изложи на риск Стария континент.  ", "date": "2018.10.27", "title": "Москва: Да, Русия се готви за война - в случай на нападение от страна на САЩ "}
{"url": "http://epicenter.bg/article/Novo-zverstvo--18-godishna-iznasilena-brutalno-vav-Frayburg--zadarzhani-sa-7-siriytsi-i-germanets-/166787/7/0", "text": "След предполагаемо групово изнасилване на 18-годишно момиче, полицията в германския град Фрайбург е задържала осем души. Разследващите проверяват дали има още извършители, предва БНТ.  Арестуваните са седем сирийци и един германец. Те са на възраст между 19 и 29 години. Живеят предимно в бежански центрове. Всички задържани са били известни на органите на реда заради предишни престъпления като нанасяне на телесни повреди, кражби и търговия с дрога, съобщава говорител на полицията във Фрайбург. До арестите се е стигнало чрез ДНК-следи по жертвата и местопрестъплението.  Според информацията, предоставена до момента, един от заподозрените е почерпил в заведение с питие момиче на 18 години. В напитката обаче, е сипал и упойващи вещества. Извел е жертвата навън и в храст е извършил сексуалното посегателство. След това върху омаломощеното момиче са се нахвърлили и други мъже. В деня след това, на 14 октомври, жертвата е подала сигнал в полицията, срещу неизвестен извършител.  Вътрешният министър на провинция Баден-Вюртемберг похвали служителите на реда за извършените разкрития и осъди престъплението, ако бъде доказано, като ужасяващо. Кметът на Фрайбург призова правилата и законите да важат и да се уважават от всички.  ", "date": "2018.10.27", "title": "Ново зверство! 18-годишна изнасилена брутално във Фрайбург, задържани са 7 сирийци и германец "}
{"url": "http://epicenter.bg/article/Putin-pristigna-v-Istanbul-za-sreshta-na-varha-s-Erdogan--Merkel-i-Makron-/166790/7/0", "text": "Президентът на Русия Владимир Путин пристигна в Истанбул, където ще се срещне с германския канцлер Ангела Меркел, президента на Франция Еманюел Макрон и президента на Турция Реджеп Таийп Ердоган. Лидерите на четирите страни ще обсъдят начини за политическо разрешаване на кризата в Сирия и социално-икономическо възстановяване на близкоизточната страна, предават ТАСС и Агенция \"Фокус\".  Президентът на Турция Реджеп Таийп Ердоган и германският канцлер Ангела Меркел влязоха в двореца Вахдетин в Истанбул за четиристранната среща за Сирия, съобщава онлайн изданието на турския вестник Yeni Safak. Домакин на срещата е турския държавен глава, а в нея ще вземат участие още Меркел и президентите на Русия и Франция Владимир Путин и Еманюел Макрон.  Изданието съобщава, че Путин и Макрон вече са кацнали в Истанбул и се очаква пристигането им в двореца Вахдетин.  Срещата на върха ще се проведе в двореца Вахдетин, който в момента се използва като офис на турския държавен глава и държавен дом за приеми на чуждестранни гости.  Брифинг пред участниците ще има специалният пратеник на ООН Стефан де Мистура. „Искам да напомня на лидерите на страните, че след локализацията на проблема в Идлиб трябва международен консенсус за подкрепа на действията на ООН по създаването на конституционен комитет“, заяви де Мистура в навечерието на мероприятието.  Както съобщи пресслужбата на Кремъл, на срещата в Истанбул се планира обмен на мнения за придвижването на процеса за политическо разрешаване на конфликта в Сирия и по-нататъшните действия за укрепването на сигурността и стабилността, с което да се създадат условия за възвръщането на бежанците и възстановяване на социално-икономическата инфраструктура на републиката. От Кремъл отбелязаха, че страните имат различни подходи, но, „като цяло, искат политическо разрешаване на конфликта в Сирия“.  „Това е обща цел, но, разбира се, може да има разлики в инструментите и тактиката“, заяви пред журналистите прессекретарят на руския президент Дмитрий Песков. По неговите думи, „в момента става дума за съвместяване на различните формати за сверяване на часовниците, за обсъбдане и за опит да се напипат общите теми“.  С инициатива за провеждането на четиристранната среща излезе още през лятото турския президент, а Русия я подкрепи, отбелязва ТАСС. В средата на септември в Истанбул се състоя среща на помощниците на лидерите на Русия, Турция, Германия и Франция по международните въпроси, на която бе обсъдено съдържанието на срещата на върха.  Очаква се, че след края на разговорите, лидерите ще излязат със заявление до пресата.  Според съобщение от пресслужбата на Кремъл, на срещата на върха трябва да бъдат обсъдени и „редица други актуални международни въпроси“, но какви именно теми ще допълнят дневния ред на срещата за Сирия не се уточнява. Освен четиристранната среща, лидерите, както се очаква, ще разговарят един с друг и в двустранен формат.  Освен това те ще обсъдят постигнатото на 17 септември споразумение между Анкара и Москва за установяване на демилитаризирана зона в северозападната сирийска провинция Идлиб.  ", "date": "2018.10.27", "title": "Путин пристигна в Истанбул за среща на върха с Ердоган, Меркел и Макрон "}
{"url": "http://epicenter.bg/article/Ivitsa-Dachich--Dvoyniyat-standart-na-ES-razreshi--quot-Severen-potok-quot--no-zabrani--quot-Yuzhen-quot--/166796/7/0", "text": "Министърът на външните работи на Сърбия Ивица Дачич заяви, че Европейският съюз е показал двойни стандарти, когато е дал позволение за изграждането на газопровода „Северен поток“, но не и за строителството на „Южен поток“, предават македонският портал „А1 Он“ и Агенция \"Фокус\".  На международна конференция за енергийна сигурност в евразийското пространство в Белград, Дачич подчерта, че Сърбия иска да сътрудничи с всички в сферата на енергетиката, както и по други въпроси, но посочи, че, за съжаление, Сърбия не е успяла да изгради „Южен поток“, защото този проект, за разлика от „Северен поток“, не отговаря на Третия енергиен пакет на ЕС.  „За нас това беше най-добрата опция и този проект не беше за сметка на другите“, посочи сръбският външен министър, като добави, че „Южен поток“ е бил в интерес на региона и ЕС, който преди това е уверявал, че проекта е изгоден и че неговата реализация е договорена.  Реалността е, според Дачич, че „Северен поток“ е изключен от Третия енергиен пакет, а „Южен поток“ не. Цената, според него, е платена от Сърбия и другите страни в региона. Тези проекти , продължи той, по същество са еднакви и то не само в капацитета и имената, но имаха различна съдба.  Той обясни, че източникът на газа е същият – Русия, а разликата е в това, че единият газопровод отива към Германия, а другият към страните от балканския регион.  От това, заключва Дачич, може да се види, че съществуват двойни стандарти във взимането на решения и това, което е възможно за Германия и някои други страни, не е възможно за Сърбия и страните от региона.  ", "date": "2018.10.27", "title": "Ивица Дачич: Двойният стандарт на ЕС разреши \"Северен поток\", но забрани \"Южен\" "}
{"url": "http://epicenter.bg/article/Zapochna-chetiristrannata-sreshta-na-varha-za-Siriya-v-Istanbul-/166801/7/0", "text": "Срещата на върха за Сирия, в която участват президентът на Турция Реджеп Таийп Ердоган, германският канцлер Ангела Меркел, президентът на Русия Владимир Путин и президентът на Франция Еманюел Макрон започна, предават РИА Новости и \"Фокус\".  Срещата се провежда в двореца Вахдетин, който в момента се използва като офис на турския държавен глава и държавен дом за приеми на чуждестранни гости. Преди това лидерите проведоха двустранни срещи.  Брифинг пред участниците ще има специалният пратеник на ООН Стефан де Мистура. „Искам да напомня на лидерите на страните, че след локализацията на проблема в Идлиб трябва международен консенсус за подкрепа на действията на ООН по създаването на конституционен комитет“, заяви де Мистура в навечерието на мероприятието.  Както съобщи пресслужбата на Кремъл, на срещата в Истанбул се планира обмен на мнения за придвижването на процеса за политическо разрешаване на конфликта в Сирия и по-нататъшните действия за укрепването на сигурността и стабилността, с което да се създадат условия за възвръщането на бежанците и възстановяване на социално-икономическата инфраструктура на републиката. От Кремъл отбелязаха, че страните имат различни подходи, но, „като цяло, искат политическо разрешаване на конфликта в Сирия“.  „Това е обща цел, но, разбира се, може да има разлики в инструментите и тактиката“, заяви пред журналистите прессекретарят на руския президент Дмитрий Песков. По неговите думи, „в момента става дума за съвместяване на различните формати за сверяване на часовниците, за обсъбдане и за опит да се напипат общите теми“.  С инициатива за провеждането на четиристранната среща излезе още през лятото турскияj президент, а Русия я подкрепи. В средата на септември в Истанбул се състоя среща на помощниците на лидерите на Русия, Турция, Германия и Франция по международните въпроси, на която бе обсъдено съдържанието на срещата на върха.  Очаква се, че след края на разговорите, лидерите ще излязат със заявление до пресата.  Според съобщение от пресслужбата на Кремъл, на срещата на върха трябва да бъдат обсъдени и „редица други актуални международни въпроси“, но какви именно теми ще допълнят дневния ред на срещата за Сирия не се уточнява.  ", "date": "2018.10.27", "title": "Започна четиристранната среща на върха за Сирия в Истанбул "}
{"url": "http://epicenter.bg/article/Strelba-v-sinagoga-v-SASht--ima-ubiti--VIDEO--/166803/7/0", "text": "Сигнал за стрелба в синагога вдигна на крак полицията в американския град Питсбърг, съобщават световните агенции, цитирани от Нова тв.  По непотвърдена информация има седем жертви.  Органите на реда призоваха гражданите да избягват района до изясняване на ситуацията.  ", "date": "2018.10.27", "title": "Стрелба в синагога в САЩ, има убити (ВИДЕО) "}
{"url": "http://epicenter.bg/article/Erdogan--Tseliyat-svyat-nablyudava-sreshtata-na-varha-v-Istanbul--SNIMKI--/166804/7/0", "text": "„Погледите на целия свят, включително на нашите братя от Сирия, днес са обърнати към Истанбул“, заяви президентът на Турция Реджеп Таийп Ердоган, откривайки четиристранната среща на върха в двореца Вахдетин, предават Anadolu Agency и \"Фокус\".  Турският държавен глава изрази надежда, че искрените и конструктивни действия на Турция, Германия, Франция и Русия ще оправдаят надеждите на световната общност.  По думите на Ердоган, сирийската тема остава приоритет в преговорите с руския му колега Владимир Путин.  „Също така, ние се стремим да запазим тесните контакти с президента на Франция Еманюел Макрон и канцлера на Германия Ангела Меркел, за да ги информираме за процесите“, заяви турският лидер.  Целта на срещата на върха, която се провежда по инициатива на турския държавен глава, е изработването на нова формула за политическо разрешение на сирийския конфликт, който продължава вече осем години.  В дневния ред на срещата на върха влизат широк спектър от въпроси, като например: споразумението за Идлиб, положението на бежанците, доставката на хуманитарна помощ, формирането на конституционна комисия и политическия преходен процес.  Турция се надява, че един от резултатите на мероприятието ще е създаване на комисия за изготвяне на нова Конституция на Сирия, отбелязва „Анадолската агенция“.   Четиристранната среща протича при затворени врати, отбелязва руската информационна агенция TACC.  Очаква се срещата да бъде фокусирана по-специално на ситуацията в последната останала твърдина на опозиционните сили на Дамаск – северозападната сирийска провинция Идлиб. Там Русия, като съюзник на сирийското правителство, и Турция, която подкрепя опозицията, се договориха за създаването на демилитаризирана буферна зона. Сега стремежите са да се предотврати офанзива на правителствените сили на президента Башар Асад.  Всички предишни мирни преговори, водени под егидата на ООН, се провалиха. Комисията за създаване на нова конституция на Сирия с представители на правителството и опозицията, решението за създаването на която бе взето през януари, все още не е формирана.   ", "date": "2018.10.27", "title": "Ердоган: Целият свят наблюдава срещата на върха в Истанбул (СНИМКИ) "}
{"url": "http://epicenter.bg/article/Putin--Rusiya-si-zapazva-pravoto-da-pomogne-na-Turtsiya-za-likvidirane-na-teroristite-v-Idlib-/166812/7/0", "text": "Президентът на Русия Владимир Путин заяви, че Кремъл си запазва правото да помогне на турските сили за ликвидирането на терористите в северозападната сирийска провинция Идлиб, предават ТАСС и Агенция \"Фокус\".  Руският държавен глава направи това изявление на съвместната пресконференция с президентите на Турция и Франция Реджеп Таийп Ердоган и Еманюел Макрон и германския канцлер Ангела Меркел след края на четиристранната среща на върха за Сирия в Истанбул.  Руският лидер добави, че ликвидацията на оставащите в Сирия терористи остава в числото на важните задачи, тъй като не бива да се допуска проникване на радикалите за осъществяване на екстремистка дейност в други страни.  „Независимо от това, че нивото на насилието в Сирия намаля съществено, немаловажна задача остава ликвидацията на всички струпали се там радикални елементи. Не бива да допускаме получилите боен опит бандити да продължат престъпната си дейност, да създават „спящи клетки“ в нашите страни, да вербуват привърженици и да проповядват екстремистка идеология и терор“, подчерта руският лидер.  Той добави, че лидерите на Русия, Германия, Франция и Турция са потвърдили, че постигането на разрешение на конфликта в Сирия е възможно само чрез политико-дипломатически методи.  „Всички участници в срещата са съгласни за главното – постигането на дългосрочна стабилност в Сирия е възможно изключително чрез политико-дипломатически средства в пълно съответствие с Резолюция 2254 на Съвета за сигурност на ООН и при строгото съблюдаване на принципите на единството, суверенитета и териториалната цялост на Сирийската Арабска Република“, подчерта Путин.  Освен това Путин отбеляза, че преговорите между лидерите са преминали в делова атмосфера и те са успели да свършат сериозна работа за съгласуване на подходите по разрешаването на сирийската криза.  Лидерите на Турция, Германия, Русия и Франция трябва да запазят спирането на огъня в Идлиб в дългосрочен план, обяви на свой ред Ангела Меркел.  \"Ние сме задължени да направим всичко възможно, за да не се стига до нови хуманитарни катастрофи. Добрата новина е, че след 17 септември Турция и Русия успешно съгласуват усилията си за прекъсване на огъня в Идлиб. Днес всички заедно поехме отговорността то да прерасне в постоянно и дългосрочно примирие“, е казала Ангела Меркел.  Четиристранната среща на върха в Истанбул между държавните глави на Турция, Русия, Германия и Франция по сирийския проблем дава импулс да се сложи край на трагедията в тази страна, каза от своя страна турският президент Реджеп Таийп Ердоган.  Турция няма да допусне присъствие на терористи в Сирия, подчерта той.  „Нашата цел е да осигурим прекратяване на огъня. Имахме възможност да обсъдим и политическото регулиране на кризата в Сирия, която се превърна в международен въпрос. Астана се превърна в модел за нас, тук продължихме усилията си и потвърдихме мнението си, че по военен път не трябва да решаваме сирийския проблем. Всички трябва да се борим да се приключи тази трагедия в Сирия. Мисля, че на тази среща на върха дадохме нужния конкретен импулс за това. Призовавам и другите държави да подкрепят нашите усилия“, заяви Ердоган на пресконференцията след края на срещата в Истанбул.  Договорихме се до края на годината да бъде създадена комисията за Конституцията на Сирия, каза още Ердоган. Решението за създаване на комисията за създаване на нова конституция на Сирия с представители на правителството и опозицията бе взето през януари. Въпреки това тя все още не формирана.  Президентът на Франция Еманюел Макрон заяви, че не е възможно в Идлиб да се проведе военна операция, тъй като тя може да предизвика нова бежанска вълна. Той призова Русия, като главен съюзник на сирийския режим, да упражни „съвсем ясен натиск“ върху Дамаск.  ", "date": "2018.10.27", "title": "Путин: Русия си запазва правото да помогне на Турция за ликвидиране на терористите в Идлиб "}
{"url": "http://epicenter.bg/article/Kristalina-Georgieva--Zasega-ne-se-ochakva-nova-svetovna-finansova-kriza-/166789/4/0", "text": "Световната банка не прогнозира нова финансова криза. Това заяви пред БНТ главният изпълнителен директор на банката Кристалина Георгиева. Според нея, вниманието към финансовата система в целия свят сега е много по-сериозно и резервите на банките са по-добри. Георгиева смята, че България трябва да влезе в еврозоната, а българите не трябва да се притесняват от спадане на покупателната способност и покачване на цените.  \"Ние сме закачени за еврото, всички решения свързани с него ни влияят, но без засега да можем да участваме в обсъжданията\", добави тя. Според Георгиева, българите не трябва да се притесняват, че с влизането в еврозоната цените ще се трансформират едно към едно в евро, а заплатите две към едно. Такова спадане на покупателната способност и качване на цените не може да бъде допуснато от пазарната икономика, увери тя.  \"Това, което може да се случи и го виждаме в други страни е закръгляването. Ако цената е 1,99 лева, тя няма да стане 99,5 цента. И с това закръгляване обикновено рискът е, че то ще бъде в ущърб на потребителя. И тук трябва да се работи много внимателно с търговците, с производителите, с тези, които са на пазара, за да може всички да разберем, че е в наш интерес влизането на еврото да бъде плавно и безболезнено\", поясни Георгиева.  \"Приоритетни държави са тези, които правят реформи, имат стратегия за инвестиране и там, където виждаме големи резултати. В момента едно от страните, в която работим много активно, е Аржентина. Знаете, те имаха трудности. Въпросът е как да направим така, че Аржентина да си стъпи здраво на краката. Важен момент в работата на Световната банка е какво тя прави за по-сигурен свят. Европа я подкрепя, защото иска да да я види на терен в трудни условия - в Африка, Близкият изток, региони с огромно значение тук, в Европа\", каза още Кристалина Георгиева.  ", "date": "2018.10.27", "title": "Кристалина Георгиева: Засега не се очаква нова световна финансова криза "}
{"url": "http://epicenter.bg/article/----------------------/166792/4/0", "text": "В няколко града в България днес се провеждат протести заради по-високите цени на горивата. Протест ще има включително и пред Министерски съвет, но управляващите са категорични, че те не отговарят за цените на горивата. Това обяви и министърът на енергетиката Теменужка Петкова.  \"Цените на горивата не се регулират от държавата. Те се определят от пазара - от търсенето и предлагането. Това са нормалните пазарни механизми и държавата няма как да влияе. България е член на ЕС. И за нас важат правилата на либерализирания пазар.  Има регулация за цената на електроенергията за битовите потребители, но тенденцията е и тази регулация постепенно да отпада. Единственият най-добър барометър за определяне на всяка една цена на различни стоки и услуги е пазарът\", коментира министър Петкова.  ", "date": "2018.10.27", "title": "Теменужка Петкова: Държавата няма как да влияе на цените на горивата"}
{"url": "http://epicenter.bg/article/Hilyadi-profesionalni-shofyori-mozhe-da-sa-s-fiktiven-psihotest--MVR-otkri-kup-nerednosti-/166782/3/0", "text": "При инспекция, извършена от служители на \"Икономическа полиция\" - ГДНП, ИАА и Националната агенция за приходите, са констатирани редица нередности в две психолаборатории в София. Това съобщиха от пресцентъра на МВР.  В тях се извършват теоретични и практически тестове за психологическа годност на професионалните и таксиметрови водачи. В една от лабораториите са установени протоколи от завършени психологически изследвания на различни лица от цялата страна.  При анализ на фактите са възникнали основателни съмнения за фиктивно провеждане на тестовете. Допълнително са установени данни за преотстъпване на дейността на психолабораторията от страна на медицинския център, което е в нарушение на заложените законови разпореждания. При първоначалната проверка не е представен договор от юридическото лице, наело помещението, и договор за съпътстваща и/или посредническа дейност с медицинския център. Не са представени и трудови договори на специалистите, извършващите психологическите изследвания, както и необходимите документи, свързани с експлоатацията на фискалното устройство.  От страна на НАП е установено, че въпреки проведени психологически тестове на лица в деня на проверката и съответно извършени в тази връзка плащания, в касата на търговското дружество не са открити никакви средства. По данни на ИААА за календарната 2017 г. през въпросния кабинет са преминали общо 3170 души при обявена цена за услугата 20 лева. За същия период декларираната сума пред НАП е в пъти по-малка – данни, които дават основателно предположение за избегната регистрация на дружеството по ЗДДС.  При проверка в другата лаборатория на адреса, на който е регистрирана и на този на медицинския център, към който е прикрепена, било установено, че същите реално не функционират и не извършват никаква дейност.  Работата по изясняване на случаите продължава.  ", "date": "2018.10.27", "title": "Хиляди професионални шофьори може да са с фиктивен психотест, МВР откри куп нередности "}
{"url": "http://epicenter.bg/article/Ogromen-pozhar-bushuva-v-rayona-na-Bonsovi-polyani-v-Lyulin-planina-/166785/3/0", "text": "Голям пожар е избухнал в района на Бонсови поляни в Люлин планина. Това съобщиха за Агенция „Фокус“ пресцентъра на МВР.  Сигналът за огъня е постъпил към 12.30 часа. Горят основно сухи треви. Все още няма информация за обхвата на пожара. Силният вятър допълнително усложнява обстановката. Заради близостта на борови масиви наоколо, за гасенето са мобилизирани екипи от столичната пожарна с 9 противопожарни автомобила.  Към момента няма застрашени хора и сгради.  ", "date": "2018.10.27", "title": "Огромен пожар бушува в района на Бонсови поляни в Люлин планина "}
{"url": "http://epicenter.bg/article/Izgasiha-ogromniya-pozhar-nad-Knyazhevo--izpepeleni-sa-nad-200-dekara-/166793/3/0", "text": "Пожарът над Княжево в местността Мала Кория, който избухна около 12.30 ч. днес, е напълно изгасен. Това съобщи комисар Тошко Тошев от ПБЗН, предаде репортер на БГНЕС.  Над 200 декара сухи треви и ниска растителност е горяла, като при идването на първите четири високопроходими пожарни автомобила, огънят е застрашавал крайните къщи в местността.  Веднага е започнало гасенето на огъня, за да се предотврати запалването на огради и къщи. Заради силния вятър е имало опасност огънят да се пренесе на Бонсови поляни над Горна баня.  Общо девет противопожарни екипа са участвали в гасенето.  Към момента обстановката вече е спокойна. Екипи ще следят да няма възпламеняване в по-късните часове, като остават на място.  ", "date": "2018.10.27", "title": "Изгасиха огромния пожар над Княжево, изпепелени са над 200 декара "}
{"url": "http://epicenter.bg/article/Avtobus-plamna-v-dvizhenie-na-patya-Mezdra---Vratsa-/166795/3/0", "text": "Автобус пламна в движение на пътя Мездра – Враца. Инцидентът е станал в близост до отбивката за село Руска Бела, като наложи и временно ограничение на движението само в една лента, съобщиха от Агенция \"Пътна инфраструктура\".  Автобусът е бил фирмен, като в него са се придвижвали 8 души – работници. Шофьорът успял да реагира навреме и няма пострадали вследствие на инцидента, предаде Канал 3.  Изпратените на място пожарникари са потушили огъня, но щетите върху превозното средство са огромни. Все още не е ясно каква е причината за пожара. Той е станал в задната част на автобуса, а работниците са се намирали в предната част.  ", "date": "2018.10.27", "title": "Автобус с работници пламна в движение на пътя Мездра – Враца "}
{"url": "http://epicenter.bg/article/Pak-kasapnitsa-na-patya--dvama-zaginaha-pri-tezhka-katastrofa-na-shoseto-Stara-Zagora---Kazanlak-/166813/3/0", "text": "Тежка катастрофа на пътя Стара Загора – Казанлък отне живота на двама души. При челния удар между два автомобила е пострадал трети човек, предаде бТВ.  Той е в болница със счупена ключица и съмнение за счупен крак. По неясни причини едната от колите е навлязла в насрещното движение и така се е стигнало до катастрофата.  Пътят Стара Загора - Казанлък е затворен за движение.  ", "date": "2018.10.27", "title": "Пак касапница на пътя, двама загинаха при тежка катастрофа на шосето Стара Загора – Казанлък "}
{"url": "http://epicenter.bg/article/Turist-pochina-v-rayona-na-vrah-Damga-v-Rila-planina-/166814/3/0", "text": "54-годишен мъж от Дупница е починал, след като е получил инфаркт в района на връх Дамга в Рила планина. Това съобщиха за Агенция „Фокус“ от Планинската спасителна служба (ПСС) при БЧК.  Мъжът е бил заедно с група туристи и по първоначална информация е получил масивен инфаркт. Към момента все още не е приключила акцията по неговото транспортиране.  В свалянето му участват 8-10 планински спасители от отряда в Дупница.  ", "date": "2018.10.27", "title": "Турист почина в района на връх Дамга в Рила планина "}
{"url": "http://epicenter.bg/article/Tsvetanov--Izkazvaneto-na-Simeonov-e-nedopustimo--no-toy-e-saprichasten-kam-horata-s-uvrezhdaniya/166784/2/48", "text": "Изказването на вицепремиера Валери Симеонов е недопустимо да бъде правено публично, когато заемаш такава позиция, но в действията си той винаги е показвал, че работи и е съпричастен с проблемите на хората с увреждания. Това каза пред журналисти в Сандански председателят на Парламентарната група на ГЕРБ и зам.-председател на партията Цветан Цветанов, предаде репортер на Радио „Фокус“ – Пирин.  Цветанов отбеляза, че дори в семейството си, Валери Симеонов има човек с увреждания, за който се грижи и никога не е парадирал с това.  „Вицепремиерът направи своето извинение след като имахме Коалиционен съвет преди 2 дни, заради начина, по който направи своя коментари. Безспорно това се натрупа като един негатив за цялото управление, което смятаме, че е недопустимо. В момента това, което мога да кажа е, че ултиматум – предсрочни избори в никакъв случаи няма да реши проблеми, а само ще ги отложи в бъдещето“, каза още Цветанов.  Той заяви, че фикцията на БСП и президента на БСП Румен Радев е да има предсрочни избори, защото това е единственият шанс на БСП отново да влезе във властта чрез служебен кабинет.  „Така отново ще потънем в една непрозрачност и тъмнина“, посочи Цветанов. Той отбеляза, че днес няма обществена нагласа за предсрочни парламентарни избори.  На въпрос има ли ПП ГЕРБ вариант „Б“, ако някой от партиите в коалицията излезе от нея, Цветанов заяви, че в едно управление, една отговорна партия винаги влиза само с един вариант.  „Няма план „Б“ – имаш управление, имаш ангажимент, който си приел пред избирателите и те са ни дали формулата за днешното управление“, подчерта Цветанов. Той коментира още, че в момента има една нарушена комуникация между партиите в „Обединени патриоти“.  „Можем да кажем, че донякъде, може би на моменти има нарушена комуникация между „Обединени патриоти“ и ГЕРБ, защото когато си говорим, в общи линии проблеми няма, но когато не правим срещи и когато „Обединени патриоти“ не правят своя коалиционен съвет, то тогава излизат междуличностни престрелки, които оказват влияние не само на „Обединени патриоти“, но и на ГЕРБ“, допълни Цветанов.  ", "date": "2018.10.27", "title": "Цветанов: Изказването на Симеонов е недопустимо, но той е съпричастен към хората с увреждания"}
{"url": "http://epicenter.bg/article/Plamen-Dimitrov--Byudzhetat-za-sledvashtata-godina-e-dobar--VIDEO-/166786/2/0", "text": "Бюджетът за следващата година е добър. Тази оценка за работата на правителството даде в студиото на Дарик президентът на КНСБ Пламен Димитров.  Шефът на един от двата синдиката големи синдикати в страната коментира и скандала между вицепремиера Валери Симеонов и майките на деца с увреждания.  „Недопустими са тези думи, но не ние, а друг трябва да му поиска оставката“, коментира още Пламен Димитров.   ", "date": "2018.10.27", "title": "Пламен Димитров: Бюджетът за следващата година е добър (ВИДЕО)"}
{"url": "http://epicenter.bg/article/Nad-500-na-protest-v-Gotse-Delchev-poiskaha-ostavkata-na-Valeri-Simeonov-/166794/2/0", "text": "Над 500 души участваха днес в протеста-шествие под наслов: \"Системата ги убива\" в град Гоце Делчев. То бе организирано в подкрепа на майките на децата с увреждания, които вече 6-и ден протестират в столицата, предаде кореспондентът на БГНЕС за региона.  Шествието, преминало през целия град, скандираше: \"Симеонов - вън!\". При розариума на парка протестиращите пуснаха в небето черни балони.  „Протестът е не само на родителите на деца с увреждания, а на всички, тъй като всеки един от нас би могъл да бъде на наше място. Борбата, която водим, не е за нашите деца, а за децата на България, ние не искаме съчувствие, а разбиране и подкрепа, защото нашата победа ще е за всички, тя ще промени България ”, каза организаторът Илиана Георгиева.  Протестиращите майки и децата им с увреждания, към които се присъединиха много граждани и деца, сред които и такива от социалните домове, носеха плакати с текст: „Симеонов, ти си срам”, „Системата ни убива, искаме достоен живот” и др. След кратък митинг на площад „Македония” шествието тръгна по улиците на града, за да завърши в парка, където към небето полетяха черни балони.  Протестът днес в Гоце Делчев е втори в Благоевградска област, в подкрепа на столичани, първият се състоя през седмицата в град Сандански  ", "date": "2018.10.27", "title": "Над 500 на протест в Гоце Делчев поискаха оставката на Валери Симеонов "}
{"url": "http://epicenter.bg/article/Protesti-sreshtu-visokite-tseni-na-gorivata--iskat-uvelichenie-na-minimalnata-zaplata-i-pensiite-/166797/2/0", "text": "Протести срещу поскъпването на горивата се проведоха в няколко града в страната. В София недоволстващите се събраха пред сградата на Министерския съвет. Според протестиращите ръстът на цените е необоснован. Статистиката показва, че през последния месец цената на горивото се е повишила средно с между 11 и 13 стотинки. От началото на годината скокът е с около 30 стотинки. Най-високи цени се отчитат в Северозападна България.  В София протестът бе организиран от Национален синдикат \"Защита\" и прерасна в искане за увеличение минималната работна заплата от 510 лв. на 750 лв. От синдиката искат увеличение на минималната работна заплата от януари догодина на 750 лева, а от 2020 г. - 1000 лева, предаде Канал 3.  Според проектобюджета за 2019 година, минималната работна заплата ще стане е 560 лева. Протестиращите се обявиха срещу цялата подоходна политика на управляващите, изразиха и недоволството си от поскъпването на газа и всички произтичащи от това услуги като тока и парното.  Зам.-председателят на Националния синдикат \"Защита\" Милена Атанасова каза, че протестът им е мирен и няма да блокират кръстовища. Атанасова добави, че това едва ли ще е единственият им протест, тъй като опитът ѝ показвал, че властимащите не чуват от един път исканията на народа, а в същото време държавата има пари, но проблемът е в неправилното им разпределение.  \"Основното искане, което поставя бизнесът, е за достойно възнаграждение. В това число увеличение на минималната работна заплата за страната, не с 50-60 лв., а да бъде 750 лв. от началото на следващата година. Увеличение на медицинските сестри и лекари, които бягат и заради, което здравната ни система е в колапс. Искаме минимална работна заплата за сестрите 1500 лв., за лекарите – 2000 лв. Увеличение на заплатите на хората, работещи в реалния сектор- тежката индустрия, металургията, рудодобива, химията и др. минимум 1200 лв. Не на последно място поставяме искането си за увеличение на минималната пенсия от 200 лв. на 350 лв.\", обясни исканията на протестиращите Атанасова.  Според нея всичко това е възможно да се случи, защото всяка година държавата има бюджетен излишък в размер на над 3 млрд. лева.  В Бургас протестиращите за кратко блокираха блокираха магистрала \"Тракия\" на входа към града. Блокадата бе вдигната едва след намесата на полиция, която призова недоволните граждани да освободят пътя. След това колона от около 150 автомобила се насочи към кв. \"Ветрен\". Протестиращите свиреха с клаксони и развяваха български знамена. Колоната бе водена от 5 патрулки, а през всеки 200 метра по трасето има спрян по един автомобил на полицията. Около 15:00 ч. автошествието навлезе по централните улици в града и постепенно започна да се разпръсква. На финала имаше около 70-80 коли, предава \"Флагман\".  Протест на горивата имаше и в Стара Загора. Въпреки футболната среща Берое – ЦСКА, над сто човека се събраха край парк Бедечка, за да изразят недоволството си от поскъпването на бензина и дизела, предаде кореспондентът на bTV.  Стотици жители на Пазарджик се събраха на протест срещу горивата до Битака в града. Оказа се, че в общината няма уведомление за протеста, затова полицията написа предупредителни протоколи на участниците да не блокират улици и кръстовища. Това предизвика недоволство и с надути клаксони колите потеглиха на шествие.  „Цената на горивата не се регулира от страна на държавата, това са цени, които се определят на база пазара, търсенето на предлагането, така че това са нормалните пазарни механизми, които действат. Държавата няма механизми, с които да влияе и да коригира цената на горивата. За нас важат правилата, свързани с либерализирания пазар.  Знаете че, има регулация по отношение цената на ел. енергия, само за битовите потребители за регулирания пазар, но тенденцията е и тази регулация с времето да отпадне, така че да можем да вървим към либерализиран пазар, защото единственият най-добър барометър за определяне на всяка една цена на различни стоки и услуги е именно пазарът”, заяви министърът на енергетиката Теменужка Петкова.  Около 100 шофьори от Монтана се събраха днес с колите си в парк \"Огоста\" в града на протест срещу високите цени на горивата.  След половин час на мълчалив протест на място шофьорите тръгнаха на шествие из различни улици на града, като се отбиваха в някои бензиностанции да заредят гориво за по 1 лев.  Протестиращите обявиха, че в последните десетина дни в Монтана бензинът и дизелът се продават с около 30 стотинки по-скъпо, отколкото в София и другите големи градове на страната. Цените в града са еднакви във всички бензиностанции на различните вериги, което говори за споразумение между тях, насочено срещу хората от този най-беден край на страната, обявиха протестиращите. Полицията охраняваше протеста, който премина мирно и без инциденти.  В Пловдив на протест се събраха едва десетина души, предаде Агенция \"Фокус\".  ", "date": "2018.10.27", "title": "Протести срещу високите цени на горивата, искат увеличение на минималната заплата и пенсиите "}
{"url": "http://epicenter.bg/article/Dimitar-Manolov--Obshtoto-mezhdu-Banevi-i-Prokopiev-e--che-natrupaha-parite-si-po-ukorim-nachin-/166799/2/0", "text": "„Защо чак сега? Защо 20 години се крадоха предприятия и чак сега се предприеха мерки?” Така президентът на КТ „Подкрепа” Димитър Манолов коментира в предаването „Офанзива с Любо Огнянов\" по Канал 3 ареста на семейство Баневи заради нередности в „Полимери”, където той неведнъж е имал отношение в качеството си на синдикалист.  Какво обединява Иво Прокопиев и Баневи.  „Обединява ги това, че всички те натрупаха парите си по укорим начин. Първият обаче се оказа някакъв любимец и някакъв фактор. Според мен категорично няма да има в бъдеще лустрация на всички подобни милионери. Защото каквото се е случвало, е било законно. Неморално, но законно – такива закони бяха направени просто”, обясни Манолов.  „Никъде по света няма натрупано голямо богатство, натрупано по честен начин. Просто е хубаво, ако този капитал започне да работи за обществото”, изтъкна той.  По отношение на протеста срещу цените на горивата Манолов коментира:  „Не знам протестът срещу кого е. Нали това искаме - свободен пазар. Назад в годините сме правили предложения с цените на горивата да се занимава КЕВР, но това е положението. Единственият истински протест е да спрем да си зареждаме колите една седмица”.  Той говори и за друг протест – този на майките на деца с увреждания:  „Проблемът не се реши по ред причини. Първо, защото работата се вършеше в напрегната среда. Второ – участваха некомпетентни хора. Търсеха се и решения, предизвикани от емоция. Така или иначе обаче се случи нещо по-добро.  За хората с увреждания не трябва да се мисли като получатели на пари. За тях трябва да се мисли как да се интегрират в обществото. Някой си изчисти съвестта като даде 150 милиона лева, но колкото и пари да се дадат, те няма да са достатъчни”, каза той.  „Не ми е работа да коментирам Валери Симеонов. При всяко положение прехвърли мярката. Какво е искал да каже няма значение. Важното е какво е казал. И това не подобава на неговия пост. Загубили сме нормалното общуване в обществото. И сега на него му се иска оставка с агресия”, изтъкна президентът на КТ „Подкрепа” в коментар за изказването на вицепремиера по адрес на майките на деца с увреждания.  Той потвърди, че „Подкрепа” са за въвеждането на прогресивно данъчно облагане.  „Първото ни настояване е за въвеждане на облагаем минимум върху облагаем доход. За сме диференцирана ставка на ДДС за някои стоки от първа необходимост – детски храни, книги и т.н. Нормално е, когато нормалното ДДС е 20%, диференцираното да е 7%. Относно данъчното облагане при положение, че сега е 10%, за доходи над 5000 лева, то да стане 20%”, обясни Димитър Манолов.  По думите му бюджетът за 2019-а \"ще свърши работа\", но смята, че нищо от здравната реформа няма да сработи.  ", "date": "2018.10.27", "title": "Димитър Манолов: Общото между Баневи и Прокопиев е, че натрупаха парите си по укорим начин "}
{"url": "http://epicenter.bg/article/Tanya-Andreeva--Tryabva-da-sprem-da-govorim-samo-za-pari--patsientite-i-zdraveto-ne-sa-stoka-/166802/2/0", "text": "„Трябва да спрем да говорим само за пари. Нито здравето, нито пациентите са стока. Това, че болниците станаха търговски дружества, не означава, че пациентите са стока. Трябва да се извършва профилактика в извънболничната помощ. Трябва и много стриктна лекарствена политика, както и да се избегне внасянето на административен хаос, като например предложената пререгистрация на всички болници и това, че парламентът трябва да одобрява нови болници.” Това обяви коментира бившият министър на здравеопазването Таня Андреева в предаването „Офанзива с Любо Огнянов” по Канал 3.  „Много сериозни са проблемите, които в момента трябва да бъдат решавани – с бюджета на НЗОК, със заключителни разпоредби и т.н. Дебатът около предложения на министър Анананиев за някаква реформа, свързана с демонополизация и със задължително здравно застраховане. Това е нещо, което е в бъдещето. За мен бе по-важно да се дебатират основните проблеми. Здравеопазването е изключително болезнена тема и такъв тип дебати трябва да се използват за това\", каза още Таня Андреева.  По отношение на новия по-голям бюджет на Здравната каса тя коментира:  „Не винаги повечето средствата, качественото здравеопазване и продължителността на живота са в правопропорционална зависимост. И за мен не е правилно първо да се определят пари и какво да вместим в тях. Трябва първо да решим какво ни трябва и от там да определяме финансирането. И важно е да определим колко болници са ни нужни. Трябва ли да има в един град да има и общинска болница, и университетска и т.н.”  „За мен източване на бюджета означава да вземеш едни пари, без да си свършил дейност. Не смятам, че системата се източва чрез болниците или чрез надписани дейности. Всъщност стойността на клиничните пътеки отдавна не са актуализирани. И аз опитах да започна актуализиране, но се оказва, че всеки министър започва отначало. Ние не знаем колко струва една клинична пътека. Например мога да кажа, че са нужни 4 милиарда и никой не може да ме обори, защото няма анализ”, обясни Андреева.  „В проектозакона за бюджета на Здравната каса са записани много промени. И има нещо недопустимо – Касата изготвя законопроекта, а това е структура, която не е упълномощена да прави промени в други закони. И не знам защо Министерството на здравеопазването не е взело отношение. Защото този закон не е представен и за обществено обсъждане. В този законопроект има редица неща, които не са работа на Касата да предлага”, каза Андреева по отношение на законопроекта за бюджета на Касата.  Относно сливането на агенциите и новият орган, който ще се занимава, включително и с изготвяне на списък с лекарства за съответни заболявания, тя каза:  „Това ми е любима тема. Не мога да разбера как един регулативен орган ще изготвя, например рецептурник. Днес говорим за персонална, индивидуална медицина, а ние се опитваме да се връщаме там назад, може би в родово-общинния строй”.  Според нея Фондът за лечение на деца в чужбина трябва да остане в Министерството на здравеопазването, а не да премине в новата голяма здравна агенция, както е планирано.  „Не съм финансист като министър Ананиев, но съм лекар и познавам системата. И съм се научила поне малко да смятам. За следващата година са предвидени за лечение в чужбина около 160 милиона лева. А в момента задълженията са над 200 милиона лева. Министерството на здравеопазването може много по-лесно да преструктурира своя бюджет или да поиска допълнетилно финансиране, ако се наложи ресурс за някои дечица”, каза Таня Андреева.  ", "date": "2018.10.27", "title": "Таня Андреева: Трябва да спрем да говорим само за пари, пациентите и здравето не са стока "}
{"url": "http://epicenter.bg/article/Ramadan-Atalay--Predsrochnite-izbori-sa-na-horizonta--vlastta-se-tarkalya-po-zhaltite-paveta-/166806/2/48", "text": "ДПС призова за оставка на Валери Симеонов като вицепремиер или ако това не стане, на цялото правителство. Партията призова и за нов модел на управление с национален консенсус. Темата бе коментирана и в „Офанзива с Любо Огнянов” по Канал 3 от един от най-опитните депутати в ДПС Рамадан Аталай.  „Едва ли не се лансира идеята, че ДПС поставя ултимативно този въпрос към управляващите. Знаете, че ДПС никога не е поставяло ултиматуми. Ултимативно явно го приемат тези, които са гузни\", каза Аталай.  \"Представете си един уж вицепремиер ултимативно обижда една уязвима група хора, а след това излизат работодателите и го защитават. Че даже и синдикати. А на всички е известно, че отношението към тези хора е признак за цивилизованост\", добави депутатът от ДПС.  \"Така че това не е ултиматум. Цялото общество трябва да защити тези хора. А този политик няма място в политиката. Тези формации нямат място в управлението. И тук ГЕРБ позволи на тези формации да влязат в управлението\", добави Аталай.  \"Демокрацията е застрашена, защото този човек каза „уж болни деца”, „кресливи майки”, нападна възрастна жена на границата. Защото хората са в условия да се страхуват, затова е застрашена демокрацията”, коментира още той.  На въпроса дали ДПС няма да вдигне червен картон на ГЕРБ за приемането на бюджета, гостът отговори:   „Бюджетът е на управляващите. Никога ДПС не е подкрепяла бюджета, ако е в опозиция. Но винаги сме били достатъчно отговорни, когато управляващите са поставени в ъгъла и нямат как да продължат да градят държавноста, да подкрепим стабилността. А сега е моментът, в който управляващите трябва да видят, че Валери Симеонов няма място в управлението”, каза депутатът.  Какво обаче иска ДПС – да си тръгне само Валери Симеонов, само НФСБ или „Обединени патриоти”.  „Това не е наша работа, а проблем на премиера, който трябва да реши, дали може да управлява с тези хора. Защото от понеделник до петък един скандал, а след това си изкарват кирливите ризи. Смешно е\", каза още Аталай.  Той разказа още, че на семинара на ДПС е бил направен разбор по сектори на политиките. Той е показал, че в нито една област не се мисли в перспектива. Като пример Аталай даде сектора енергетика.  Относно обвиненията срещу бизнесмени и изобщо отношението между бизнеса и властта народният представител изтъкна:  „Аз много добре помня, когато премиерът награждаваше Прокопиев. Тогава не са ли видели проблеми, свързани с него\", попита Аталай.  \"Кирил Домусчиев, пък излиза и казва, че ще изкара 20 хиляди души на площадите. А до вчера бяха един срещу друг с Валери Симеонов. Значи има зависимости между тези две страни”, коментира още политикът.  Относно думите на Цветан Цветан, който дори благодари на ДПС, че са се държали отговорно по определени теми, Рамадан Аталай каза, ме има друг поглед върху думите му.  „Цветанов мисли, че сме добри, само когато мълчим. А когато отиваме на избори... сега ще ви кажа наскоро имаше едни частични избори в Суходол – и отново методите на ГЕРБ – областни управници седят пред секциите, включително и ММА бойци. И така е в малките населени места - служители се карат да ходят да гласуват. Държат ги в страх да не си загубят работата. Защото, кой знае какво ще реши утре Валери Симеонов”.  „Нашият тон не е втвърден, за да изкараме някакви дивиденти. Този парламент още със съставянето на правителството изчерпа доверието на европейските институции. Никой в Европа не е съгласен националистически формации да участват в управлението – без визия, без програма. Покажете им някаква тяхна програма, освен национализма им”, каза още депутатът.  Рамадан Аталай направи коментар и по отношение на президента Румен Радев.  „Не съм човек, който да дава оценка на висшестоящи институции, особено на президента. Дори на свои колеги винаги съм избягвал да давам оценки. Президентската институция може би се опитва да бъде коректив на определени недемократични действия. И приключвам с това. Той трябва да се ориентира в своите задължения и националния интерес. Двама генерали, дори и с високо его, са длъжни да седнат, да се разберат в интереса на България”, каза народният представител.  \"Мисля, че по естествен път предсрочните избори вече са на хоризонта. Властта се търкаля по жълтите павета, но явно всеки го е страх да я вземе\", заключи той в отговор на въпрос близо ли са предсрочните избори.  ", "date": "2018.10.27", "title": "Рамадан Аталай: Предсрочните избори са на хоризонта, властта се търкаля по жълтите павета "}
{"url": "http://epicenter.bg/article/Politsiyata-i-blizkite-izdirvat-70-godishniya-Nikolay-Kostadinov/166807/2/0", "text": "Издирва се Николай Павлов Костадинов, 70 годишен от Бояна. Изчезнал на 14 октомври от обяд.   Предполага се, че е бил в района на Красно село, пазара или около Панорамния път, Бояна. Полицията на 6-то районно, близките и приятелите му го издирват. Без успех.   Ако сте го срещали или имате информация за него,  моля да се обадите на 112.", "date": "2018.10.27", "title": "Полицията и близките издирват 70-годишния Николай Костадинов"}
{"url": "http://epicenter.bg/article/Svilenski--Shte-upravlyavame-sas-silata-na-obshtestvoto--hayde-stiga-s-tezi-koalitsii-/166808/2/48", "text": "\"Разбирам го г-н Цветанов, че иска да изкара пълен мандат. Защото ГЕРБ нямат пълен мандат и за тях това ще е успех. Но това няма да стане. И то не заради БСП. Защото, когато властта се крепи на еврофондове, корупция и т.н., то просто няма как да изкара докрай. И не Валери Симеонов е големият проблем на управляващите. Защото единственото по-цинично от изказването на Валери Симеонов е самият Бойко Борисов. Няма как някой от нашите симпатизанти да не участва в протестите срещу Валери Сименов. Защото то възпламени цялото общество и е напълно нормално да се протестира срещу него\". Това каза новият председател на предизборния щаб на БСП и зам.-председател на парламентарната група на левицата Георги Свиленски В предаването „Офанзива с Любо Огнянов” по Канал 3.  Той бе категоричен, че БСП няма общо с днешните протести срещу високите цени на горивата, въпреки че шефът на синдиката, който го организира, се оказа, че е застъпник за БСП.  „Той има право да избира коя политическа формация да подкрепя. И коя би изпълнявала политиките, за които той се застъпва. Етикетите обаче ги слагат медиите. Моето мнение е така или иниче всяко едно подобно събитие е политика. И няма как да да говорим, че който и да е протест да бъде деполитизиран”, заяви Свиленски.  Относно искането на ДПС за оставка на Валери Симеонов той каза:  „При тях очевидно има вариант да си отиде един вицепремиер и след това правителството да остане. Ние казваме ясно правителството на Борисов трябва да си отиде”.  „Търсим подкрепата на цялото общество и за това вече месеци ходим по места. Само с подкрепата на цялото общество може да има промяна. Но това, което виждам е, че нещата, които предлагаме, срещат подкрепа. Включително и съсловни организации.  БСП се среща с всички субекти, дори и посланици. Напълно нормално е да представим нашата визия и на протести. И доколкото разбирам и там се среща подкрепа, което показва, че представеното има бъдеще”, каза още зам.-председателят на ПГ на ДПС.  Може ли президентът Румен Радев да подкрепи БСП, за да бъде „срутен” кабинета.  „Работа на президента не е да рути което и да е правителство. Работата му е да бъде коректив – и ако има грешки, да ги посочва. Но ако грешките са прекалено чести, не трябва да се оставя с впечатление, че президентът рути държавността. Защо се възмущаваме, когато някой показва проблемите едно към едно. Този човек има смелост да покаже проблемите на държавата и веднага всички му скачат. Може и да се затвори на „Дондуков”, каза Георги Свиленски, като обясни, че изказването на Румен Радев, че страната прилича на блато, е извадено от контекста.  Според него не имало грешка при организирането на вота на недоверие на тема „Здравеопазване”. По думите му БСП търси подкрепа от обществото, а не от други депутати.  „Ще управляваме със силата на обществото. Когато зад някой застане достатъчно голям брой маса, няма как другите политически субекти да не се съобразят. Хайде стига с тези коалиции – аз на тебе, ти на мене”, обяви цветисто Свиленски и по този начин изяви готовност левицата да управлява с евентуално правителство на малцинството.  Социалистът се застъпи за пореден път за идеята хората с повече доходи да плащат по-високи данъци, както и да се облага всяка заплата до 3900 лева, включително и минималната, с 10 процента.  Обясни и какво не им на БСП харесва в новия бюджет, в който са заложени повече пари в редица сфери.  „Започнахме разговора с протестите, с колко процента се качиха горивата, тока, парното. Нищо чудно да видим една оставка до края на годината. За Борисов имам предвид”, каза Свиленски, като направи аналогия и с протестите заради по-високите цени на тока, когато падна първият кабинет на Борисов.  ", "date": "2018.10.27", "title": "Свиленски: Ще управляваме със силата на обществото, хайде стига с тези коалиции "}
{"url": "http://epicenter.bg/article/Ivelina-Vasileva--Ima-vsichki-predpostavki-4-godishniyat-mandat-da-bade-izpalnen-/166809/2/0", "text": "„Исканията за оставката на вицепремиера Симеонов са знак за слближаване на позициите на БСП и ДПС. Виждали сме ги в общ формат на управление”. Това обяви l предаването „Офанзива с Любо Огнянов” бившият министър на околната среда и водите и настоящ депутат от ГЕРБ Ивелина Василева.  „Но мисля, че достатъчно ясно беше обяснено и от премиера Борисов е, че форматът на коалицията е така скрепен. Ангажиментът, който сме поели пред избирателите е свързан с изпълнявена на политики. В това отношения ние нямаме отстъпление”, категорична бе Василева.  Относно изказването на Валери Симеонов тя коментира:  „Да, персонифицират се атаките. Ясно е, че изказването на г-н Симеонов е недопустимо. Но имаше извинение и от премиера, а след това и от вицепремиера. Безспорно думите донесоха напрежение и донесоха негативи и на управлението като цяло. Моето мнение е този изказ е, че не може да бъде оправдан. Според мен извинението му е малко закъсняло, но все пак имаше такова.  Това, което е важно, саа ангажиментите, които сме поели към хората. Безспорно трябва да се подобри диалога, както в малката коалиция, така и в общата формация между ГЕРБ и „Обединени патриоти”, каза още тя.  Относно прогнозите от опозицията, че скоро ще има предсрочни избори тя е категорична, че няма такива изгледи.  „Има предпоставки 4-годишният мандат да бъде изпълнен. И не само заради икономически фактори. Аз виждам такива нагласи и у хората. Защото помните безвремието, в което изпаднахме при предишни предсрочни избори.  Вярно има протести в момента, които много наподобяват на тези, които бяха инспирирани през 2013 г. И виждам, че опитът някои протести да бъдат обяздени от някои политически сили, носи щети”, коментира още народният представител.  По думите ѝ проектобюджетът за 2019-а е реалистичен, добър и полезен за хората.  „За първи път ясно очертани приоритети към хората. За първите път се отчитат, както приходите, така и разходите, които се виждат в 3-годишната рамка. Вижда се рекордно ниска безработица и ръст на икономиката, което е показателно, че има оживление в икономическата сфера.  В бюджета формулирахме като основен приоритет образованието”, обясни тя и посочи, че увеличението на заплатите на учителите вече е започнало.  „Що се отнася до сектора на социалната сфера вчера имахме изключително важен ден, в който с пълно мнозинство подкрепихме хората с увреждания. Ангажиментът, който беше поет лично от премиера Борисов, бе изпълнен. Предстои много работа, но е редно да отчетем усилията на правителството, лично на социалния министър и народните представители”, каза още Ивелина Василева и поясни, че в социалната сфера има и други важни аспекти, като например увеличението на пенсиите в средата на годината.  „Нужен ни е повече конструктивизъм, повече воля, да се обединяваме по национално значими теми. Категорично ние винаги сме отворени да обсъждаме предложения, които са конструктивни и имат полза за обществото”, заключи Василева.  ", "date": "2018.10.27", "title": "Ивелина Василева: Има всички предпоставки 4-годишният мандат да бъде изпълнен "}
