{"url": "http://epicenter.bg/article/Elena-Yoncheva-v-Blagoevgrad--Ako-vaprosat-e-koga-shte-pobedim--otgovorat-e---na-26-may-/181993/2/48", "text": "  „Ние всички ще победим на тези избори. Не само левицата, а цяла България. Ще отстраним това авторитарно управление, което е завладяло страната. В България истината вече се чува. Българинът показва, че може да реагира на неправдата и може да защити собствените си интереси”. Това заяви водачът на листата на \"БСП за България\" за евроизборите Елена Йончева по време на среща с обществеността в Благоевград, съобщиха от пресцентъра на БСП.  По думите ѝ, след 12 години, все още не можем да се доближим до Европейския съюз, който искаме. Йончева изтъкна, че Европа означава също всеки да има достъп до добро здравеопазване, докато при нас то се е превърнало в търговия.  „Това не е Европа. Младите напускат, защото не виждат перспектива в България – дава се надежда само на малък кръг от хора, които са близки до шайката. Можем да сложим началото на битката на 26-и. Ако въпросът е кога ще победим, отговорът е - на 26 май”, категорична бе тя.  „40 процента от българите днес са на ръба на социалното изключване, след всички еврофондове, които получаваме. Всяко десето село е без жители – или има по-малко от 10 жители. Можем да спрем всичко това - средставта, които идват от Европейския съюз идват за всички нас”, каза Йончева в Кюстендил. Тя посочи, че в Кюстендил има прекрасни череши и овощни градини и попита- защо държавата не се е погрижила да има пазари, преработваща промишленост.  „Искам да ви уверя, че можем да променим това. Имаме конкретна програма, с която средствата могат да бъдат разпределени по начин, по който ще стигнат до малките стопанства”, изтъкна водачът на листата.  „Голяма част от нашите приятели и роднини в чужбина са там по принуда, защото нямат надежда, че тук нещата могат да се променят. Можем да постигнем промяна във всяка сфера, не само в българското селско стопанство. Мерки можем да вземем сега – за нас и нашето бъдеще. На 26 май можем ще го направим\", заключи Йончева.  ", "date": "2019.05.05", "title": "Елена Йончева в Благоевград: Ако въпросът е кога ще победим, отговорът е - на 26 май "}
{"url": "http://epicenter.bg/article/Premierat-Borisov-i-papa-Frantsisk-provedoha-sreshta-na-chetiri-ochi/181922/2/0", "text": "  Премиерът Бойко Борисов и папа Франциск проведоха среща на четири очи във ВИП залата на Правителствения терминал, предаде Агенция „Фокус“.   По време на срещата премиерът Борисов подари на папа Франциск златовезана икона, омофор и българско кисело мляко. Златовезаната икона е на светите братя Кирил и Методий, чието велико дело главата на Римокаторическата църква отбеляза и в специалното си видео обръщение към българския народ в навечерието на посещението му у нас.   Лентата, символизираща епископската власт – омофорът, който премиерът Борисов дари на папа Франциск, впечатлява с украсата си. В краищата му са извезани златни кръстове, а в горната му част – образите на свети Петър и свети Павел.   Премиерът подготви изненада и за държавния секретар на Светия престол – кардинал Пиетро Паролин, който също получи златовезана икона на свети Петър и свети Павел. И двете икони се отличават с прецизна и фина изработка, както и с вложените златни конци. Те са дело на българско ателие за богослужебни одежди.   Премиерът Бойко Борисов подари на Светия отец и традиционно българско кисело мляко и . Продуктът, който целият свят свързва с нашата страна, е добре познат на папа Франциск още от детството му в Аржентина.   Българският премиер получи златни и бронзови медали от понтификата на Негово Светейшество.   Българският премиер първи приветства папата с добре дошъл веднага щом стъпи на наша земя.   „Много благодаря, че удържахте на думата си да посетите България“, обърна се премиерът към папа Франциск. „Целият народ - и православните и католиците вярват във Вашата молитва за мир“, каза още той и добави, че особено на Балканите много вярваме в молитвите да има мир.   В отговор главата на Римокатолическата църква заяви. „Благодаря на Вас, благодаря Ви, че ме поканихте. Да наистина аз се моля за мир, всички ние се молим за мир, защото войната е нещо много, много грозно и лошо“.   Вчера министър-председателят заяви, че ще направи всичко възможно посещението на папа Франциск да бъде добра реклама за България, защото когато папата посети една държава, целият свят насочва погледа си към нея.   Във фокуса на разговорите между българският премиер и главата на Римокатолическата църква ще бъдат установените отношения и диалог между България и Светия престол и желанието те да продължат да се развиват, за да може с общи усилия да се допринася за изграждането на по-хуманен свят, в защита на слабите и уязвимите, както и отстояването на християнските ценности и норми. По-късно Светият Отец ще бъде посрещнат официално на площада пред президентството, след което му предстоят срещи с държавния глава Румен Радев и българския патриарх Неофит.    ", "date": "2019.05.05", "title": "Премиерът Борисов и папа Франциск проведоха среща на четири очи (Снимки)"}
{"url": "http://epicenter.bg/article/Na-zhivo--Ofitsialnata-tseremoniya-po-posreshtaneto-na-papata-pred-Prezidentstvoto/181923/2/0", "text": "Стотици хора са се събрали пред сградата на Президентството, където върви официалната церемония по посрещането на папа Франциск у нас, предаде репортер на Агенция „Фокус“. Президентът Румен Радев и Светият отец приеха строя на представителната гвардейска част.   Пред сградата на Президентството и строените гвардейци прозвучаха и химнът на България „Мила, Родино“ и Папският химн и марш, обявен за химн на Ватикана през 1949 г.   На площада пред Президентството са председателят на Народното събрание Цвета Караянчева, вицепрезидентът Илияна Йотова, народни представители, дипломати. Тук са омбудсманът Мая Манолова, председателят на БЧК Христо Григоров. На място пристигна и папската делегация.   Папа Франциск кацна на летище „София“. На летището главата на Римокатолическата църква бе посрещнат от премиера Бойко Борисов, след което двамата разговаряха на четири очи. Визитата на Светия отец у нас продължава със среща с президента Румен Радев. След края ѝ на двамата ще направят изявления на пл. „Атанас Буров“ пред представителите на българските власти, гражданското общество и дипломатическия корпус у нас.   Католицизмът е четвъртото по численост вероизповедание в България след православното християнство, исляма и протестантството.  ", "date": "2019.05.05", "title": "Президентът Радев посрещна папа Франциск с държавни почести (ВИДЕО+Снимки)"}
{"url": "http://epicenter.bg/article/Zhivko-Todorov--Balgariya-ima-kreshtyashta-nuzhda-ot-detsentralizatsiya--a-ne-s-vsichko-da-se-tovari-edin-chovek-/181968/2/48", "text": "\"В България съм, защото искам да се боря в страната ми за по-добър живот. Считам, че моето призвание е да се боря тук\". Това заяви в предаването \"Беновска пита\" по Канал 3 кметът на Стара Загора и член на Изпълнителната комисия Живко Тодоров по темата как да задържим българите в България.  С кого обаче се бори ГЕРБ, партията, на която е член той, особено покрай \"Апартаментгейт\".  \"ГЕРБ се бори с всички проблеми, които имат партиите в България. Във всички партии има и положителни хора, и отрицателни персони. Смятам, че има трябва да има контрол. И това, което чух в събота – виждам премиера в същия стил, по същия начин, както когато учреди партията. Тогава той каза, че ако корупцията превземе партията, той ще я закрие. И сега каза същото, всички, които са замесени - вън\", заяви Тодоров.  Той обаче не иска да се персонализират нещата срещу Цветанов.  \"На 26 май няма да се гласува за или против Цветанов. Ще се гласува за ГЕРБ. И затова казвам, че в петък той ясно се разграничи. И след това влизаме в същността и истинския дебат. Защо трябва да изберем един определен кандидат. Защото БСП говорят само за ГЕРБ. Защо не кажат какво ще правят в Европейския парламент\", коментира кметът на Стара Загора.  \"Политиците трябва да говорят, аз нямам нищо против да говоря и да споря с политиците от БСП, за да стигнем до общо добро решение за България.  Трябва да говорим с какво ще променим живота на хората през Европейския парламент, а не за апартаменти, тераси и къщи за гости. И честно казано мен ще ме е срам да говоря за такива неща. Един политик трябва да говори какво може да предложи на хората, защо да гласуват за него. С къщите за гости трябва да се занимават съответните органи. И хората очакват от един политик точно да говори с какво той ще подобри живота им. Като изляза пред гражданите на Стара Загора, аз например не мога да им кажа кой какво не е свършил, какви грешки е направил. Аз ще говоря какво аз ще направя за тях\", изтъкна Живко Тодоров.  \"Когато съм отишъл при премиера и съм му дал разумни предложения, той ги е приемал винаги. Но когато нещо не е направено добре, то не бива прието. Смятам, че много хора не си вършат работата и мисля, че той ще се избави от тях\", каза още кметът.  \"Държавата има остра и крещяща нужда от децентрализация, за да не отива всичко до премиера и той да се товари с цялата тежест. Това е мое мнение и аз ще се боря за това и вътре в ГЕРБ. За да не се товари с всичко само един човек\", категоричен бе Тодоров.  Той отново изтъкна, че не е имало време тази негова идея да бъде обсъдена, но при първа възможност ще я повдигне пред премиера и партията.  \"Искам България да се променя към по-добро, да има по-добре работещи институции. Смятам, че в момента, така поставена ситуацията, и перфектният човек да бъде поставен, то той ще изпитва същите затруднения. Защото или ще бъде претрупан, или ще зависи прекалено много от екипа си\", добави той.  Преминавайки към темата за града му – Стара Загора, той открои кое според него е най-голямото му постижение като кмет.  \"Най-важното, което съм направил, смятам, че е запазването на парк Бедечка. Това са над 300 декара зелени площи. Дървета, които няма да бъдат изсечени и пространства, които ще останат за хората. Това е един победил референдум, направен в Стара Загора. Нямаше особена активност, но това, че дадохме възможност хората да решават, е една победа. Най-важното е общественият интерес е да се запази\", каза Тодоров.  ", "date": "2019.05.05", "title": "Живко Тодоров: България има крещяща нужда от децентрализация, а не с всичко да се товари един човек "}
{"url": "http://epicenter.bg/article/Yoncheva-v-Kyustendil--Da-se-vklyuchim-v-bitkata-za-spravedlivost-sega---na-26-may-/181969/2/48", "text": "  „Много сме впечатлени от това, което видяхме в Художествена галерия „Владимир Димитров – Майстора” в Кюстендил. През последните няколко години се опитват да разширят галерията – има пространство, което може да бъде използвано от млади таланти. Може да се превърне в културен център не само на Кюстендил, но и на България”. Това заяви водачът на листата за евроизборите на \"БСП за България\" Елена Йончева в Кюстендил по време на среща с културни дейци, съобщиха от пресцентъра на партията.  Тя попита - защо това не се случва и със съжаление отбеляза, че през последните 10 години държавата не позволява на българските таланти да се развиват и не се грижи за културата си.  Елена Йончева припомни битката, която БСП води с министъра на културата.  „Това не е битка срещу г-н Банов, а срещу модела „Банов” – модела „Борисов”. „Ало, Ваньо съм” прерасна в „Ало, Банов съм”. Вярвам, че ще има промяна в България - тя ще дойде и чрез Европейския парламент\", каза водачът на листата на \"БСП за България\".  Йончева изрази надежда, че ще има справедливост.  „Едно общество с крайно бедни хора не може да ражда култура. Нашият глас се чува все по-силно. Културата е интелигентният начин, по който можем да се противопоставим на модела”, отбеляза още тя.  „Нека всички се включим в битката за справедливост сега - на 26 май и ще успеем заедно”, заключи Елена Йончева.  ", "date": "2019.05.05", "title": "Йончева в Кюстендил: Да се включим в битката за справедливост сега - на 26 май "}
{"url": "http://epicenter.bg/article/Frantsisk-preminava-prez-tsentara-na-Sofiya-s-papamobila--NA-ZhIVO-/181970/2/0", "text": "Хиляди граждани се стекоха на бул. „Цар Освободител“, за да видят главата на Римокатолическата църква, предаде репортер на Агенция „Фокус“. Папа Франциск премина по бул. „Цар Освободител“ с папамобила си, като поздравяваше насъбралото се множество.     \"В името на Отца и Сина, и Светия Дух. Мирът да бъде с вас“. С тези думи папа Франциск даде начало на Светата литургия на пл. „Княз Александър I Батенберг“ в София, предаде репортер на Агенция „Фокус“.  Папата толкова много е харесал омофора, подарък от премиера Борисов, че го носи по време на литургията. Лентата, символизираща епископската власт – омофорът, който премиерът му подари, впечатлява с украсата си. В краищата му са извезани златни кръстове, а в горната му част – образите на Свети Петър и Свети Павел.   Сивият прагматизъм е най-голямата заплаха, която може да се вкорени в една общност. Това каза папа Франциск в проповед по време на Светата литургия на пл. „Александър I Батенберг“, предаде репортер на Агенция „Фокус“. „Бог ни призовава, Бог ни изненадва, Бог ни обича“, каза Светият отец.  „Бог призовава. Всичко се случва на бреговете на Галилейското езеро, където Иисус бе призовал Петър. Беше го призовал да си остави работата на рибар, за да стане рибар на човеци. След целия този път, след преживяването на смъртта на Учителя и въпреки известяване на Неговото възкресение, Петър се връща към предишния си живот. „Отивам да ловя риба“, казва той. И другите ученици са същите: „И ние ще дойдем с теб“. Сякаш правят стъпка назад. Петър отново взима мрежите, от които се беше отказал заради Иисус. Тежестта на страданието, разочарованието, дори предателството са се превърнали в тежък камък, който трудно би паднал от сърцата на учениците. Те все още са ранени от тежестта на болката и вината. Благата вест за Възкресението все още не се е вкоренила в сърцата им. Господ знае колко силно за нас е изкушението, да се върнем към нещата от миналото“, каза още папа Франциск.  По думите му мрежата на Петър е символ на изкушението и носталгията по миналото.  „Затова ще искаме да си върнем нещо от онова, което сме пожелали да оставим пред опита ни за провал над болката и дори на факта, че нещата не са така както сме се надявали винаги се появява едно много тънко и опасно изкушение, което ни кара да се обезкуражим и да махнем с ръка. Това е психологията на гроба, която оцветява всичко в примирение и ни кара да се привържем към сладникавата тъга, която като червей разяжда всяка надежда“, допълни още папата.  „По този начин се развива най-голямата заплаха, която може да се вкорени в една общност. Сивият прагматизъм на живота, което на пръв поглед изглежда всичко нормално, но където действителност вярата се изпарява и дегенерира в дребнавост. Точно там при провала на Петър идва Исус, започва отначало и търпеливо отива да го посрещне и му казва „Симоне, това е името, от първото му позоваване. Господ не очаква идеални ситуации и вътрешни разположения. Той ги създава. Не чака да се срещне с хора без проблеми, без разочарования, грехове. Самият той беше изправен пред греха и разочарованието. Братя, господ не се уморява да ни призовава. Силата на любовта преобръща всяка прогноза и знае как да се започне отново“, каза папа Франциск.  По думите му в Исус Бог се опитва да ни даде нова възможност.  „Всяка сутрин ни търси там, където сме и ни призовава да станем и да възкръснем отново чрез Неговото слово, да погледнем нагоре и да повярваме, че сме създадени за небето, а не за земята, за висините на живота, а не за низостта. Призовава ни да не търсим живия сред мъртвите. Когато го приемаме, ние се издигаме по-високо, приемаме най-красивото си бъдеще не като възможност, а като реалност“, допълни Светият отец.   Вярата е нашата сила, която сме призвани да обновяваме всеки ден, каза още папа Франциск.  „Когато призивът на Иисус насочва живота ни, сърцето ни се обновява. Бог изненадва. Той е Господ на изненадите. Той ни призовава не само да се изненадваме, но да постигнем изненадващи неща. Господ призовава и виждайки учениците с празни мрежи, им предлага нещо необичайно за тях – риболов през деня, което е нещо странно. Той им дава отново увереност, като ги пуска в движение и ги принуждава отново да рискуват, за да не смятат нещо или особено някого за изгубен. Той е Господ на изненадата, който разкъсва парализиращата затвореност, като връща смелостта, способна да преодолее подозренията, недоверието и страха, който се крие. Бог изненадва не само когато ни призовава и ни кани да хвърлим мрежите, но и да хвърлим нас самите в историята и да гледаме живота, на другите и дори на себе си с Неговите очи, копито в греха виждат чеда, които трябва да станат, в смъртта - братя, които трябва да се възкресят, а в разрухата - сърца, които трябва да бъдат утешени. Затова не се страхувай. Господ обича живота ти, дори когато се страхуваш да го погледнеш и да го вземеш в ръце“, каза папа Франциск.  Господ ни обича! Да бъдеш християнин е призив да вярваш, че Божията любов е по-голяма от всяко ограничение и грях. Една от най-големите болки и пречки, не се корени в това да разберем, че Бог е любов, а в акта, че сме започнали да го възвестяваме и свидетелстваме по начин, че за мнозина това не е Неговото име. Бог е любов, която обича, дарява себе си, призовава и ни изненадва, каза още Светият отец.  Вярващите християни, присъстващи на литургията, отслужвана от папа Франциск в София, се помириха взаимно.  „Мирът Господен да бъде винаги с вас“, каза папа Франциск, а миряните му отговориха: „И с твоя дух“, при което Светият отец ги призова да се помирят взаимно. След това всички си подадоха ръка в знак на помирението.  Взаимното помирение е характерно за всяка Света литургия и е разположено в края на богослужението. След нея стотици граждани взеха причастие. Над 100 духовници участват в богослужението, а почти толкова свещеници причастят населението. Давайки причастието свещенослужителите произнасят думите „Тялото Христово“, а представителите на католическото вероизповедание трябва да сключват дланите си под формата на кръст и да кажат: „Амин“.  Обредът на причастяването е част от Светата литургия, която се отслужва на пл. „Александър I Батенберг“.  На литургията на Светия отец се събраха хиляди миряни, представители на католическата общност у нас. Католицизмът е четвъртото по численост вероизповедание в България след православното християнство, исляма и протестантството. Мерките за сигурност в района са засилени, гражданите, които присъстват на литургията, преминаха през специално изградени контролно-пропускателни пунктове, където бяха щателно проверени. Преди началото на литургията Светият отец обиколи и поздрави събралото се множество. Част от хората се здрависаха с главата на Римокатолическата църква, други успяха и да се снимат за спомен със Него. Сред присъстващите имаше много деца, като папата дори благослови едно от тях.  Цялата церемония беше предавана на големи видео екрани, разположени в района на на пл. „Княз Александър I Батенберг, за да могат всички да проследят богослужението отблизо. Мерките за сигурност в района баха засилени, гражданите, които присъстват на литургията, преминаха през специално изградени контролно-пропускателни пунктове, където бяха щателно проверени.  Римокатолическата литургия се състои от Литургия на словото и Евхаристийна литургия. Литургията на словото съдържа четенията от Светото писание – Деянията на апостолите. Второто четиво от литургията на словото предвижда четене от Книгата Откровение на Свети Иван Апостол и четене от Светото Евангелие според Иван. Евхаристичната част съдържа приемането на даровете и преломяването на хляба и виното – точно пресъздаване на последните моменти от живота на Исус Христос. В рамките на литургията ще бъдат изчетени и молитви за верните.  ", "date": "2019.05.05", "title": "Папата: Чрез Христос Господ ни призовава да станем и да възкръснем чрез Неговото слово"}
{"url": "http://epicenter.bg/article/Zlateva-v-Nesebar--Neobhodima-e-yasna-darzhavna-politika-za-nasarchavane-i-podpomagane-na-turizma/181972/2/0", "text": "  Кандидатът за евродепутат от \"БСП за България\" Деница Златева се срещна с жителите на Несебър. Сред многобройните теми, които поставиха, те откроиха развитието на туризма, съобщиха от пресценнтъра на БСП.   \"Необходима е ясна и целенасочена държавна политика за насърчаване и подпомагане на туризма- не само на големите хотелиерски вериги и курорти, но и на малките семейни хотели. България да не се промотира и превръща само в дестинация за евтини морски почивки, но трябва да развиваме и културно-историческия туризъм\", каза още Златева.    ", "date": "2019.05.05", "title": "Златева в Несебър: Необходима е ясна държавна политика за насърчаване и подпомагане на туризма"}
{"url": "http://epicenter.bg/article/Mustafa-Karadaya--Ot-istoriyata-tryabva-da-se-uchim--mladite-nosyat-energiyata-za-promyana--/181973/2/48", "text": "  Централният лъч на ДПС присъства на митинг, посветен на 10-майските събития от 1984 г. в село Караманци, община Минерални бани, съобщиха от пресцентъра на ДПС.  Ние тези грозни процеси няма как да не ги почитаме, да не си спомняме. Те са част от нашата история, заяви председателят на ДПС Мустафа Карадайъ по време на своето изказване. Ние от тези процеси трябва да се учим, а не да живеем с емоцията на онези времена. Трябва да живеем с емоцията на ХХI век, подчерта той. Тези грозни процеси се случваха, защото бяхме разделени. Ние се обединихме първо с болката, после с емоцията и накрая с партията. Ние знаем цената, която плащаме, когато сме разединени и силата, която я имаме, когато сме обединени, обяви Карадайъ. Затова сме благодарни на нашите герои. Те ни показаха как трябва да заставаме против тоталитарна власт, система и репресивен апарат на държава в името на правата, свободите и човешкото достойнство, допълни лидерът на ДПС.  За предстоящите европейски избори лидерът на Движението заяви, че \"ДПС знаем, че енергията на младите носи промяната, тя е нужната енергия за промяна. Но само тя не е достатъчна. Нужна е и мъдростта на опитните, подчерта той. Затова с нашата листа има приемственост. Затова в нашата листа има приемственост между мъдростта на опитните и силата, енергията и знанието на младите\", попълни водачът на листата на ДПС.  Мустафа Карадайъ коментира и казуса с печатането на учебници по майчин език, като обясни, че Министерски съвет не се ангажира с печатането им. Той обяви, че ДПС се ангажира с печатането на учебници за изучаване на майчин език.  Преди 35 години тук започва съпротивата срещу тоталитарния режим, каза зам.-председателят на ПГ на ДПС и народен представител от Хасково Йордан Цонев. „Преди 30 години тук и в цялата страна д-р Ахмед Доган и неговите сподвижници организират от затвора съпротивата срещу режима, който беше свален и в България настъпи промяната, каза още той.  Цонев подчерта, че десетилетия по-късно ДПС казва отново на цяла България и Европа, че битката за права, свободи и равенство между хората още не е приключила. Тя е ежедневна битка. Това, което се случва в Европа, походът на национализма, това което се случва в България – включването на националистите във властта не е предупреждение единствено към Европа. Това е реална опасност, обяви Цонев.  Случващото се в България през последните години също е реална опасност. И всички ние отново трябва да станем символ и двигател на промяната. Промяната, която трябва да настъпи в ЕС е да не управляват националистите, ЕС да се върне към принципите, с които е създаден – братство и разбирателство между хората и мир, заяви Йордан Цонев.  На митинга присъстваха и председателят на Младежкото ДПС и евродепутат Илхан Кючюк, евродепутатът Искра Михайлова, членът на ЦОБ Станислав Анастасов, областният председател Ерджан Юсуф, народният представител Хайри Садъков, кандидатите за евродепутати от листата на ДПС Атидже Алиева-Вели, Севим Мусак, Антоанета Асенова, Петър Чобанов, Танер Кабилов, Сунай Якуб и Цветан Енчев, общински кметове и общински председатели на ДПС.  ", "date": "2019.05.05", "title": "Мустафа Карадайъ: От историята трябва да се учим, младите носят енергията за промяна! "}
{"url": "http://epicenter.bg/article/Ispanskite-vlasti-predadoha-Vetko-Arabadzhiev-na-balgarskite/181904/3/0", "text": "Испанските власти предадоха Ветко Арабаджиев на българските. Това се случи в полицейския участък на летище Барахас в Мадрид, съобщи БНТ.  Националният съд на Испания е потвърдил решението за екстрадиция на Арабаджиев по искане на българската прокуратура. Очаква се късно тази нощ с полет от испанската столица и под конвой Арабаджиев да пристигне в София. Тук ще му бъдат повдигнати обвинения за данъчни престъпления и пране на пари.   Според информацията Арабаджиев ще лети от Испания късно тази вечер. Справка на страницата на летище София показва, че има три полета от Пиринейската страна - от Малага, Мадрид и Барселона. Разстоянието се взима за около 3 часа, което означава, че той най-рано ще е на родна земя в 1:30 часа на 5 май.   Той и съпругата му Маринела Арабаджиева получиха задочно обвинение за ръководене на организирана престъпна група за данъчни престъпления и пране на пари. Засега няма разрешение от испанските власти за екстрадицията на съпругата на Ветко Арабаджиев - Маринела, тъй като производството за нея все още не е приключило. Очаква се утре прокуратурата да поиска постоянен арест за бизнесмена от Специализирания наказателен съд.  Ветко и Маринела Арабаджиеви бяха задържани в Барселона през месец март, след като България ги обяви за международно издирване и издаде Европейски заповеди за арест на двамата още на 31 август миналата година. Тогава беше арестуван най-малкият син на семейството - Вълчо Арабаджиев. Той изкара в ареста близо 8 месеца и беше освободен под гаранция от половин милион лева.", "date": "2019.05.05", "title": "Испанските власти предадоха Ветко Арабаджиев на българските"}
{"url": "http://epicenter.bg/article/Ivaylo-Ivanov--Na-klyuchovi-mesta-ima-razpolozheni-snayperisti/181928/3/0", "text": "„Към момента нямаме сигнал за заплаха на територията на нашата страна. Въпреки това сме взели всички необходими мерки. Ако се наруши протоколът, имаме готовност да реагираме съгласно обстановката“. Това каза за БНР главният секретар на МВР Ивайло Иванов за днешното посещение в България на папа Франциск.   По думите му български полицаи са били във Ватикана, където са присъствали на мероприятия на папата.   „Мерките, които взимаме, са много засилени, защото папата е едно от най-застрашените лица в света. Мерките обаче по никакъв начин няма да попречат на хората, които искат да го видят, чуят и да се присъединят към тези обществени мероприятия… Предприемаме всички необходими действия, за да осигурим неговата безопасност. На ключови места има разположени и снайперисти, имаме и цивилни служители“, посочи Иванов в интервю за предаването „Неделя 150“ на програма „Хоризонт“.   Той призова хората, които искат да присъстват на събитията, да отидат по-рано на мястото, за да може да бъде извършена проверката.   Влизането в зоната ще става през определени контролно-пропускателни пунктове, където ще има физическа проверка и рентгенови рамки. Трябва да сме сигурни, че допуснатите хора по никакъв начин няма да застрашат сигурността нито на охраняваното лице, нито на останалите граждани, каза още главният секретар на МВР.  ", "date": "2019.05.05", "title": "Ивайло Иванов: На ключови места в София по маршрута на папата има разположени снайперисти"}
{"url": "http://epicenter.bg/article/Ivan-Krastev--Opasnostta-ot-razpad-na-Evropa-e-napalno-realna/181907/11/0", "text": "Европейските избори през погледа на българския политолог Иван Кръстев предлага в електронното си издание френският в. \"Монд\".   В интервюто, озаглавено \"Изградена в страха от миналото, днес Европа се бои от бъдещето\", Иван Кръстев определя като един от залозите на тези избори заминаването на работещите и студентите от източните и южните страни в един Европейски съюз, изпаднал в криза на идентичност и опасяващ се от възможен разпад.  \"Монд\" припомня, че в книгата си \"След Европа\" той анализира отражението на миграционната криза през 2015 година и опасността от раздробяване на Европа след Брекзита.  На въпрос на изданието дали е възможно разпадане на Европа, българският политолог отговаря, че опасността е напълно реална. Според него обаче понятието за разпад се възприема много различно в различните страни.  За Париж и Берлин Европа на две скорости е крачка към интеграцията, докато на изток на това се гледа като на начало на разпадането на общностния проект. Смисълът е различен според политическото позициониране. По-малко Европа се възприема като постигане на ново равновесие от суверенистите, докато федералистите виждат в това наченки на дезинтеграция, посочва Иван Кръстев.  По думите му нито една голяма политическа сила извън Великобритания, дори и евроскептиците, не призовават днес за разрушаване на Европейския съюз. Той дава пример със Съветския съюз и Югославия на времето, когато разпадането е неочакван резултат от процес на реформа или на адаптация, подет именно за да се постигне обновяване. Това е нещо като банкова криза, при която вложителите, желаещи на всяка цена да си получат парите, ускоряват срива. Ако опасявайки се за Европа европейските правителства започнат да взимат все повече защитни мерки, смятайки, че ще избегнат най-лошото, това може да ускори нейния срив, предупреждава Кръстев.  Интервюиращият от \"Монд\" припомня, че сривът на СССР е дошъл от сърцето на империята, а не от нейната периферия и пита дали е възможно така да стане и с Европейския съюз.   В отговор Иван Кръстев изтъква, че действително, сривът на СССР, това не е независимостта на балтийските страни или на Грузия. В края на 1980-те години Русия е решила, че вече не е в неин интерес да плаща за републиките в Централна Азия и се е опитала да създаде по-хомогенен съюз с Беларус и Украйна. Това е бил истинският елемент, отприщил започналия разпад, най-вече в мисленето на политиците, както и на общественото мнение, отбелязва политологът.   Според него, възможно е същото да стане в Европа, ако един ден Франция и Германия решат, че съюзът, такъв какъвто е, вече не е в техен интерес. В момента едновременно се конкретизират да противоположни феномена. От една страна с Брекзит силите, борещи се за излизане от ЕС или за разпадането му сега позамлъкнаха - например като Марин Льо Пен във Франция.   От друга страна има силно движение за отхвърляне на елитите и институциите, по-специално европейските, обвинявани, че не служат за нищо. Поддръжниците на тази теория твърдят, че държат на Европейския съюз, но са готови да се откажат от някои основни ценности.  Ако се ограничат прерогативите на Централната банка, Германия ще остане ли в съюза? Ако се възстановят границите, как ще реагират много от страните? Пропастта между желанията на общественото мнение и на политиците и последиците от някои решения може да ускори този срив, без никой да е искал това, изтъква Иван Кръстев в интервюто за в. \"Монд\".", "date": "2019.05.05", "title": "Иван Кръстев: Опасността от разпад на Европа е напълно реална"}
{"url": "http://epicenter.bg/article/Dimitar-Nedkov--Polumesetsat---klyuchat-za-shifara-na-papskata-vizita-/181915/11/33", "text": "  Преписват тази зловеща фраза поне на неколцина възкачили се на Светия престол през разпнатата между вярата Христова и политическата власт хилядолетна история на Римокатолическата църква. Кой точно провъзгласен чрез “белия дим” от комина на Сикстинската капела наместник Божий на земното Царство я е произнесъл – няма никакво значение. Днес всеки образован модерен човек е вече достатъчно наясно, че официалната хроника на държавата-град Ватикан няма нищо общо с дълбоко укритите в катакомбите под Mons Vaticanus твърде неудобни, старателно премълчавани векове наред истини за съдбата на Европа, а впоследствие и на целия днешен, поетапно откриван и опознаван от европееца останал свят. Все пак основното протоколно правило на управляващите най-малката суверенна държава-църква в света е: никога не казвай това, което мислиш наистина…  Ватикана и Балканите - необятна тема за официалните историци и още по-голям катализатор на неудобните за глобалния политико-религиозен истаблишмънт теории на конспирацията за “втория исторически план”. С изключение на католическите Хърватия и Словения, всички останали балкански държави от време оно са били “трън в петата” на геополитическите интереси на Римокатолическата църква, респективно на държавата Ватикан. Особено във времена на тектонични размествания на шахматната дъска на вечната партия между Запада и Изтока в битката за контрол върху душите човешки и богатствата природни. Дали по Божията воля или по-скоро глупостта хорска, но днес Балканите отново са бойното поле, от което ще зависи дали ще се сбъдне предсказанието на оня френски писател и политик Адре Малро, който твърдеше, че човекът не е това, което си мисли, а е това, което крие и поради това предупреди, че “21-ви век ще бъде век на вярата или… няма да бъде”.  В този смисъл, днес някак си от самосебе си се натрапва въпросът - каква ли прокоба тегне над Балканите, че пак тук ще се решава май съдбата на Европа? Същата тази християнска Европа, разкъсвана от парадоксалната схизма, смразила духовните сили и на католици, и на православни в илюзорната битка за някакъв си Трети Рим. Що за християни ще сме, след като в аналите на общата ни верска история битуват фрази на духовните ни водачи като: “По-добре чалма, отколкото папска тиара” и “По-добре Балканите да пламнат, отколкото цяла Европа”?!?...  Трудно е с няколко думи да се определи днес ролята на малка и все повече неосъзнаваща себе си, самоотрекла се от историческото си достойнство България в интересите на геополитическия играч Ватикана. Ние, българите – объркали през мракобесното Средновековие доста сметки на Светия престол из половината Европа с еретичните си учения за един малко по-друг тип вярвания в Божественото начало на света. Може би и затова, само две са в историята удостояващите ни със светейшата чест посещения на Свети отец в земите български. На папа Йоан Павел II през вече далечната 2002 година и днес на папа Франциск.  Наричани за пред хората като апостолически според канона на Римокатолическата църква и двете визити имат умело прикрит предопределящ българската съдба политически подтекст. Нито предишното, нито днешното височайше посещение на белоснежния Пастир на стадото имат нещо общо с вселения чрез душата в човека Божествен промисъл. Всичко си е чиста политика и то в най-вулгарния смисъл на това понятие. И в двата случая поканата е замислена и отправена от следващата актуалната политическа конюктура светска власт. И в двата случая Патриархът на българската православна църква е само уведомен и деликатно помолен от държавниците ни да прояви благоприличие чрез премълчаване на верските аспекти в сложните взаимоотношения от векове между двете еднояйчни, но кръстещи се по различному пред Христовия Кръст църкви.  Кодовата дума, разшифроваща истинската цел на визитата през 2002 на папа Йоан Павел II в България, а и на целия негов понтификат беше – антикомунизъм. Във финалната фаза на пропагандната битка с Империята на злото и окончателното преформатиране на страните от Източна Европа, в съответствие с доктрината на сънародника на папата-поляк Збигнев Бжежински. Същият демиург на Студената война Бжежински, провъзгласил веднага след падането на Берлинската стена и разпадането на Съветския съюз с прилежащия му Източен блок, че: “след комунизма, най-големият враг на Западната демокрация е Православието”.  Няма как да не се припомни тук и умело премълчаваният днес факт, че цялата организация по посещението на папа Йоан Павел II беше възложена и финансирана от държавата на българския “Атлантически клуб” начело с онзи известен с фразата си “Майната му на православието!” нашенец с името Соломон, заемащ към онзи момент поста на външен министър на България, а впоследствие и неуспял кандидат за генерален секретар на НАТО. През 2002-ра чухме от Йоан Павел II, промълвеното с половин уста дипломатично осенило го предположение, че няма отчетлив Божи знак за “българска следа” в атентата срещу самия Него. Но едва ли някога ще прочетем от никога невиждащите бял свят автентични стенограми на срещите на четири очи на папата-държавник с политиците, за категоричния ултиматум за ускорено усвояване на надрелигиозните “евроатлантически ценности”. Образно казано – или влизате в стадото или… на курбан. Сложни времена бяха – как да не се вслушаш в думите на премъдрия Свети Отец. Та съвсем близо до нас, там някъде над Белград, още не се беше разсеял димът от взривовете на алиансовите правораздаващи евроатлантически ракети в потвърждение на геополитическата максима: “по-добре Балканите да пламнат, отколкото цяла Европа”…  Ключът към шифъра на посещението на днешния “апостолически маршрут” София-Скопие на папа Франциск, умело прикрит под мотото “Мир на земята” е още по-зловещ в сравнение с доста безобидния “антикомунизъм”. Крие се в словосъчетанието “бежанска вълна” и то на заливащите Европа друговерци с предразположено към вируса на “свещения джихад” ДНК. Традиционно за цялата поредица от обитавалите планетата човешки цивилизации и по някаква закономерна ирония на съдбата точно всеобщите молитви за “Мир на земята” са били предвестници на най-опустошителните войни. Ако не нещо друго, то Църквите имат поне този Божествен промисъл за наближаващите трагедии. Няма как точно папата-йезуит Франциск да не се е спускал в подземията на Ватикана, където са се криели и продължават да се крият от хорските очи едни от най-страшните пророчества за съдбата човешка. Още повече, че с възкачването именно на Франциск на Светия престол, плъзнаха слуховете, че това щял да бъде… последният папа. Като прибавим към цялата тази ватиканска драматургия и забулената в дълбока мистерия, безпрецедентна оставка на предшественика му от арийски произход Бенедикт ХVI, нещата придобиват като че ли все повече очертанията на скандализиралия църквата литературен сюжет на “Шифърът на Леонардо”.  Защо папа Франциск, още повече йезуитът Франциск, избра точно в решаващия за съдбата на Европа месец май`2019, България и Македония за балканската си визита? Предизвестено риторичен ли ще се окаже този въпрос от гледна точка на най-голямата заплаха за все още по някаква богоугодна презумпция християнска Европа – надигащото се цунами на бежанската вълна. Какви сенки върху небесата разчете от отражението на пламъците на “Парижката света Богородица” Светият отец, та вместо да отиде лично да вземе за ватиканската колекция тлеещ въглен от катедралата-символ на европапството му, дойде тук на Балканите. Точно в православна България и то без персонална покана от духовния й пастир, патриарх Неофит! Да не би отново ние, българите, и сънародните ни македонци да се окажем курбанът в папската “Молитва за мир”. Нима точно ние не сме се молели от сутрин до вечер през страдалната ни вековна история, когато всеки път християнска Европа ни е изоставяла под ятагана на друговерците, само и само полумесецът да не изгрее над купола на “Св. Петър” на Ватиканския хълм, по подобие на случката със “Св. София” в Константинопол.  Какво ли ще поиска на четири очи от трогнатите от светейшото внимание български управници и македонските им колеги държавникът Франциск? Нима вече и на най-големите оптимисти за “светлото ни европейско бъдеще” не е ясно, че и двете ни държавици, населени с един разполовен от столетната геополитическа интрига на Великите сили народ, сме интересни за “големите началници” единствено като територия. Все по-самообезлюдяваща се, опустошена от политически коректното ни суеверие, че “преклонена главица, сабя не я сече” земя.  Земя като една човешка длан, но напълно пригодна за един огромен, ограден от бодливата тел на мултикултуралистичната концепция на политическият елит на самата Европа “бежански лагер” с хуманитарна мисия, гарантирана от военните бази на пазителите на “евроатлантическите ценности”. Както се казва – какво по-хуманно от това: “По-добре Балканите да пламнат, отколкото цяла Европа”. Те Балканите и без това са си свикнали – още от времената на оня османски Великолепен век, финансиран, както се оказа впоследствие от Венецианските търговци, и с благословията на Рим.    ", "date": "2019.05.05", "title": "Димитър Недков: Полумесецът – ключът за шифъра на папската визита "}
{"url": "http://epicenter.bg/article/Zapochna-glasuvaneto-na-vtoriya-tur-na-prezidentskite-izbori-v-Severna-Makedoniya/181914/7/0", "text": "Започна гласуването на втория тур на президентските избори в Северна Македония.   Изборните секции бяха отворени в 7 ч. местно време, предаде ТАСС ,  цитира БТА .   Гласува се в 3480 избирателни участъка. Право на глас имат 1,8 милиона души. Гласуването приключва в 19 ч. местно време. Очаква се предварителите резултати от вота да станат известни около полунощ, а официалните ще бъдат обявени на следващия ден.   На първия кръг на изборите кандидатът на управляващата коалиция Стево Пендаровски и кандидатката на ВМРО-ДПМНЕ Гордана Силяновска-Давкова - първата жена, която се бори за президентския пост - получиха по около 41 процента от гласовете. Така че много неща зависят от това как и дали етническите албанци, които съставляват около една четвърт от 2,1 милионното население на страната, ще гласуват.", "date": "2019.05.05", "title": "Започна гласуването на втория тур на президентските избори в Северна Македония"}
{"url": "http://epicenter.bg/article/Stoichkov-predstavi-knigata-si-v-Chikago-/181971/8/0", "text": "Легендарният български футболист Христо Стоичков представи официалната си биография \"Христо Стоичков. Историята\" пред стотици представители на българската общност в Чикаго. Срещите бяха много специални за Камата, защото в американския град преди 25 години България отбеляза първата си победа на световни първенства, предаде БНР.  Програмата на Стоичков започна още от сутринта на 4 май, когато футболистът изнесе специална лекция на децата от \"Малко българско училище\". Звездата говори пред учениците за усилията и работата, които стоят зад успеха му. Разказа за футболните си години и за сегашното си амплоа на журналист в телевизионния гигант \"Унивижън\".  \"Когато през 1994 ми връчиха тази топка в Париж, тя не беше само за Христо Стоичков, защото сам човек не може да постигне нищо. Това е един трофей за България, това е и ваш трофей, защото без подкрепата ви нямаше да ни има. Искам да ви благодаря от все сърце и всяко дете, което дойде тук, да докосне \"Златната топка\" - аз вярвам, че българин един ден пак ще спечели този трофей. Защото, когато преследваш мечтите си, те идват при теб.\"  До Стоичков на сцената застана Шефкет Чападжиев, един от най-уважаваните българи в САЩ. Именно той имаше привилегията за първа лична снимка с Камата и \"Златната топка\".  В ранния следобед Христо Стоичков разписваше автографи в шоурума на компанията за европейски стъклопакети Valda USA, която щедро предостави офиса си, за да имат възможност всички почитатели на футболиста да се видят с него и да получат автограф и снимка.  Вратите на Hanging Gardens бяха отворени час по-рано от предвиденото, за да посрещнат всички желаещи. Официалното представяне на книгата започна в 20:00 часа и за първи път бе във формат галавечеря с богата шоупрограма с участието на Jersey Girls, фолклорния ансамбъл \"Хоро\" и детската школа към център \"Магура\" и DJ Matty. Сред официалните гости бяха видни спортни звезди като футболните национали от миналото Божидар Искренов и Цветан Йончев, ММА боецът Благой Иванов-Багата, бизнесменът Шефкет Чападжиев, както и семейството на Стоичков.  Легендарната осмица влезе в залата под звуците на \"We Are The Champions\" на Queen и бе посрещнат от деца, облечени в различни футболни екипи - на всички отбори, от които Камата е бил част през дългата си кариера. Една от големите изненади на вечерта беше посещението на съотборниците на Камата от американския отбор Chicago Fire.  Срещата продължи до ранни зори на следващия ден, но Стоичков отново удържа на думата си - всички гости получиха възможност да се снимат с него и \"Златната топка\" и да получат автограф.  ", "date": "2019.05.05", "title": "Стоичков представи книгата си в Чикаго "}
{"url": "http://epicenter.bg/article/Bukmeykarite-s-nov-favorit-za-imeto-na-bebeto-na-Hari-i-Megan---vizhte-kak-varvyat-zalozite-/181918/10/0", "text": "Медиите във Великобритания са притихнали в очакване на първото дете на принц Хари и съпругата му Меган Маркъл, а залозите за името на бебето вървят с пълна сила, предава Канал 3.  Дори анализаторите на Форбс не останаха настани от новините за британското кралска семейство и публикуваха извадка от данните на няколко букмейкърски къщи на Острова, които приемат залози за името на първородната рожба на Хари и Меган.  Феновете на двойката пък засилват вълнението си с пари и имат нов фаворит за името на бебето. Абсолютният лидер с най-висок коефициент е името Алегра.  Защо залагат на него? Според слуховете във Великобритания това е името, което покойната принцеса Даяна би искала да даде на дъщеря си, ако все пак е имала такава.  На второ място по залози остава името Даяна, а на третото е Грейс.  Алегра обаче е най-очевидният избор за Хари и Меган. Името не е включено в родословието на благородниците, а сред всички известни личности то се носи само от дъщерята на Донатела Версаче.  Най-популярните имена за евентуалния син на херцозите на Съсекс са Филип, Артър и Джеймс.  ", "date": "2019.05.05", "title": "Букмейкърите с нов фаворит за името на бебето на Хари и Меган - вижте как вървят залозите "}
{"url": "http://epicenter.bg/article/Gergyovsko-palneno-agne-/181142/9/25", "text": "1 цяло агне с дреболиите 1 кг ориз 3 връзки пресен лук 1 ч.ч. олио 1 с.л. червен пипер 2 връзки магданоз 100 г масло 2-3 клонки дивисил черен пипер и сол   Агнето, добре почистено, натъркайте отвътре и отвън със сол и малко черен пипер. Накълцайте лука и го задушете в сгорещеното олио. Добавете червения пипер, сварените и нарязани на ситно дреболии, ориза, черен пипер, сол и накълцания магданоз.   Напълненото агне зашийте и намажете обилно с маслото. Полепете по него стръкчета дивисил. Сложете в намазнена тава, долейте малко вода, покрийте с фолио и сложете да се пече в умерено загрята фурна.  ", "date": "2019.05.05", "title": "Гергьовско пълнено агне "}
{"url": "http://epicenter.bg/article/Kayli-Minoug--Bitkata-mi-s-raka-mi-porechi-da-imam-detsa-i-semeystvo/181932/10/0", "text": "Кайли Миноуг си припомни битката с рака на гърдата и как тежката болест й е попречила да създаде семейство и да има деца, съобщава в. „Дейли мейл“.   В интервю 50-годишната певица разказа как поставената й през 2005 година диагноза е променила плановете й за живота. „Бях на 36, когато ми казаха, че имам рак на гърдата. Животът ми се промени напълно“, споделя звездата.   Кайли разкри и подробности около новата си връзка с 45-годишния Пол Соломон, който е криейтив директор на британското списание GQ. „Децата все още не влизаха в плановете ми, когато разбрах за болестта си, но внезапно всичко се промени.“   Въпреки тежката диагноза Кайли запазила присъствие на духа и останала положително настроена. „Не исках да потъвам в депресия и отчаяние. Понякога обаче все още се чудя какво би било, ако ситуацията се беше развила по-различно. Всички ми казваха, че има различни варианти, но никога не можеш да бъдеш сигурен за нищо.“   „Сега съм на 50 и съм по-спокойна. Не мога да кажа, че не съжалявам за нищо. Беше ми трудно да продължа напред, но погледнах на живота философски. Трябва да приемеш това, което си, и да продължиш напред.“   „Срещнах някой, с когото се чувствам добре. Това е правилният човек за мен“, споделя певицата за новата любов в живота си.    ", "date": "2019.05.05", "title": "Кайли Миноуг: Битката ми с рака ми поречи да имам деца и семейство"}
{"url": "http://epicenter.bg/article/Papata-se-pomoli-pred-oltara-na-Kiril-i-Metodiy-v-katedralniya-hram--quot-Sv--Aleksandar-Nevski-quot--/181940/2/0", "text": "Папа Франциск излезе от Синодалната палата и се отправи към катедралния храм Св. \"Александър Невски“, където се помоли пред престола на св. св. Кирил и Методий, предаде Канал 3.  В Синодалната палата главата на Римокатоличексата църква се срещна с Българския патриарх Неофит.  По пътя до храма той бе съпроводен от Западно и средноевропейския митрополит Антоний и песнопения.  Папа Франциск проведе тиха молитва пред олтара на Светите братя Кирил и Методий в катедралния храм \"Свети Александър Невски“.   По време на посещението си в катедралата папа Франциск написа послание в книгата за пожелания на храма, предаде Агенция \"Фокус\".  При излизането му от храма папа Франциск бе посрещнат с аплодисменти от събралите се да го видят вярващи. Той поздрави присъстващите, като някои от тях успяха да се снимат със Светия отец за спомен.  На пл. „Александър Невски“ в папа Франциск ще произнесе традиционната си неделна молитва „Царица Небесна“ (Regina coeli). Всяка неделя тази молитва се проследява на живо от милиони души по цял свят, като днес папата ще се обърне към тях от българската столица. Молитвата към Света Богородица носи името „Царице небесна“ в периода след Великден, докато в останалото време се нарича „Ангел Господен“.  Докато папа Франциск я произнася, на сцената на пл. „Св. Александър Невски“ ще бъде изложена икона на Месемврийската Богородица, любима на папа Йоан XXIII или т. нар. Български папа – Анджело Ронкали.  Папа Франциск ще се помоли пред иконата на Месемврийската Богородица и ще прочете своето размишление, посветено на неделното Евангелие, както и на посещението му в България. Накрая папа Франциск ще направи кратко обръщение към света, свързано с актуални въпроси.  ", "date": "2019.05.05", "title": "Папата се помоли пред олтара на Кирил и Методий в катедралния храм \"Св. Александър Невски\" (Снимки)"}
{"url": "http://epicenter.bg/article/Patriarh-Neofit-kam-papa-Frantsisk--Vazpriemame-poseshtenieto-Vi-kato-izraz-na-uvazhenie-kam-BPTs/181943/2/0", "text": "Желанието да ни посетите се възприемаме в Светия Синод като израз на уважение към Българската Православна Църква, уважението е взаимно. Това каза в словото си Българският патриарх Неофит по време на срещата си с папа Франциск, съобщиха от Светия синод на БПЦ.   „От името на Светия Синод на Българската православна църква – Българска Патриаршия приветстваме Вас и Вашите спътници с „Добре дошли”. Добре дошли в земите, носителки на наследството на светите равноапостолни Кирил и Методий, на свети княз Борис-Михаил Покръстител, на свети Климент Охридски и на много други Божии светци и угодници, благодарение на чието просветителско дело през IX-ти и X-ти век християнството се разпространи в Европа и отвъд нейните предели”, заяви Патриарх Неофит.   По думите му Рим винаги е имал отношение към България, като от 11 века насам периодично полага усилия за установяване на близки контакти със синклита на българската държава. Той отбеляза, че това е намерило израз и в първото посещение на Римски папа в България през 2002 година, когато папа Йоан-Павел II посети България. „Само след 17 години Вие сте вторият папа, който идва в България, което няма как да си обясним освен като наистина специално отношение. Вашето желание да ни посетите в Светия Синод възприемаме като израз на уважение към Българската Православна Църква. Уверяваме Ви, че уважението е взаимно”, отбеляза Българският патриарх.   „Стараем се, доколкото ни е възможно, да следим Вашето дело и се радваме, когато чуваме Ваши силни думи в защита на християнските корени на Европа и предупреждения за опасностите, ескалиращи до откровено богоборчество и физическо преследване на християни в собствените им страни. По тези въпроси мненията ни съвпадат.   Глава и кормчия на кораба на Едната, Света, Вселенска и Апостолска църква е сам Господ Иисус Христос и в днешните бурни времена наш безусловен дълг е да пазим Неговия кораб от каквито и да е пробойни, за да се спасят повече човешки души. Стараем се да опазваме Църквата, която е „без петно, или порок, или нещо подобно” (Еф. 5:27) и полагаме всички усилия да не допускаме компромиси с вярата. Радваме се всеки път, когато научаваме, че и други духовни водачи споделят сходни на нашите убеждения”, каза още Патриарх Неофит.    Единни християните ще са по-силни. Това каза в словото си Българският патриарх Неофит по време на срещата си с папа Франциск.   „При посещението си в Светия Синод през 2002 година Вашият предшественик папа Йоан-Павел II изрази съжалението си от продължаващата липса на пълноценно общение между нас, като констатира, че „Господ Иисус Христос основа една единствена църква, а ние днес се представяме на света разделени, като че самият Христос е разделен”. Нека кажем, че тук, в престолнината на българската държава София, носеща името на Премъдростта Божия, ние винаги сме се молили за единството на света в Христа, защото единни християните ще са по-силни”, заяви Българският патриарх.  Той отбеляза, че нашите земи са станали свидетели на някои от най-големите върхове в единението на християнския свят, но също така и на печални спорове и разколи.  „Архивите пазят писма, написани от Вашия предшественик папа Николай I и от Константинополския патриарх свети Фотий до нашия свети княз Борис-Михаил Покръстител, както и редица други писма, послания и протоколи от поместни събори, всички те свидетелстващи за определени обстоятелства около покръстването и приемането на българския народ в лоното на християнската вяра. Обстоятелства, довели до спорове, обременяващи и до ден днешен отношенията в християнския свят. Струва ни се, че макар и добре документирана, тази част от историята на Църквата не е достатъчно безпристрастно анализирана и не са направени нужните изводи. А е възможно да се окаже, че в онзи миг, в който историята на Вселенската Църква се е преплела с историята на българската държава, се крият някои от отговорите на въпросите, които ни занимават и днес”, каза още Патриарх Неофит.  „Животът на Църквата се направлява от нашия Господ Иисус Христос. Ако Бог е допуснал нещо да се случи, то Той знае защо го е допуснал и очаква и ние да разберем защо. Ние, Българската православна църква, сме твърдо убедени, че по отношение на вярата компромиси не може и не бива да има. Използваме случая, за да изразим благодарността ни за радушния прием, който всяка година на 24-ти май оказвате на нашите пратеници в Рим и за съгласието Ви те да извършват Богослужба над гроба на свети Константин-Кирил Философ, и да измолват неговото застъпничество пред Бога за благочестивия и христолюбив български православен народ. Желаем Ви приятен престой в нашето Отечество!”, каза още Българският патриарх", "date": "2019.05.05", "title": "Патриарх Неофит към папа Франциск: Единни християните ще са по-силни"}
{"url": "http://epicenter.bg/article/Papa-Frantsisk-kam-patriarh-Neofit--Shte-nosya-v-sartseto-si-spomena-za-bratskata-ni-sreshta-/181944/2/0", "text": "Бих искал отново да благодаря за оказания ми прием и да Ви уверя, че ще нося в сърцето си спомена за тази братска среща. Това каза папа Франциск в словото си към Българския патриарх Неофит, съобщиха от Св. Синод.  „Ваше Светейшество, скъпи братя, уверявам Ви в моята молитва за вас, за верните на този обичен народ, за високото призвание на тази страна, за нашия път в икуменизъм на кръвта, на бедния и на мисията. На свой ред моля за място във Вашите молитви, в увереността, че молитвата е вратата, която открива всеки път на добро“, заяви Светият отец.  „В радостта на възкръсналия Господ отправям към Вас пасхалния поздрав в тази неделя, която в Християнския изток е наричана „Томина неделя\". Съзерцаваме апостола, който слага ръка в ребрата на Господ и след като е докоснал раните Му, изповядва: „Господ мой и Бог мой!\" (Йоан. 20:28). Раните, които в хода на историята се отвориха сред нас, християните, са болезнени разкъсвания, нанесени на Тялото Христово, което е Църквата. И днес докосваме с ръка техните последствия. Но може би, ако сложим заедно ръка в тези рани и изповядаме, че Иисус възкръсна, и Го обявим за наш Господ и наш Бог, ако, признавайки нашите несъвършенства, се потопим в Неговите рани от любов, можем да намерим отново радостта от прошката и да предвкусим деня, в който с Божията помощ ще можем да отслужваме на един и същ олтар пасхалната тайна“, посочи папа Франциск.  „По този път сме подкрепяни от много братя и сестри, които, преди всичко, бих искал да почета: те са свидетелите на Пасхата. Колко християни в тази страна понесоха страдания заради Иисусовото име, особено по време на гоненията от миналия век! Икуменизмът на кръвта! Те разнесоха нежен аромат в Земята на розите. Преминаха през тръните на изпитанието, за да разпръснат уханието на Евангелието. Разцъфнаха на плодородна и добре обработена почва, сред народ, богат на вяра и неподправена човечност, който им даде здрави и дълбоки корени: мисля си особено за монашеството, което от поколение на поколение е подхранвало вярата на хората“, каза папата.  „Вярвам, че тези свидетели на Пасхата, братя и сестри от различни деноминации, обединени на Небето от божествената любов, сега гледат на нас като на семена, посадени в земята, за да дадат плод. И докато много други братя и сестри в света продължават да страдат заради вярата, молят нас да не оставаме затворени, а да се отворим, защото само така семената дават плод“, каза още папа Франциск.   Тази среща, която толкова много исках, идва след тази на свети Йоан Павел II с Патриарх Максим по време на първото посещение на Епископ на Рим в България и следва стъпките на свети Йоан XXIII, който през годините, прекарани тук, толкова се привърза към този „простодушен и добър\" (Giornale dell'anima, Bologna 1987, 325) народ, оценявайки неговата честност, трудолюбие и достойнство в изпитанията, каза още папа Франциск.  „Намирам се и аз тук - гост, посрещнат с обич - и изпитвам в сърцето си тъгата по брата - онази здравословна тъга по единството сред синовете на един и същ Баща, която Папа Йоан със сигурност имаше възможност да култивира у себе си в този град. Именно по време на Втория ватикански събор, свикан от него, Българската Православна Църква изпрати свои наблюдатели“, посочи папата.  „Оттогава контактите са се умножили. Мисля си за визитите на български делегации, които от петдесет години посещават Ватикана и които всяка година имам радостта да посрещам; както и за присъствието в Рим на българска православна общност, която се моли в църква от моята епархия. Радват ме топлият прием, запазен тук за моите пратеници, чието присъствие се усили през последните години, и сътрудничеството с местната католическа общност, най-вече в културната сфера“, заяви Светият отец.  „Уверен съм, че с Божията помощ и във време, в което Провидението реши, тези контакти ще могат да въздействат положително върху много други аспекти на нашия диалог. Междувременно сме призвани да вървим и да действаме заедно, за да дадем свидетелство на Господ, по-специално служейки на най-бедните и забравени братя, в които Той присъства. Икуменизмът на бедния“, изтъкна папа Франциск.  „Тези, които ни ориентират по пътя, са най-вече свети свети Кирил и Методий, които са ни свързвали още от първото хилядолетие и чиято жива памет в нашите Църкви остава като източник на вдъхновение, защото, въпреки несгодите, те поставиха на първо място благовестието на Господ, призива към мисия“, обяви папата.  „Както е казал свети Кирил: „С радост аз тръгвам за християнската вяра; колкото и уморен и физически изпитан да съм, аз ще ида с радост\" (Vita Constantini VI,7; XIV,9). И докато се предусещали предупредителните знаци за болезнените разделения, които щели да настъпят през следващите векове, избрали перспективата на общението. Мисия и общение: две думи, винаги скланяни в житието на двамата светци и които могат да осветяват нашия път, за да растем в братството. Икуменизмът на мисията“, допълни той. „Кирил и Методий, византийци по култура, имаха смелостта да преведат Библията на език, достъпен за славянските народи, така че божественото Слово да предшества човешките думи. Тяхното смело апостолско дело остава за всички образец за евангелизация. Една област, която ни изпитва в благовестието, е тази на младите поколения. Колко е важно, като уважаваме съответните традиции и особености, да си помагаме и да намираме начини да предаваме вярата на език и във форми, които да позволяват на младите да изпитат радостта от един Бог, Който ги обича и ги зове! В противен случай ще бъдат изкушавани да се доверяват на многото измамни сирени на консуматорското общество“, обяви Светият отец.  „Общение и мисия, близост и благовестие: свети свети Кирил и Методий имат много да ни казват и що се отнася до бъдещето на европейското общество. Наистина, те „бяха в известен смисъл радетелите на една обединена Европа и на един дълбок мир сред всички жители на континента, показвайки основите на ново изкуство на съжителство, като се уважават различията, които въобще не са пречка за единството\" (S. GIOVANNI PAOLO II, Saluto alia Delegazione ufficiale della Bulgaria, 24 maggio 1999: Insegnamenti XXII, 1 [1999], 1080). И ние, наследници на вярата на светците, сме призвани да бъдем ковачи на общение, инструменти на мир в името на Иисус. В България, „духовен кръстопът, земя на срещи и взаимно разбирателство\" (Същият АВТОР, Discorso durante la Cerimonia di benvenuto, Sofia, 23 maggio 2002: Insegnamenti XXV, 1 [2002], 864), са намерили прием различни деноминации - от арменската до евангелската, и различни вероизповедания - от еврейското до мюсюлманското. Среща прием и уважение Католическата църква - и от латински, и от източен обред“, посочи папа Франциск.  „Благодарен съм на Ваше Светейшество и на Светия Синод за това благоволение. Също в нашите отношения свети свети Кирил и Методий ни напомнят, че „известно различие на обичаи и нрави не противоречи ни най-малко на единството на Църквата\" и че между Изтока и Запада „различни богословски формулировки нерядко се допълват, вместо да си противоречат\" (ВТОРИ ВАТИКАНСКИ СЪБОР, Deer. Unitatis redintegratio, 16-17). „Колко неща можем да научим един от друг!\" (Апостолическо насърчение Evangelii gaudium, 246)“, каза още той.  ", "date": "2019.05.05", "title": "Папа Франциск към патриарх Неофит: Ще нося в сърцето си спомена за братската ни среща "}
{"url": "http://epicenter.bg/article/Papa-Frantsisk--Hristos-zhivee--toy-e-nashata-nadezhda-i-nay-prekrasnata-zhiznenost-na-tozi-svyat-/181945/2/0", "text": "Христос живее, той е нашата надежда и най-прекрасната жизненост на този свят. Това каза папа Франциск по време на традиционната си неделна молитва „Царица Небесна“, която днес произнесе от София, предаде репортер на Агенция „Фокус“.  Молитвата към Света Богородица се проследява на живо от милиони души по целия свят. Тя носи името „Царица небесна“ в периода след Великден, докато в останалото време се нарича „Ангел Господен“.  На сцената на пл. „Св. Александър Невски“ бе изложена икона на Месемврийската Богородица, любима на папа Йоан XXIII или т. нар. Български папа – Анджело Ронкали, пред която папа Франциск се помоли.  Преди самата молитва Светия отец направи кратко обръщение към света, свързано с със силата на вярата и нейното обновление.  „Скъпи братя и сестри, Христос Воскресе! С тези думи от древни имена по тези български земи християни, православни и католици си разменят пожелания. Те изразяват победата на Исус Христос над смъртта. Те са свидетелство за нашата вяра“, заяви папа Франциск. „Това, което искам да ви кажа, е, че Христос живее, той е нашата надежда и най-прекрасната жизненост на този свят. Всичко, което Той докосва, става ново и се изпълва с жизненост. Той живее и те иска жив, Той е в теб, Той е с теб и не те изоставя никога, колкото и да се отдалечиш, Той върви с теб. До теб е Възкръсналият, който непрекъснато те зове и те очаква, за да започнеш отначало. Него никога не Го е страх да започне отначало. Той винаги ти дава ръка, за да започнеш отново. Когато се чувстваш стар и преуморен от тъга, имаш страхове, съмнения и провали, Той ще бъде там, за да ти даде отново надежда. Той живее, Той те иска жив и върви редом с теб“, каза още Светият отец. „В историята на църквата и в България е имало пастири, които са се отдалечили от светостта на живота. И тук искам да припомня светия пастир – св. Йоан XXIII, той е живял тук. Тук той се е научил да цени традицията на източната църква, установявайки отношения на приятелство с другите вероизповедания. Трябва да благодарим на тази земя за мъдрата и вдъхновяваща интуиция на добрия папа“, посочи папа Франциск.  По думите му България е кръстопът, на който се срещат и водят диалог различни вероизповедания.  „Това показва желанието на всички да изминат пътя, все по-необходим, да възприемат културата на диалога като път, общото сътрудничество като поведение, земното познаване като метод и критерий. Намираме се близо до църквата „Св. София“ и катедралния храм „Св. Ал. Невски“, където се помолих в спомена на св. св. Кирил и Методий. В желанието да демонстрирам отношение и обич към тази църква, имах радостта да прегърна преди малко моя брат – Негово Светейшество българския патриарх Неофит, както и митрополитите от Св. Синод“, заяви папа Франциск. „Сега се обръщаме към блажената Дева Мария, за да помогне тя да продължим да се разпознаваме взаимно като деца на един и същ баща“, каза той.  ", "date": "2019.05.05", "title": "Папа Франциск: Христос живее, той е нашата надежда и най-прекрасната жизненост на този свят "}
{"url": "http://epicenter.bg/article/Atanas-Zapryanov--Ne-se-stremim-da-postignem-dogovor-za-F-16-na-vsyaka-tsena/181946/2/0", "text": "„Съвпадането на посещението на папа Франциск с Гергьовденския парад е един добър знак за това, че България стои стабилно на картата на света, излъчва сигурност и мир“. Това заяви пред БНР зам.-министърът на отбраната Атанас Запрянов.   Веднага след Гергьовден делегация, водена от Запрянов, заминава за САЩ за преговори за придобиването на нов многоцелеви изтребител за бойната авиация Ф-16.   „Намираме се по средата на подготовката на договора. Американската страна работи много активно по своето предложение и неговата ценова оценка. Двете страни ще имат възможност да разгледат всяко едно предложение от бъдещия договор, неговата стойност, да дискутираме пакета, който ще получим. Намираме се в един много интензивен и важен етап. Екипът, който заминава, има ясен мандат. Той е разписан и утвърден от министъра на отбраната, съгласуван е с другите министерства. Онези основни параметри, към които ние ще се стремим да получим като проект на договор и пакет, за нас е ясен. Въпросът е доколко двете страни ще можем в рамките на това наше искане да удовлетворим и ценовата оферта, която ние смятаме, че би следвало да бъде понижена“, обясни Атанас Запрянов в интервю за предаването „Неделя 150“.   По думите му мандатът от българския парламент е с рамка от 1,5-1,8 млрд. лв. с ДДС. Имаме разрешение да се отклоним от този параметър, но това не може да е безгранично, подчерта зам.-министърът и добави:   „Цената на този проект, начинът на нейното заплащане може да повлияе на другите два проекта. Ние затова се стремим към решение, което да не окаже негативно влияние върху проекта за корабите и проекта за военната машина“.   Запрянов заяви, че има сериозна декларация от американска страна за преглед на пакета и цената. Надявам се да се договорим, каза той и добави:   \"Тази инвестиция ще ни помогне да започнем създаването, не възстановяването, на едно много по-модерно военновъздушно училище от това, което беше закритото през 2003 г. Това е един шанс - чрез инвестиции от фирмата-изпълнител на основната част на проекта за самолета да създадем такива модерни способности във военновъздушното училище\".   По думите на заместник военния министър има червени линии, които няма да бъдат прекрачени: \"Първо по отношение на срока за доставка - не може да бъде удължаван. Второ - пакетът не бива да бъде орязван, за да постигнем понижение на цената, че да загубим способности. Ще се стремим към разумен пакет на Ф-16. Има други направления, в които ще търсим съгласие на американската страна за намаляване на разходите\".   \"Ние се стремим не да постигнем договор за Ф-16 на всяка цена и на каквато и да е цена, а договор, който да бъде взаимно приемлив и да създава реални способности\", категоричен бе Атанас Запрянов и посочи очакванията си:   \"В средата на юни трябва да имаме представен от американската страна проект на договор\".", "date": "2019.05.05", "title": "Атанас Запрянов: Не се стремим да постигнем договор за Ф-16 на всяка цена"}
{"url": "http://epicenter.bg/article/Zamak-ot-XVI-vek-v-London-stana-stsena-za-festival-na-iztoevropeyskite-kulturi/181948/2/0", "text": "Замък от ХVII век и неговият парк станаха сцена за фестивал на източноевропейските култури. Събитието се провежда на Гергьовден в Енфийлд, Северен Лондон. И бе открито с песента \"Дойде ли Гергьовден\", изпълнена от Гуна Иванова. В него се включиха самодейни ансанбъли от представители на българската, полска, румънска, турска диаспори в Лондон.   Политически старт на събитието даде кметът на Енфилд Сара Каракас. Кандидатите за евродепутати от БСП президентът на ПЕС Сергей Станишев, Цветелина Пенкова и Иван Кръстев се срещнаха с представителите на българската общност във Великобритания. Чуха и проблемите им - посолството в Лондон физически не може да обслужи триста хиляди души, колкото са сънародниците ни на Острова, а голяма част от тях се сблъскват с много проблеми покрай Брекзит (подробности - в отделна дописка).   Българите във Великобритания се включват в най-големият фестивал на българската общност в Обединеното кралство - традиционното Гергьовско хоро, което тази година ще се организира съвместно с фестивала на Източноевропейската култура.   Идеята за този фестивал е част от стратегията на East European Forum да се промотира културата на страните от Източна Европа и да развенчае внушаваната с години от крайнодесни политически партии и таблоиди във Великобритания подвеждаща представа за тези държави.   Организатори на този фестивал са благотворителна организация “Български фолклор, традиции и култура”, East European Forum – платформа на 45 организации подкрепящи гражданите на ЕС във Великобритания, БСП-Лондон, кметство Енфийлд и Forty Hall & Estate. Над 2 млн. граждани на ЕС от Източна Европа живеят в Кралството. Един милион от тях са в Лондон. Техният принос към това Лондон да е един от най-проспериращите градове в света и да е магнит за емигрантите от цял свят е безспорен. Те плащат такси, цели отрасли от икономиката на Лондон зависят от тях. От хотелиерство, ресторантьорство, строителство, до здравеопазване.        ", "date": "2019.05.05", "title": "Замък от XVII век в Лондон стана сцена за фестивал на изтоевропейските култури"}
{"url": "http://epicenter.bg/article/Ivan-Garelov---quot-Studenata-voyna-quot--mezhdu-katolicheskata-i-pravoslavnata-tsarkva-ne-e-zavarshila-/181950/2/0", "text": "„Посещението на папа Франциск е продължение на мисията на папа Йоан-Павел II – да могат двете християнски църкви да се сближат и да се прекъсне тази студена война, която съществува“. Това коментира за БНР журналистът Иван Гарелов.  „Ако посещението на папа Йоан-Павел II събори последната „желязна завеса“, която съществуваше, днес можем ли да кажем, че 10-вековната студена война между католическата и православната църква е завършила? За съжаление, не можем и то го виждаме тук на наша земя“, заяви Гарелов в интервю за предаването „Неделя 150“ на програма „Хоризонт“.  Той припомни, че папа Йоан-Павел II е знаел, че за да постигне сближаване на двете религии, трябва да отиде в Москва.  „Именно там, а не в Цариград е главната пречка за сближението на двете църкви“, добави журналистът.  „Нищо лошо няма в това министър-председателят да посрещне папата на летището, но да се подчертава, че той е първият… това са дребни хитринки, които показват опита да се прави някаква дребна политика. Имаме и избори, всичко се експлоатира. Вече не знам кое от това, което се случва около нас, не е подчинено на изборите“, изказа мнение още Иван Гарелов.  ", "date": "2019.05.05", "title": "Иван Гарелов: \"Студената война\" между католическата и православната църква не е завършила "}
{"url": "http://epicenter.bg/article/Prof--Rumen-Gechev--Reshenieto-na-balgarskite-problemi-minava-prez-evropeyskata-politika-/181952/2/48", "text": "    „Решението на българските проблеми минава през решенията на европейската политика. Искаме повече Европа в България, но не сме съгласни някои европейски страни да си измиват ръцете с нас“. Това заяви кандидатът за евродепутат от листата на „БСП за България“ проф. Румен Гечев на тържеството по повод 100-годишнината от създаването на организацията на БСП в гр. Сливница, съобщиха от пресцентъра на партията.  Той добави, че социалистите не искат правителство, което да изпълнява нареждания в ущърб на българския народ, а такова, което да защитава българските национални интереси - както го правят Унгария, Чехия, Полша, Румъния и много други.  „БСП имаме своята „Визия за Европа“, в която представяме конкретни решения за промени в европейските политики. Ние сме единствените, които обсъдиха своите документи – „Визия за България“ и „Визия за Европа“ с българския народ. Затова е важно, на 26 май, всички да подкрепим „БСП за България“. Важно е, защото искаме и работим за социална справедливост и защитаваме интересите на българския народ“, заключи проф. Румен Гечев.  ", "date": "2019.05.05", "title": "Проф. Румен Гечев: Решението на българските проблеми минава през европейската политика "}
{"url": "http://epicenter.bg/article/Stanishev--Tam--kadeto-ima-balgari-po-sveta--tam-e-Balgariya/181954/2/0", "text": "Не бива да се чувствате забравени, там, където има българин по света, там е България! С тези думи президентът на ПЕС и кандидат за евродепутат Сергей Станешев се обърна към българите, дошли за фестивала на източноевропейските култури, провеждащ се в Северен Лондон.   Станишев подчерта, че сега е моментът българската държава да покаже по-силна ангажираност с проблемите на сънародниците ни във Великобритания. Българите тук са 280 хиляди и всички тъгуват за България, подчерта президентът на ПЕС. Той отбеляза и приноса им за българската икономика чрез средствата, които изпращат у дома.   Българите в кралството се срещат огромни трудности покрай Брекзит и дори са идентифицирани заудно с румънците като общности в риск от кмета на Лондон Садък Хан, обясни Нишан Джингозян, активист за защита на правата на българите на Острова и председател на Български център за социална интеграция и култура. Според Тони Петкова от организацията \"Три милиона\" - за защита на правата на гражданите на ЕС, които живеят в кралството, българските институции трябва да помогнат поне като румънските. Румънците имат гореща линия кйм посолството, по която могат да получат информация на своя език за проблемите, свързани с Брекзит. Тя обясни, че след Брекзит чужденците ще трябва да кандидатстват за нов статут и, ако не го получат, няма да имат право да работят, а децата им - да учат. Няма да имат и достъп до социалните системи. Така те ще се превърнат в нелегални обитатели на Острова и това ще стане още през 2020 година при Брекзит без сделка и през 2021 г. - със сделка.   Българите тук имат трудности и при подмяна на личните си документи. Ако сега се запишат в посолството, получават час за прием след шест месеца. Затова мнозина предпочитат да се върнат в България и са се възползват от експресните услуги на МВР. Посолството ни физически не може да обслужва 280 хиляди души, изтъкват сънародниците ни. Толкова са българите във Великобритания, които са се регистрирали за получаване на национален осигурителен номер. Имало и много случаи, когато сънародниците ни не получавали целите си заплати.   Отделно били проблемите, свързани с престъпността и трафика на хора. Две трети от секс работничките в Лондон били момичета от България и Румъния, повечето - непълнолетни.                    ", "date": "2019.05.05", "title": "Станишев: Там, където има българи по света, там е България!"}
{"url": "http://epicenter.bg/article/Milioni-po-sveta-gledaha-propovedta--Tsaritsa-nebesna--na-papata-v-Sofiya-/181956/2/0", "text": "Над 100 милиона вярващи в целия свят проследиха традиционната неделна проповед „Царица небесна“ на папа Франциск, която той произнесе на площад „Свети Александър Невски“ в София, предаде БНР.  България е кръстопът, на който се срещат и водят диалог различни вероизповедания, заяви папа Франциск преди молитвата.  „И тук, в България, е имало пастири, които са се отличили чрез святост в живота. Моят предшественик, когото вие наричате Българският светец - Свети Йоан XXIII, чиято памет е особено жива на тази земя. Тук той се научи да цени традицията на Източната църква. Неговият дипломатически и пастирски опит в България остави толкова силна следа в сърцето му на пастир, че го отведе до там да насочи в църквата перспективата на икуменическия диалог, който получи забележителен импулс във Втория Ватикански събор, пожелан именно от папа Ронкали. В известен смисъл трябва да благодарим на тази земя за мъдрата и вдъхновяваща интуиция на добрият папа“, каза Франциск.  Светият отец поздрави представители на различни вероизповедания, които бяха в близост до трибуната, от която той произнесе молитвата. Преди това папа Франциск се помоли и пред иконата на Месамврийската Богородица, която бе на сцената пред храм-паметник „Свети Александър Невски“. Тя е любима на папа Йоан XXIII, т.нар. Български папа Анджело Ронкали, който почти 10 години - от 1924-а до 1935 г. е в България като апостолически легат.  Папата поздрави и ръководителя на хора, който огласява със своите песнопения и с православни мотиви неговата Неделна молитва от България - молитва за мир, посланието, с което папа Франциск е в България.  След молитвата главата на Римокатолическата църква се качи в автомобил и обиколи площада на храм-паметник „Свети Александър Невски“.  Той наруши протокола и слезе сред множеството, за да си поговори с хората.  „Трябва да благодарим на тази земя - земя на православни, в която вероизповеданията водят своя диалог. Имах радостта да поздравя и прегърна Негово Светейшество българския патриарх Неофит и митрополитите“, каза още той.  ", "date": "2019.05.05", "title": "Милиони по света гледаха проповедта „Царица небесна“ на папата в София (СНИМКИ)"}
{"url": "http://epicenter.bg/article/Selo-Prosenik-s-obnoveno-chitalishte-i-nov-kulturen-zhivot--s-lichni-dareniya-ot-deputati-ot-GERB/181958/2/0", "text": "  Изцяло обновеното читалище „Ралю Тодоров Кехайов 1929“, в руенското село Просеник, отвори врати. Сградата на културната институция не беше ремонтирана 60 години.   Гости на откриването бяха кандидатите за евродепутати от ГЕРБ Ивелина Василева и Асим Адемов и народните представители Димитър Бойчев, Диана Саватева, Ася Пеева и Галя Желязкова.   За реконструкцията на читалището са използвани две парични дарения – от заплатите на депутатите от парламентарната група на ГЕРБ и от основателя на две здравни заведения в Бургас Семир Абумелих.   „Когато помагаме, не делим общините спрямо политическа сила, която ги управлява. Всички хора трябва да живеят в по-добра среда, това е и нашата цел. За да се пазят традициите и духовността е необходима и финансова подкрепа“, каза Ивелина Василева в препълнената зала на читалището. Тя припомни, че миналата година беше реконструиран пътят от с. Просеник до Слънчев бряг, с помощта на правителството. Бяха отпуснати средства от Междуведомствената комисия по бедствия и аварии за справяне с щетите от природни бедствия.   На училището, в селото, вече са отпуснати средства от Министерството на образованието за изграждане на спортна площадка. Избран е изпълнител и започва изграждането на спортните съоръжения.   Осигурени са средства и за нова детска площадка, която ще замени старите уреди до читалището. Това съобщиха от пресцентъра на ПП ГЕРБ.   „Вярваме, че няма втора ръка хора, населени места и държави. За това ще настояваме и в Европейския парламент. Бъдете активни граждани“, призова Василева.   Асим Адемов сподели, че по време на предизборната кампания различни партии посещават населените места и обещават, но всички в залата виждат реално изпълнен ангажимент. „Аз съм родом от село край Гоце Делчев, там продължавам да живея. За да бъде едно село живо, будно, то трябва да има храм, училище и читалище, а вие имате всичко това. Нека в обновеното читалище кипи културен живот и да носи радост на жителите на с. Просеник“, пожела кандидатът за евродепутат.   Кметът Стоян Добрев благодари на представителите на ГЕРБ за подкрепата и заедно с председателя на читалището Радостина Топчиева връчиха благодарствени писма и плакети на областния председател на ГЕРБ Димитър Бойчев и на Семир Абумелих.   Първата постановка в обновената културна институция бе на самодеен състав към читалище „Самообразование 1919“ от Приморско.  ", "date": "2019.05.05", "title": "Село Просеник с обновено читалище и нов културен живот, с лични дарения от депутати от ГЕРБ"}
{"url": "http://epicenter.bg/article/Balgarskoto-diplomatichesko-druzhestvo-izprati-pismo-do-prezidenta--premiera-i-vanshniya-ministar-/181959/2/0", "text": "На 24 април 2019 г. бе проведено Общо събрание на Българското дипломатическо дружество (БДД), което прие и адресира с писмо до г-н Румен Радев, Президент на Република, г-н Бойко Борисов, Министър-председател на Република България, и г-жа Екатерина Захариева, Вицепремиер и министър на външните работи на Република България, два документа:  - Декларация по повод 20-та годишнина от официалната регистрация на Българското дипломатическо дружество;  - Кратък анализ на състоянието на българската Дипломатическа служба.  В двата документа дипломатите изразяват тревогата си от някои обезпокоителни тенденции в държавната политика относно българската дипломатическа служба.  Според тях от страна на държавното ръководство системно се нарушават Законът за Дипломатическата служба и Решение №11/2011 г. на Конституционния съд на Република България.  Някои политически назначения не отговарят на законовото изискване да са изявени личности, които се ползват с безспорно добро име и авторитет в Република България. Някои посланици получиха значително увеличение на мандата си без конкурентен подбор, което е също в нарушение на Закона за Дипломатическата служба, подертават от БДД.      Уважаеми господин Президент,  Уважаеми господин Премиер,  Уважаема госпожо Министър,  На 24 април 2019 г. бе проведено редовното Общо събрание на Българското дипломатическо дружество (БДД). Избран бе нов Управителен съвет на тази неправителствена организация с 20 годишна история. Прилагаме на Вашето внимание два от документите, приети от Общото събрание:  - Декларация по повод 20-та годишнина от официалната регистрация на  Българското дипломатическо дружество;  - Кратък анализ на състоянието на българската Дипломатическа служба.  Българското дипломатическо дружество има амбицията и занапред да продължи да разширява своя опит и експертиза в областта на външните отношения, националната сигурност и дипломацията и да съхранява „паметта“ на българската Дипломатическа служба.  Потвърждавам нашата готовност в рамките на нашите възможности и при интерес от Ваша страна, за диалог и практическо сътрудничество в обсъждане на въпроси на външната политика на Република България в региона, Европа и света,  както и начините за преодоляване на обезпокоителните тенденции в Дипломатическата служба.  Приетите от Общото събрание документи ще бъдат на разположение на неправителствени организации в областта на международните отношения и право, националната сигурност и отбраната у нас и чужбина, както и на нашите колеги в посолствата в София и приятели в чужбина на сайта на Дружеството - https://www.expert-bdd.com/  Управителният съвет обеща да представи на годишното Общо събрание на Българското дипломатическо дружество (БДД) свой анализ на кадровата политика в българската Дипломатическа служба през последните години. Без да сме изчерпателни, искаме да обърнем внимание на следните обезпокоителни тенденции:  По отношение на извънредните и пълномощни посланици и постоянни представители на Република България:  • Законът за Дипломатическата служба и Решение №11/2011 г. на Конституционния съд на Република България продължават системно да се нарушават от държавното ръководство. Този факт отново поставя въпроса дали България е правова държава,  член на демократичното семейство, където се спазва върховенството на закона, ако висшите институции нарушават Конституцията и основните нормативни документи, регулиращи Дипломатическата служба?  • Назначени са посланици от почти всички политически сили у нас. Заедно с назначените от правителството генерални консули, политическата квота надвишава 33% вместо предвидената в Закона за дипломатическата служба квота от 20%;  • Някои политически назначения не отговарят на законовото изискване да са изявени личности, които се ползват с безспорно добро име и авторитет в Република България;  • Възродена бе порочната практика от 1990-те години, когато избрани посланици сменяха столиците, без да работят в Централното управление. Аргументите за подобни назначения и явни правонарушения не бяха споделени с българското  общество, което поражда съмнения за непрозрачност, сделки и безпринципност. Но най-голяма вреда тези нарушения ще принесат на дипломатическата служба предвид огромния негативен морален ефект;  • Някои посланици получиха значително увеличение на мандата си без конкурентен подбор, което е също в нарушение на Закона за Дипломатическата служба;  • БДД алармира за тези нарушения. Предупрежденията не бяха отчетени от държавното ръковдство, което поставя и друг въпрос: има ли чуваемост и сътрудничество между неправителствените организации и държавните институции, което е белег за развитието на демокрацията във всяка държава?  По отношение на дипломатическия и административно-техническия състав  • Положителен е фактът, че съставът на министерството и дипломатическите представителства се подмлади съществено. В същото време липсва средния ешалон и е прекъсната връзката между поколенията. Това влияе пряко върху професионалната подготовка на младите дипломати. Нещо повече. Средният ешалон вече в голяма степен е изграден от външни на Дипломатическата служба  хора. Що се отнася до по-опитните дипломати в МВнР, не малка част от тях са маргинализирани без особен достъп до информация и с ограничени координационни, управленски или обучителни функции;  • Конкурсите и т.н. конкурентни подбори се провеждат в много случаи без да се спазва Закона и съответните правилници. Ръководството на МВнР и в частност Кариерната комисия не обясняват своите решения за назначенията в министерството и дипломатическите представителства в чужбина, което поражда съмнения за непрозрачност и липса на обективност. В някои случаи Кариерната комисия само легитимра политически или шуробаджанашки решения, приети извън МВнР;  • Продължава назначаването и кариерното издигане на „калинки” в министерството и мисиите по света. Страхът от приемане на решения, прехвърлянето и размиването на отговорност и липсата на експертиза се превърнаха в практика в системата на МВнР. А липсата на координация и некомпетентност се чувства вече на официално равнище, в действията и изказванията на ръководителите на държавата. По отношение на дипломатическите представителства зад граница:  • Съставът на дипломатическите представителства не отговаря на новите условия в съответните държави, равнището на двустранните отношения и българските интереси. Консулските служби в държави, където имаме значително постоянно  присъствие на български граждани, са недоокомплектовани. Същото се отнася и за държави, които са се превърнали във важна туристическа дестинация за българските граждани. По инерция България продължава да поддържа мисии в държави, с които имаме незначителен стокообмен, спорадични политически и културни контакти. Не се обръща внимание върху възможностите да се открият дипломатически представителства в нови, перспективни страни;  • Не се спазва принципа на реципрочност при поддържането на мисии зад граница. Така например България има действащи посолства в държави, които от години нямат дипломатически представителства у нас.  По отношение на финансовото осигуряване на дипломатическата дейност:  • Служителите в МВнР получават вероятно най-ниските трудови възнаграждения в българската държавна администрация. Този факт, от една страна, прави министерството непривлекателно работно място за кадърните млади хора. От друга – принуждава дипломатите да търсят всякакви начини, включително и на ръба на закона, за предсрочно излизане зад граница или кандидатстване в международни структури. Текучеството на кадри е обезпокоителен факт;  • Бюджетът на МВнР е съкратен до степен, която не позволява разгръщането на активна дипломатическа дейност зад граница по защита на националните интереси;  • Следва да се приветстват опитите на ръководството на МВнР да подобри средата за работа на дипломатическия и административно-техническия състав в Централно управление. В същото време обръщаме внимание, че тези дейности трябва да бъдат в строго съответствие с българското законодателство и да не пораждат съмнения за к0орупция и лично облагодетелстване, както бе при предишното ръководство на МВнР.  • Чувства се липсата на професионален съюз в МВнР, който да защитава интересите на дипломатите и административно-техническия състав, да информира ръководството за настроенията и нуждите на служителите в МВнР и мисиите в  чужбина.  Като отбелязва с гордост 20-та годишнина от официалната регистрация на Българското дипломатическо дружество (БДД) като неправителствена организация с идеална цел;  Като отчита, че за тези години БДД се превърна в стабилна, авторитетна и представителна структура на гражданското общество, в познат и търсен партньор с доказана експертиза в областта на международните отношения и българската външна  политика;  Като потвърждава принципите и целите от своята Програмна декларация от 16 април  1998 г., а именно:  • да съдейства за оформяне на консенсус в България по националните интереси и основни въпроси на българските външни отношения;  • да сътрудничи активно с всички български политически сили, с правителството и МВнР, с други неправителствени организации на основата на принципа на взаимното уважение;  • да укрепва престижа на Дипломатическата служба и да съдейства на българските кариерни дипломати в техните усилия по защита на националните интереси на Република България;  • да участва, в рамките на своите възможности, в процеса на изграждане на стабилна нормативна рамка за развитие на българската Дипломатическа служба;  • да установява и развива отношения с подобни неправителствени организации у нас и в чужбина;  Като припомня ролята на БДД за оформянето на националния консенсус по две от основните цели на българския преход – членството на Република България в ЕС и НАТО, наред с усилията за провеждане на балансирана и многопосочна външна политика;  Като подчертава приноса на БДД в строителството на Дипломатическата служба на основата на принципите на професионализма, безпристрастността и кариерното развитие и приветства във връзка с това приемането на Закона за дипломатическата служба от 2007 г.,  Общото събрание на Българското дипломатическо дружество заявява:  1. Основен приоритет в дейността на БДД ще продължи да бъде активизиране на ролята на България в международните отношения, защитата на българските национални интереси и ефективното посрещане на предизвикателствата и рисковете на новото столетие.  2. БДД ще застъпва и занапред позицията, че европейската и евроатлантическа ориентация на България следва да бъде съчетана с развитието на активни и равноправни отношения с всички държави на Балканите, в района на Черно море и на други континенти, както и с използването на съществуващите механизми в международните организации в интерес на  България.  3. БДД изразява готовност да предлага и в бъдеще външнополитически идеи и предложения на българските институции и политическите сили, които биха пожелали това, с разбирането, че външната политика на страната не трябва да бъде партийно  оцветена.  4. Като търсен партньор и утвърден участник в различни форми на изява на неправителствения сектор, БДД ще продължи да представя на българската общественост професионални анализи и прогнози на външнополитическа тема, да я запознава с  позициите и оценките на чуждестранните ни партньори по актуални проблеми на международната сигурност и други въпроси от световния дневен ред.  5. Прилагането на Закона за дипломатическата служба, протоводействието срещу опитите за неговото нарушаване и за политизиране на службата, както и противопоставяне на действията, водещи до дискриминация и потъпкване на правата на служителите на МВнР, ще останат в центъра на вниманието на БДД.  6. В качеството си на свързващо звено между различни поколения, съхраняващо паметта, опита и експертизата на българската дипломация, БДД ще продължи усилията си за гарантиране на приемственост и повишаване на мотивацията, ефективността и авторитета на Дипломатическата служба.   ", "date": "2019.05.05", "title": "Българското дипломатическо дружество изпрати писмо до президента, премиера и външния министър "}
{"url": "http://epicenter.bg/article/Dnn/181960/2/0", "text": "Българите във Великобритания ни казват - направете така, че да има работа у дома. С тези думи президентът на ПЕС Сергей Станишев обобщи пред медиите впечатленията си от срещата с българската общност във Великобритания. Станишев и кандидатите за евродепутати от БСП Цветелина Пенкова и Иван Кръстев се срещнаха с представители на българската общност по време на фестивал на източноевропейските култури в Северен Лондон.   С Цветелина и Иван говорихме с много българи, обобщи Станишев. Те ни кават - направете така, че да имаме работа у дома. Дългосрочната цел на всяко управление трябва да бъде -  всеки да се реализира в нашето Отечество, защото всеки тежи на мястото, където му е коренът, каза Сергей Станишев.   БСП като социална партия трябва да направи така, че да се променят нещата, да се отворят възможности за реализация - ние защитамаме обикновения човек, подчерта Станишев. Една жена ми каза - защо синът ми, който е завършил компютърни науки, трябва да работи в Швеция, а аз съм тук - във Великобритания, разказа конкретни впечатления пред медиите Станишев.   Най-големият капитал на една страна са хората, подчерта президентът на ПЕС. Според него е необходима адекватна и работеща стратегия за сънародниците ни в чужбина.   Но трябва са се знае, че милион и половина българи живеят зад граница. В отворения свят не можеш да задържиш никого насила, особено там, където има мизерия, каза още Станишев. Не можеш да го закрепостиш, подчерта той.   Трябва да направим така, че нашите родители, нашите баба и дядовци да не се чувстват изоставени и тъжни, подчерта Цветелина Пенкова пред българската общност в Лондон. Според нея в момента България представлява не добра среда и затова човешкият капитал изтича. А според Иван Кръстев трябва да се работи в две посоки - връщане на сънародниците ни зад граница у дома. Но за тези, които са се устроили в чужбина, да не прекъсват връзките си с Родината.   Проблемите на българите в Лондон не могат да бъдат посрещнати от посолството ни в Лондон, те са най-малко 280 хиляди, представителството ни физически не се справя, казват сънародниците ни на Острова. Нишан Дзингозян, председател на Български център за интеграция, подчерта, че България се нуждае от стратегия за тези два милиона гласоподаватели и данъкоплатци, които живеят в чужбина. Българската православна църква в Лондон се помещава в гаража на посолството, Българският културен център се намира в мазата на посолството, даде пример той. И изрази учудването си, че бюджетът на посолството не е увеличен при положение, че на Острова живеят близо триста хиляди българи. Ние не искаме да ни наричат емигранти, а мобилни граждани на Европа, както се наричат гражданите на Франция и Италия тук, подчерта Дзингозян.        ", "date": "2019.05.05", "title": "Станишев: Всеки се чувства най-добре в Родината, трябда да създадем условия българите да се върнат!"}
{"url": "http://epicenter.bg/article/Elena-Yoncheva-v-Kresna--Ima-alternativa--GERB-veche-si-otivat-/181961/2/48", "text": "  „Ние не мълчим и ГЕРБ вече си отиват. Управляващите владеят медиите и това се вижда в Европейския съюз. Само преди 10 години бяхме на едно място с Франция по свобода на медиите.\" Това заяви водачът на листата на \"БСП за България\" за евроизборите Елена Йончева по време на среща с обществеността в Кресна, съобщиха от пресцентъра на партията.  „Ако истината се изрича достатъчно силно, тя има сила. Дори партньорите на ГЕРБ в Европа не могат да не вземат отношение по огромната корупция в България”, заяви още тя. Йончева изрази мнение, че ГЕРБ разчитат на манипулации чрез медиите и че страхът на хората идва от това, че срещу тях се вадят бухалки. По думите ѝ незащитеният човек не знае дали няма да остане без работа, ако надигне гласа си срещу несправедливостта.  „Опитваме се да даваме гласност на нередностите у нас. България е болна, но не безнадеждно и има алтернатива. Левицата ще бъде силна в Европейския парламент”, категорична бе тя. Йончева каза, че с колегите ѝ е ще реализират социалната програма за минимална европейска пенсия и минимална европейска заплата.  „Има програми - младежка, детска гаранция, образователна програма, които ще дадат на младите хора възможост да се реализират и ние ще ги реализираме”, каза тя.  „Когато имаш човек, който 10 години управлява и не го е грижа за хората, на първо място, важността на тези избори е за България”. Йончева изтъкна, че БСП ще разчита на европейската прокуратура.  „След тези избори ще има предсрочни парламентарни избори, след които бандата на Борисов ще се разпадне. Тя вече започна да се разпада, защото хората видяха, че това е машина за грабеж”, добави тя.  Йончева каза със съжаление, че младите хора напускат България, всеки втори българин е на границата на бедността, а икономическият ни растеж е растеж на развиващите се страни, който гарантира бедността и на следващите поколения.  ", "date": "2019.05.05", "title": "Елена Йончева в Кресна: Има алтернатива, ГЕРБ вече си отиват "}
{"url": "http://epicenter.bg/article/Sidi-za-vandalshtinata-v-Karnare--Darzhavata-da-respektira-tova-razvilnyalo-se-naselenie/181962/2/0", "text": "Третият в листата на ВМРО за Европейски избори 2019 Александър Сиди изригна по повод поредното ромско нападение в неговия избирателен Пловдивски регион.  \"Стига! Наистина не разбирам докога нашите партньори от ГЕРБ в управлението ще се правят, че не виждат проблема ?!? Тълпа разбеснели се цигани са потрошили заведение, защото не били обслужени? За пореден път. Това трябва да бъде прекратено незабавно! Закон и ред! Всички органи в държавата трябва да респектират това развилняло се население!\", написа Сиди в профила си във Фейсбук.   И се обяви за съд по бързата процедура, както и за затвор.   \"Българите сме търпеливи, но когато нещата стигат до крайност, то се налагат крайни мерки! Действията по концепцията на Красимир Каракачанов за справяне с циганизацията трябва да започнат незабавно! И всички грантаджии, циганолюбци, които научиха в последните години циганите, че имат само права, а не задължения, заедно с тях! Солидарно трябва да носят отговорност. Заедно с любимите си подопечни!\", коментира още кандидатът на ВМРО. И обещава, че когато ВМРО вкара трима евродепутати, ще промени начина по който Европа и европейския съд прилагат двойния стандарт за циганите тук и в Европа.   Повод за изблика му в социалната мрежа бе снощното нападение на около 20 роми в пловдивското село Кърнаре. Циганите искали да си купят бира от местното заведение, което обаче било затворено за абитуриентско парти. Заради това те потрошили прозорците с брадви и ножове. Тарторът на групата нападатели пък вече е в ареста.      ", "date": "2019.05.05", "title": "Сиди за вандалщината в Кърнаре: Държавата да респектира това развилняло се население"}
{"url": "http://epicenter.bg/article/Predstaviteli-na-DPS-naddavaha-v-blagotvoritelen-targ-v-Zvezdelina-/181963/2/48", "text": "  Зам.-председателят на ДПС и кмет на Кърджали инж. Хасан Азис, областният лидер на ДПС Изет Шабан и народният представител Адлен Шефкед се включиха в наддаването на благотворителния търг в Звезделина. И тримата дариха закупеното месо обратно на организаторите, съобщиха от пресцентъра на партията.  Кържалийското село посрещна много гости на традиционния събор. Събитието бе част от пролетните маета, които се провеждат ежегодно през месец май.  На търга се предлага месо от жертвените животни, както и дарени предмети. Със събраната сума от търга се финансира маето през следващата година.  Представителите на ДПС посетиха също съседното село Широко поле, където днес се проведе мевлид за благополучие броени дни преди началото на свещения месец Рамазан, в който мюсюлманите постят. Тук те се срещнаха с местните жители, за да бъдат чути техните проблеми и въпроси.  ", "date": "2019.05.05", "title": "Представители на ДПС наддаваха в благотворителен търг в Звезделина "}
{"url": "http://epicenter.bg/article/Papa-Frantsisk-leti-kam-Balgariya--Borisov-ga-chaka-na-letishte-Sofiya/181908/2/0", "text": "  „Аз съм вярващ човек, българинът е вярващ човек. Радвам се и благодаря на всички българи, за разбирането и за тази възможност, да посрещна един от символите на вярата за съвременния свят - Негово Светейшество Папа Франциск. Вярвах, че той ще приеме поканата да посети България, вярвам, че страната ни ще остави в него спомен за добри хора, толерантни и миролюбиви“, заяви министър-председателят Борисов.  По думите му посещението на папа Франциск е голяма реклама за България то фактът, че за втори път папа посещава страната ни означава че демократичните процеси са необратими. Според премиера Борисов апостолическото посещение на папа Франциск е висока чест за България, вдъхновяващо послание и подкрепа за мира в региона и света.  Мотото, под което минава визитата на Светия отец у нас, е „Мир на земята“. Папа Франциск пристигна в България с папска свита от 35 души – най-висши представители на Светия Престол. Нивото на делегацията от Ватикана е още по-високо от обичайното за такива посещения. Това е 29-ото апостолическо пътуване на папа Франциск, откакто е избран за глава на Римокатолическата църква.     Полетът на папата е AZ 4000 на авиокомпания Алиталия, която от 60-те години \"придружава\" папите по време на апостолическите им пътувания зад граница. Папата пътува със самолет Еърбъс А321-112, наименован \"Херцогски дворец Виджевано\". Очаква се той да кацне в София в 10 ч. местно време. Със същия самолет във вторник ще пътува и за Скопие, а после ще се прибере в Рим на летище Чампино в 20,30 ч. местно време.   Командир на полета е Алберто Колаути с 15 000 летателни часа, шеф на екипа пилоти в Алиталия, летящи с Еърбъс, на 57 години, от Фриули, бивш пилот на хеликоптер към военноморките сили, предаде БТА, цитирайки в. \"Месаджеро\". В самолета с папата пътуват повече от 70 журналисти от цял свят, които отразяват всяка стъпка на главата на Римо-католическата църква. В София пък са акредитирани още над 600 чуждестранни журналисти.   Негово Светейшество Папа Франциск пристига днес на апостолическо пътуване в България с папска свита, съставена от 35 души - най-висши представители на Светия престол, съобщи правителствената информационна служба.  Нивото на делегацията е по-високо от обичайното за такива посещения и в нея са: държавният секретар на Светия престол кардинал Пиетро Паролин, кардинал Леонардо Сандри - префект на Конгрегацията за източните църкви, който отговаря за Католическа църква в България и неведнъж е посещавал страната ни, кардинал Курт Кох - председател на Папския съвет за насърчаване на единението между християните, архиепископ Едгар Пеня Пара - заместник-държавен секретар, с ранг вицепремиер, архиепископ Пол Ричард Галахър - секретар за отношенията с държавите, с ранг министър на външните работи, монсеньор Гуидо Марини - главен церемониал майстор на Папските литургични чествания, координаторът на папските пътувания монсеньор Маурицио Руеда.  Папа Франциск ще бъде посрещнат на летище София от министър-председателя Бойко Борисов, който ще му подари златовезана икона, омофор и българско кисело мляко. Премиерът е подготвил подарък и за държавния секретар на Светия престол - кардинал Пиетро Паролин, който ще получи златовезана икона на Свети Петър и Свети Павел.  След посрещането на правителствения ВИП от министър-председателя Бойко Борисов, Папа Франциск ще има среща с президента Румен Радев, с гражданското общество и дипломатическия корпус. Главата на Римокатолическата църква ще се срещне с Негово светейшество българския патриарх Неофит в Синодалната палата, след което ще отправи молитва пред олтара на Светите братя Кирил и Методий в катедралния храм \"Св. Александър Невски\".  В 13.00 часа днес Папа Франциск ще произнесе на площад \"Св. Александър Невски\" неделната молитва \"Царице небесна\". Това е първото основно събитие със Светия отец, на което ще могат да присъстват граждани и гости на столицата. Молитвата \"Царице небесна\" всяка седмица се проследява в ефир от над 100 милиона вярващи от цял свят. Този път тя ще е от столицата на България. Молитвата към Света Богородица носи името \"Царице небесна\" в периода след Великден, докато в останалото време се нарича \"Ангел Господен\".   Докато Папа Франциск я произнася, на сцената на площад \"Св. Александър Невски\" ще бъде изложена икона на Месемврийската Богородица, любима на папа Йоан 23-и или т.нар. Български папа - Анджело Ронкали.   Почти десет години - от 1924 до 1935 г. той е бил в България като апостолически легат. Папа Франциск ще се помоли пред иконата на Месемврийската Богородица и ще прочете своето размишление, посветено на неделното Евангелие, както и на посещението му в България. Накрая Папа Франциск ще направи кратко обръщение към света, свързано с актуални въпроси.  Второто основно събитие със Светия отец, на което ще могат да присъстват гражданите, е неделната литургия на площад \"Княз Александър Първи\". Това ще е най-масовото събитие с участието на Светия отец, като на него ще присъстват над 7600 души. Литургията представлява традиционна католическа меса, на която освен католици от цялата страна са поканени и представители на властите, както и на другите вероизповедания. Неделната литургия ще бъде много тържествена, организирана от папския церемониал-майстор монсеньор Гуидо Марини.  На 6 май Папа Франциск ще посети бежанския център \"Враждебна\", след което в гр. Раковски ще отслужи Света литургия с първо причастие на 250 деца в църквата \"Пресвето сърце Исусово\". Първото причастие е паметен ден за децата католици, а този път те ще бъдат със самия папа. На площада пред църквата ще има около 2000 души. С част от католическата общност Светият отец ще се срещне в църквата \"Св. Архангел Михаил\" в Раковски.  Посещението на Папа Франциск у нас ще завърши със събитието за мир на площад \"Независимост\" в София. Тогава Светият отец ще отправи своето послание за мир към целия свят заедно с представители на различни вероизповедания. Шест деца - техни представители, ще държат запалени факли - символ на мира. На сцената на събитието ще има маслиново дърво и рози - символ на България.  Католическата църква в България ще подари на Папа Франциск копие на иконата на Света Богородица от Несебър или Несебърската Богородица, съобщи за БТА монсеньор Христо Пройков - апостолически екзарх и председател на Епископската конференция на Католическата църква в България.   Той обясни, че копие на иконата на Света Богородица от Несебър е носил винаги със себе си Анжело Джузепе Ронкали, когато е бил в България като апостолически легат през миналия век. Той по-късно става папа Йоан 23-и и като такъв винаги е бил с тази икона - до последния ден на живота си, обясни епископ Пройков.  Мотото на апостолическото пътуване на Папа Франциск в България носи заглавието на енцикликата на Свети папа Йоан 23-и \"Мир на земята\" /Pacem in terris/, който е наричан \"българският папа\". Това е енцикликата, която Анжело Ронкали пише и тя е актуална и до днес, отбеляза монсеньор Пройков. Той подчерта, че по този начин Папа Франциск \"върви по стъпките на Анджело Ронкали у нас и приема заглавието на енцикликата \"Мир на земята\", като мото на посещението си в България\".   В официалното лого на апостолическото пътуване на Папа Франциск у нас е изобразено земното кълбо, върху което нашият регион е озарен от особена благодатна светлина, а глобусът е обгърнат от надписа на енцикликата на Свети папа Йоан 23-и \"Мир на земята\" - на български и на латински език. Има и две ръце, символизиращи грижите и молитвата за опазването на мира на Земята, които зависят от всеки от нас, а нашият регион по Божията милост съхранява мира, пази го и го разпространява. Цветовете на логото са в тоновете на българския трибагреник и на флага на Ватикана.  Папа Франциск беше избран за глава на Римокатолическата църква на 13 март 2013 г., а интронизацията му беше на 19 март 2013 г. Той е първият папа от Новия свят, първият папа йезуит и първият папа от 1200 години с неевропейски корени. Когато Папа Франциск говори за социална справедливост, призовава хората на първо място да разберат катехизиса, да преоткрият десетте Божии заповеди и блаженствата. Неговата препоръка е: ако следвате Христос, разбирате, че \"погазването на достойнството на човека е сериозен грях\".", "date": "2019.05.05", "title": "Папа Франциск кацна на летище София, премиерът Борисов го посрещна (ВИДЕО)"}
{"url": "http://epicenter.bg/article/Stanishev-igrae-Gergyovsko-horo-v-London-na-rozhdeniya-si-den/181912/2/0", "text": "Президентът на ПЕС Сергей Станишев ще прекара 53-ия си рожден ден в Лондон сред българската общност в Лондон и срещи с представители на лейбъристката партия. Работните му срещи с водача на листата на лейбъристите в Лондон Клод Моралес и екипа на кмета на града Садик Хан са посветени на защитата на правата на българите във Великобритания след Брекзит. Станишев ще се хване на Гергьовското хоро по време на фестивала на източноевропейската култура, организиран от кметството на Северен Лондон. Идеята на събитието е чрез показване на културата на народите от Източна Европа да се развенчават негативните представи, насаждани от крайната десница. На фестивала ще бъдат и още двама кандидати за увродепутати от БСП - Цветелина Пенкова и Иван Кръстев.   Лидерът на ПЕС вече получи поздрави за рождения си ден от президента Радев и вицепрезидента Йотова. \"Убеден съм, че богатият ви политически опит е капитал за реализацията на всички инициативи в интерес на българските граждани и за осигуряване на по-добро бъдеще на страната ни. Бъдете здрав и нега успехът съпътства всяко ваше начинание, свързано с просперитета на Родината ни. Пожелавам постигнатото да ви носи радост и удовлетворение\", пише президентът Румен Радев на Станишев в поздравителния адрес.   В писмото, изпратено от Илияна Йотова се казва: \"Във времена, когато европейският проект е поставен на изпитание, а доверието на европейските граждани в политиците достига критично ниски нива, вашата роля начело на ПЕС е още по-важна. Убедена съм, че с професионализъм и нестихващ ентусиазъм ще продължите да работите за възраждането на европейската идея - такава, каквато ни я завещаха създателите й. Европа и България имат нужда от политици като вас - опитни и отдадени на идеи!\"        ", "date": "2019.05.05", "title": "Станишев играе Гергьовско хоро в Лондон на рождения си ден"}
{"url": "http://epicenter.bg/article/Balgarska-delegatsiya-zaminava-za-Vashington-za-pregovori-za-F-16-/181913/2/0", "text": "Делегация, вклюваща представители на Министерството на отбраната и на Военновъздушните сили, както и министерствата на финансите и на икономиката, ще замине на 7 май за Вашингтон за преговори по проекта за нов изтребител.   Това каза пред журналисти министърът на отбраната Красимир Каракачанов след днешната видеоконферентна връзка с българските военни контингенти, участващи в операции и мисии зад граница, съобщава БТА. Българска делегация заминава за Вашингтон за преговори за F-16  Дадените им указания са много ясни, заяви Каракачанов, като посочи, че трябва да се придържаме към фиксираната от парламента цена, без това да намалява способностите на самолетите.   По думите му изключително важен е и въпросът за бюджетните възможности и начина на плащане. Една или няколко равни вноски, поставили сме принцип подобен на този в Словакия - там е на пет-шест равни вноски, т.е. на няколко равни вноски искаме да се направи, за да може да не ни затрудни изведнъж, независимо, че парите са предвидени, обясни Красимир Каракачанов.  Дадени са ясни указания и по темите за индустриалното сътрудничество, 10 процента от стойността, на която ще бъде сключен договорът, трябва да бъдат реализирани под формата на индустриално сътрудничество, посочи Каракачанов. Ще предложим изграждане на център за обучение на пилоти в Долна Митрополия, във връзка и с възстановяването на Военновъздушното училище.  Министърът се надява делегацията да се върне с добри резултати - ако не, по думите му, продължаваме. Водим преговори и ако условията срещу нас не са изгодни, ние ще го кажем на обществото, посочи министърът. Взехме стратегическо решение, стратегически избор, но той трябва да отговаря на нашите финансови възможности като държава и на изискванията ни - като ВВС.   По проекта за новите бронирани машини за Сухопътните войски войски Каракачанов коментира, че не смее да дава срокове и има много тънкости, свързани с индустриалното сътрудничество и участие на български фирми в проекта. Нещата се забавиха с около 5 месеца, каза министърът, но все пак той очаква развитие.  Офертите по проекта за придобиване на нови патрулни кораби са подадени, но Каракачанов не ги коментира с аргумента, че по тях работи комисия и засега нещата са конфиденциални.  Красимир Каракачанов коментира в отговор на въпрос, че е доволен частично от направеното за армията, като напомни, че за две години заплатите на военнослужещите са били повишени два пъти, започнати са амбициозни проекти за модернизация на трите вида въоръжени сили, както и проекти за ремонти на съществуващата техника. Доволен съм частично, защото не сме свършили всичко, поясни министърът и добави, че ако имат възможност да продължат с екипа, ще направят и още, сключвайки договори за трите проекта, както и да повишат идната година отново заплатите на военните. ", "date": "2019.05.05", "title": "Българска делегация заминава за Вашингтон за преговори за F-16 "}
{"url": "http://epicenter.bg/article/Borisov-posreshtna-papata-na-letishte-Sofiya--Gledayte-na-zhivo-/181917/2/0", "text": "Папа Франциск пристигна в България. Самолетът му кацна на Летище София към 09.50 ч. българско време.   Българският премиер Бойко Борисов посреща папа Франциск на летище София.    Негово Светейшество Папа Франциск пристига на апостолическо пътуване в България с папска свита, съставена от 35 души - най-висши представители на Светия престол, съобщи правителствената информационна служба.  Нивото на делегацията е по-високо от обичайното за такива посещения и в нея са: държавният секретар на Светия престол кардинал Пиетро Паролин, кардинал Леонардо Сандри - префект на Конгрегацията за източните църкви, който отговаря за Католическа църква в България и неведнъж е посещавал страната ни, кардинал Курт Кох - председател на Папския съвет за насърчаване на единението между християните, архиепископ Едгар Пеня Пара - заместник-държавен секретар, с ранг вицепремиер, архиепископ Пол Ричард Галахър - секретар за отношенията с държавите, с ранг министър на външните работи, монсеньор Гуидо Марини - главен церемониал майстор на Папските литургични чествания, координаторът на папските пътувания монсеньор Маурицио Руеда.  Министър-председателя Бойко Борисов, който ще му подари златовезана икона, омофор и българско кисело мляко. Премиерът е подготвил подарък и за държавния секретар на Светия престол - кардинал Пиетро Паролин, който ще получи златовезана икона на Свети Петър и Свети Павел.  След посрещането на правителствения ВИП от министър-председателя Бойко Борисов, Папа Франциск ще има среща с президента Румен Радев, с гражданското общество и дипломатическия корпус. Главата на Римокатолическата църква ще се срещне с Негово светейшество българския патриарх Неофит в Синодалната палата, след което ще отправи молитва пред олтара на Светите братя Кирил и Методий в катедралния храм \"Св. Александър Невски\".  В 13.00 часа днес Папа Франциск ще произнесе на площад \"Св. Александър Невски\" неделната молитва \"Царице небесна\". Това е първото основно събитие със Светия отец, на което ще могат да присъстват граждани и гости на столицата. Молитвата \"Царице небесна\" всяка седмица се проследява в ефир от над 100 милиона вярващи от цял свят. Този път тя ще е от столицата на България. Молитвата към Света Богородица носи името \"Царице небесна\" в периода след Великден, докато в останалото време се нарича \"Ангел Господен\".  Докато Папа Франциск я произнася, на сцената на площад \"Св. Александър Невски\" ще бъде изложена икона на Месемврийската Богородица, любима на папа Йоан 23-и или т.нар. Български папа - Анджело Ронкали.", "date": "2019.05.05", "title": "Папата вече е в България! Борисов го посрещна на летище София! Гледайте на живо"}
{"url": "http://epicenter.bg/article/Lilyana-Pavlova-v-Elenovo--Nie-obogatyavame-Evropa-s-folklornoto-si-bogatstvo/181919/2/0", "text": "  Традиционна българска сватба беше представена днес по време на фолклорния събор в новозагорското село Еленово. Възстановката беше на Клуб „Традиция“ – Нова Загора. Гости на празника бяха кандидатите за евродепутати от ГЕРБ/ЕНП Лиляна Павлова и Камен Костов, както и народният представител от ГЕРБ Галя Захариева. Това съобщиха от пресцентъра на ПП ГЕРБ.   „Благодаря на всички участници във фолклорния събор, че със сърце и душа пазят традициите и обичаите със своите изпълнения, предават ги на поколенията и ги съхраняват. Българските история, култура, традиции и обичаи са безценни. Те са богатство, с което трябва да се гордеем и да разпространяваме навсякъде из Европа. Ние обогатяваме Европа с това богатство и сме призвани да го предаваме на поколенията. Разказвайте родовата си памет, пазете българските традиции, защото България има своя уникален принос в европейската история и заслужено и достойно място в обединена Европа“, каза Лиляна Павлова.   Част от празника бе и концерт на ансамбъл за български народни песни и танци „Родолюбие“, гр. Тараклия, Република Молдова. Тази година участниците във фолклорния събор и конкурс \"Еленово\", което се провежда в подножието на „Свети Илийските възвишения” в близка до селото местност „Кара дере” са 150.   Участват любители на народното творчество от цялата страна и извън пределите й. Два дни на две сцени любителите на народното изкуство мерят сили, оценени от професионално жури. Целите на събора са възпроизвеждане на фолклорната култура в наше време в естествената среда на празника, за утвърждаване на приемственост в процеса на унаследяване и съхраняване спецификата й на локално и регионално равнище, за обучение на младото поколение в нейните елементи и ценностна система, като част от многообразното културно наследство и основен елемент на съвременната култура.   Организатори са Община Нова Загора и НЧ „Светлина 1908“. За трета поредна година организаторите предлагат новия облик. Съборът е продължение на състоялите се 20 издания, като Великденски от 1997 г. В рамките на събора беше представен и занаятът „Дърворезба“.  ", "date": "2019.05.05", "title": "Лиляна Павлова в Еленово: Ние обогатяваме Европа с фолклорното си богатство"}
{"url": "http://epicenter.bg/article/Mustafa-Karadaya--Evropa-ni-vyarva--zashtoto-sme-edni-i-sashti-i-v-Bryuksel-i-v-Pavel-banya-/181920/2/48", "text": "  Централният лъч на ДПС, начело с председателя и водач на листата на ДПС Мустафа Карадайъ пристигна в област Стара Загора. Проведоха се срещи с жители на казанлъшките села Крън, Копринка и Хаджидимитрово. Това съобщиха от пресцентъра на ДПС.  \"Ясната и последователна политика на ДПС в годините е причината партията ни да има сериозни позиции сред европейските либерали. Брюксел вярва на ДПС и има доверие на ДПС\", заяви Карадайъ.  \"Нас ни слушат в Европа, защото ДПС води една и съща политика и в Брюксел, и в София, и в Стара Загора, и в Павел баня. Затова ни вярват. Ние нямаме двойни стандарти и двойни аршини. Имаме им доверието и вярата\", подчерта още Мустафа Карадайъ.  \"Говори се за Европа на нациите. Европа трябва да е общия дом на всички. Ние трябва да останем различни, защото в различието е богатството. Ние трябва да сме различни и в това различие, ако има обединение се крие силата\", заяви зам.-председателят на ПГ на ДПС Йордан Цонев по време на своето обръщение към събралите се на площада.  \"Не заслужаваме да бъдем най-бедната държава в ЕС. Не заслужаваме на бъдем на последно място във всички класации на ЕС. Не заслужаваме винаги да ни сочат, че не си изпълняваме ангажиментите. Ние сме горди хора, които работят за страната си\", каза председателят на Младежко ДПС и евродепутат Илхан Кючюк.  \"Трябва ни вашата подкрепа за да бъдем силни в България и Европа и да се чува гласът на ДПС. Нас не само ни чуват, а нас ни слушат и внимават какво казваме\", подчерта евродепутатът Искра Михайлова.  На предизборния митинг пред площада в общината присъства и зам.-председателят на ПГ на ДПС и областен председател на ДПС Стара Загора Халил Летифов, общинските председатели от областта и членове и симпатизанти на ДПС.  ", "date": "2019.05.05", "title": "Мустафа Карадайъ: Европа ни вярва, защото сме едни и същи и в Брюксел и в Павел баня (СНИМКИ, ВИДЕО)"}
{"url": "http://epicenter.bg/article/Elena-Yoncheva-v-Petrich--Dobrata-novina-e--che-bandata-na-GERB-si-otiva/181921/2/48", "text": "  \"Добрата новина е, че бандата на ГЕРБ си отива\". Това заяви водачът на листата на „БСП за България” за евроизборите Елена Йончева по време на среща в град Петрич. Това съобщиха от пресцентъра на БСП.  По думите ѝ авторитарната групировка, начело с Борисов, си отива и това е голям шанс да започне възстановяване на България. „Отиват си на 26 май”, категорична бе тя.  „Днес сме на последно място по всички възможни показатели в Европа. Оттук нататък започва трудната битка по възстановяване на България. Успехът зависи от нас. Ние ще успеем, ще успеем и в Брюксел. Ще реализираме социалната ни програма. В Европа ще започне да работи европейска прокуратура. Неслучайно ГЕРБ се страхуват от избора на г-жа Кьовеши за европейски прокурор”, каза още тя.  По думите на Йончева управляващите знаят, че ако им европейска прокуратура – има шанс за правосъдие и възмездие в България.  „Проблемът в България е ограбването – 22 процента от БВП на България си заминават в резултат на корупция”, каза тя.  Йончева констатира, че с 11 млрд. евро два милиона и половина българи могат да получат средни работни заплати.  „Това е три пъти колкото бюджета на българското здравеопазване. С тези пари може да бъде съживена българската икономика”, каза още тя.  „Общините са превърнати във феодални владения, където една група, приближена до управляващите, източва общински и държавни европейски средства. Вчера в национален ефир, Борисов казва, че предстои да бъдат разследвани кметове на ГЕРБ – искаме да попитаме: разследват ли МВР и прокуратурата кмета на Петрич? Или кмета на Банско? За това, че обществените поръчки се печелят от определен брой приближени фирми на кмета и партията? За това, че кметът на Петрич отделя милион и половина лева за несъществуваща сграда?”, попита Йончева.  Тя коментира, че кметът на Банско си е построил къща, която местните хора наричат „малкия Рилски манастир”.  „Вярно ли е, че същият кмет дава обществените поръчки, свързани с инфраструктурата, на своя кумец?”, попита още тя. Знаете за „Кумгейт” в Хасково – Хасково не е изключение, а пример – как се ограбва България\", заключи Йончева  ", "date": "2019.05.05", "title": "Елена Йончева в Петрич: Добрата новина е, че бандата на ГЕРБ си отива"}
{"url": "http://epicenter.bg/article/Borisov-za-papata/181924/2/0", "text": "Негово Светейшество Папа Франциск пристигна на апостолическо пътуване в България с папска свита, съставена от 35 души - най-висши представители на Светия престол.  Папа Франциск бе посрещнат на летище София от министър-председателя Бойко Борисов, който му подари златовезана икона, омофор и българско кисело мляко.  Златовезаната икона е на светите братя Кирил и Методий, чието велико дело главата на Римокаторическата църква отбеляза и в специалното си видео обръщение към българския народ в навечерието на посещението му у нас. Лентата, символизираща епископската власт – омофорът, който премиерът Борисов дари на Папа Франциск, впечатлява с украсата си. В краищата му са извезани златни кръстове, а в горната му част – образите на Свети Петър и Свети Павел. И двете икони се отличават с прецизна и фина изработка, както и с вложените златни конци. Те са дело на българско ателие за богослужебни одежди.  Киселото мляко, продуктът, който целият свят свързва с нашата страна, е добре познат на Папа Франциск още от детството му в Аржентина.  Премиерът е подготвил подарък и за държавния секретар на Светия престол - кардинал Пиетро Паролин, който ще получи златовезана икона на Свети Петър и Свети Павел.  На правителствения ВИП на летището за посрещането на Светия отец беше строена гвардейска рота, а деца в народни носии подариха цветя на папата.  Малко след това започна срещата на четири очи на премиера Бойко Борисов и Папа Франциск. \"Много благодаря, че удържахте на думата си да посетите България“, обърна се премиерът към Папа Франциск. \"Целият народ - и православните, и католиците вярват във Вашата молитва за мир. На Балканите много вярваме в молитвите да има мир\", разкри Борисов.  В отговор главата на Римокатолическата църква заяви: \"Благодаря на Вас, благодаря Ви, че ме поканихте. Да наистина аз се моля за мир, всички ние се молим за мир, защото войната е нещо много, много грозно и лошо“.  \"Благодаря на папата, че си удържа на думата и дойде в България. Това е една реклама за България и за целите Западни Балкани. Цял свят сега гледа България. Папата ме поздрави за работата, която свършихме за Западните Балкани. Каза, че мостовете и пътищата, които строим са пътища към мира. За това говорихме. Това е реклама за целия регион. Молитвите и посланията на папата се следят от милиарди\", заяви Борисов след приключването на срещата с папата.  \"Папата идва с цялото си правителство. Те ми издадоха, че като си записва нещо, зависи къде си слага бележката. Като го поканих миналата година, видях, че си пише нещо, но не разбрах какво. Факт е, че това посещение е една безплатна реклама за България. Ние седим стабилно на фона на всички конфликти в региона. Харесвам много папата. В разговорите с него научавам много нови неща. И сега ми каза: Нали знаеш каква е разликата между терористите и протокола? С терористите можеш да преговаряш, с протокола не. Доволен съм от срещата\", завърши Бойко Борисов.  ", "date": "2019.05.05", "title": "Борисов на летището: Папата идва с цялото си правителство. Това е голяма чест! (ВИДЕО)"}
{"url": "http://epicenter.bg/article/Mitropolit-Antoniy--Nyama-naprezhenie-mezhdu-Balgarskata-pravoslavna-tsarkva-i-Svetiya-prestol/181926/2/0", "text": "Няма напрежение между Българската православна църква и Светия престол. Това заяви в предаването „Тази събота” по бТВ Западно и средноевропейският митрополит Антоний.  „Въпросите около предстоящата визита на папа Франциск у нас са дискутирани както с българския патриарх, така и в работен вариант с група, която е излъчена от Светия синод, в която съм и аз. Няма как това да бъде сметнато като гаф от страна на протокола на Ватикана и българската държава”, каза митрополит Антоний.  Той коментира, че посланието на папата, което той отправи към българите преди визитата у нас, е признание за делото на светите братя Кирил и Методий, което е важно за българите.  Светият синод и българският патриарх приемат с радост папа Франциск. Те ще си разменят подаръци. Подаръкът на Светия синод е картина на храм-паметника „Св. Александър Невски”.  „Тази визита не трябва да се идеализира, нито пък да се подценява. Това е едно много комплицирано посещение, защото трябва да бъде съчетано светското и духовното. Понякога е много трудно всичко да бъде перфектно. Важното е да остане добрия спомен в сърцата на хората”, каза митрополит Антоний.", "date": "2019.05.05", "title": "Митрополит Антоний: Няма напрежение между Българската православна църква и Светия престол"}
{"url": "http://epicenter.bg/article/Vremeto-ostava-toplo--no-sas-silen-vyatar-i-prevalyavaniya-/181927/2/0", "text": "Днес облачността над страната ще е предимно значителна. На места ще има превалявания от дъжд. По-съществени и придружени с гръмотевици ще са валежите по-късно след обяд и вечерта в западните райони и Южните Родопи.  Временни разкъсвания на облачността ще има главно в Източна България. Ще духа умерен южен вятър, в Източна България и на места в подножията на север от планините ще е силен и поривист. Привечер вятърът в Западна България ще се ориентира от запад и ще отслабне.  Остава топло, с максимални температури предимно между 20° и 25°, минимални – между 8° и 13°. Атмосферното налягане е по-ниско от средното за месеца и продължава да се понижава.  Над Черноморието облачността ще е променлива. След обяд на отделни места ще превали и се очаква валежът да е цветен (ще съдържа прах от Сахара). Ще духа умерен и силен юг-югоизточен вятър. Максимални температури на въздуха 18-22°. Температурата на морската вода е 14-15°. Вълнението на морето ще е 2-3 бала.  Над планините ще е предимно облачно. На места ще има валежи от дъжд, по-късно след обяд и вечерта в масивите от Югозападна България ще са интензивни и придружени с гръмотевици. Вятърът ще е силен, по откритите части и северните склонове и временно бурен, от юг. Остава топло, с максимална температура на 1200 метра около 14°, на 2000 метра - около 8°.  Жълт код за силен вятър е обявен в 17 области на страната. Предупреждението за силен вятър е в сила за областите Пазарджик, Пловдив, Кърджали, Хасково, Стара Загора, Габрово, Велико Търново, Сливен, Ямбол, Бургас, Търговище, Русе, Разград, Шумен, Варна, Добрич и Силистра. В тези райони ще духа умерен и силен вятър с пориви достигащи 20 – 25 м/с (70 – 90 км/ч.). В областите Благоевград и Добрич има обявен жълт код за дъжд и гръмотевици.Там се очаква през втората полива на денонощието да има интензивни валежи, като на места количествата ще достигнат20 – 25 л/кв.м.  В понеделник вятърът ще се ориентира от северозапад и с него ще започне бързо и чувствително захлаждане, което до вечерта ще обхване Западна и Централна България. Там ще има и интензивни валежи, придружени с гръмотевични бури. Ще има и градушки.  Във вторник ще бъде доста ветровито и хладно, предимно облачно, все още на места с валежи. Със застудяването в западната половина от страната в районите с надморска височина над 900-1000 метра през нощта срещу вторник и във вторник ще вали сняг, в крайните западни райони границата на снега ще бъде и по-ниско.  В сряда ще започне подобрение на времето. Вероятността за валежи е малка, вятърът ще отслабне. Облачността ще е разкъсана, временно ще намалява и до слънчево, в нощните часове – до ясно и се повишава вероятността за слана, главно в котловините. Дневните температури ще се повишат, но ще са все още по-ниски от обичайните за периода.  ", "date": "2019.05.05", "title": "Времето остава топло, но със силен вятър и превалявания "}
{"url": "http://epicenter.bg/article/Preidentat-Radev-i-papa-Frantsisk-s-ofitsialni-izyavleniya-sled-sreshtata-si--NA-ZhIVO-/181930/2/0", "text": "Посещението на папа Франциск показва доверието му в България за изграждането на един по-мирен, по-справедлив и по-човечен свят. Това каза в изявление президентът Румен Радев след среща с папа Франциск, предаде Агенция „Фокус“.  „Дълбоко в нашата родова памет са съхранени спомените за Унията на цар Калоян с Римската църква, за битката при Варна от 1444 г., за застъпничеството на Римската курия за българите след жестокото потушаване на Априлското въстание през 1876 г., за медицинската помощ при последвалата Руско-турската освободителна война“, заяви президентът Румен Радев и посочи, че е светъл споменът от времето, когато Анджело Ронкали - папа Йоан ХХІІІ, наричан от някои „Българския папа“, пребивава десетилетие като Апостолически визитатор и делегат в София.  „Днес, когато в Европа се завръщат омразата и ксенофобията, ние си спомняме великата мисия на светите братя Кирил и Методий - да отстоят правото на всеки народ да слави Бога на своя език. Дълбокият смисъл на техния урок е, че езиковите и културни различия не са пречка народите да живеят в мир и да изповядват общи ценности“, коментира държавният глава.  „Ваше Светейшество, посещението Ви в Република България е едно от най-значимите събития в новата история на нашите отношения. Защото споделяме общи грижи и общи тревоги - грижата за опазването на мира и тревогите за съдбата на милиони човешки същества, хвърлени на произвола и обречени на преследване, унижение, бедност, робство, сегрегация и терор“, коментира Румен Радев.  „Искреността и емоционалният заряд в нашите отношения ми дават увереност, че нашата обща загриженост е основата, върху която хуманно мислещите хора могат заедно да постигнат своите общи, благородни стремежи за доброто на всички. Вашето посещение е свидетелство за обичта Ви към българския народ и доверието Ви в България за изграждането на един по-мирен, по-справедлив и по-човечен свят“, посочи президентът.  „Най-сърдечно приветствам папа Франциск по случай неговото официално посещение в България. Ваше Светейшество, днес с най-топли чувства ви посреща един открит и добросърдечен народ - народът на една от най-старите християнски държави, приела Христовата вяра преди 12 века“, заяви Радев. Той посочи, че българският народ е народ, преодолял всички изпитния и превратности, благодарение на своите морал и духовни добродетели, на църквата и кирилицата, на вярата и знанието.  „Мотото на апостолическото пътуване на папа Франциск е „Мир на земята“ – този призив ще отекне в целия свят и то от българската столица, която носи името на Божията премъдрост - София. Нашата история е наситена с войни и страдания и затова знаем цената на мира. И знаем че този мир е траен само когато тържествува толерантността между различните религии“, заяви държавният глава и подчерта, че българското общество не търпи расизъм и ксенофобия.  „Само на метри оттук съжителстват в мир от векове православен храм, джамия, католическа църква и синагога. Във Вашето великденско послание Вие призовахте да изградим мостове а не стени. Това е мисията на нашето време, защото стени се издигат лесно, а мостове се градят трудно. И ако в многовековните отношенията между България и Ватикана доминират добрата воля и взаимното уважение, заслугата е на майсторите на мостове“, поясни Радев.  „В базиликата „Санта Мария Маджоре” през ІХ век папа Адриан ІІ освещава българските писмена. В базиликата „Сан Клементе” почива св. Константин Кирил Философ. Това са свети места за всеки българин. Вече 44 г. епископът на Рим приема българска делегация на 24 май в знак на почит към Светите равноапостоли Кирил и Методий - съпокровители на Европа и първоучители на славянския свят. Българската азбука е вградена в основите на европейската и световна цивилизация и е стожер на нашата идентичност“, посочи Радев. „Ваше светейшество, Благодаря Ви, че приехте поканата ни. България и Ватикана са съюзници в борбата за един по-мирен, по-справедлив и по-човечен свят. Вашето посещение в нашата страна и в Северна Македония е доказателство, че в тази борба големи и малки страни и народи, а такива отдадени на хуманизма и на каузата за един по-мирен и по-добър свят“, заяви българският президент Румен Радев в началото на срещата.    Ваше Светейшество,  Ваши Високопреосвещенства,  Уважаеми представители на държавните институции,  Ваши превъзходителства,  Уважаеми представители на религиозните общности,  Уважаеми дами и господа,  Скъпи сънародници,  Позволете ми най-сърдечно да приветствам Негово Светейшество папа Франциск по случай неговото официално посещение в Република България.  Ваше Светейшество, днес с най-топли чувства Ви посреща един открит и добросърдечен народ. Народът на една от най-старите християнски държави, приел Христовата вяра преди 12 века. Народ, преодолял всички предизвикателства, превратности и изпитания, благодарение на своите морални и духовни добродетели, на църквата и кирилицата, на вярата и знанието.  Мотото на Вашето Апостолическо пътуване е „Мир на Земята“. Този призив ще отекне в целия свят и то от българската столица, която носи името на Божията Премъдрост. Нашата история е наситена с войни и страдания. Затова знаем цената на мира и знаем, че този мир е траен, само когато тържествуват хуманизмът и толерантността между различни религии, етноси и народи, защото българското общество не търпи расизъм и ксенофобия. Само на метри оттук съжителстват мирно от векове православен храм, джамия, католическа църква и синагога.  Във Вашето Великденско послание призовахте „да изграждаме мостове, а не стени”. Това е мисията на нашето време, защото стени се издигат лесно, но мостове се градят трудно. И ако в многовековните отношенията между България и Ватикана доминират добрата воля и взаимното уважение, заслугата е на „майсторите на мостове“.  В базиликата „Санта Мария Маджоре” през ІХ век папа Адриан ІІ освети българските писмена. В базиликата „Сан Клементе” почива св. Константин-Кирил Философ. Това са свети места за всеки българин. Вече 44 г. епископът на Рим приема българска делегация на 24 май в знак на почит към Светите равноапостоли Кирил и Методий - първоучители на славянския свят и съпокровители на Европа. Българската писменост е вградена в основите на европейската и световна цивилизация и е стожер на нашата идентичност.  Дълбоко в нашата родова памет са съхранени спомените за унията на цар Калоян с Римската църква, за битката при Варна през 1444 г., за застъпничеството на Римската курия за българите след жестокото потушаване на Априлското въстание през 1876 г., за медицинската помощ при последвалата Руско-турската освободителна война. Светъл е споменът от времената, когато Анджело Ронкали - папа Йоан ХХІІІ, наричан от някои „Българския папа“, пребивава десетилетие като Апостолически визитатор и делегат в София.  Днес, когато омразата и ксенофобията се завръщат в Европа, ние си спомняме за великата мисия на Светите равноапостоли Кирил и Методий - да отстоят правото на всеки народ да слави Бога на своя език. Дълбокият смисъл на техния урок е, че езиковите и културни различия не са пречка народите да живеят в мир и да изповядват общи ценности.  Ваше Светейшество, Вашето посещение в Република България е едно от най-значимите събития в нашата нова история, защото споделяме общи грижи и тревоги - грижата за опазването на мира и тревогите за съдбата на милиони човешки същества, захвърлени на произвол и обречени на преследване, унижение, бедност, робство, сегрегация и терор.  Искреността и дълбокият емоционален заряд в нашите отношения ми дават увереност, че общата ни загриженост е основата, върху която хуманно мислещите хора могат заедно да постигнат своите общи, благородни стремежи за доброто на всички. Вашето посещение, Ваше Светейшество, е свидетелство за обичта Ви към българския народ и вярата в България за изграждането на един по-мирен, по-справедлив и по-човечен свят.  По време на разговорите държавният глава подари на Светия отец ръчно изработена икона на разпятието от орехово дърво. След края ѝ на двамата ще направят изявления на пл. „Атанас Буров“ пред представителите на българските власти, гражданското общество и дипломатическия корпус у нас.  Главата на Римокатолическата църква бе посрещнат с държавни почести и официална церемония от президента на Република България Румен Радев. Българският държавен глава и Светият отец отдадоха почит към знамената на България и на Ватикана. Пред сградата на Президентството и строените гвардейци прозвучаха и химнът на България „Мила, Родино“ и Папският химн и марш, обявен за химн на Ватикана през 1949 г.  ", "date": "2019.05.05", "title": "Президентът към папата: Призивът \"Мир на Земята\" ще отекне по целия свят от София (ВИДЕО) "}
{"url": "http://epicenter.bg/article/Papa-Frantsisk-kam-premiera-Borisov--Mnogo-sardechno-Vi-blagodarya-za-Vashata-rabota-za-mira-/181931/2/0", "text": "„Благодаря Ви, че ме поканихте. Аз се моля за мир и всички ние се молим за мир, защото войната е нещо много, много грозно и лошо.“ Това каза Негово Светейшество папа Франциск в началото на срещата си с министър-председателя Бойко Борисов, който го посрещна с церемония на летище „София“, съобщиха от правителствената информационна служба.  Папа Франциск е на официално посещение в България от 5 до 7 май.  По време на срещата Негово Светейшество папа Франциск поздрави българския премиер за активната работата на България по време на ротационното ни председателство на Съвета на ЕС и по-конкретно за ролята на страната ни в процеса на европриобщаването на страните от Западните Балкани.  „Изключително символно е, че след три дни в България, ще отиде в Северна Македония - за Договора за добросъседство, за това, че винаги мирът го поставяме на първо място, както и разбирателството“, каза още премиерът Бойко Борисов.  Той благодари на Светия Отец за възможността всяка година българска делегация, заедно с представители на Светия синод, да посещават Ватикана.  „Светите братя Кирил и Методий ги почитаме много, защото с писмеността са направили много за мира и за образоването на много народи в региона, затова единият подарък беше икона на двамата братя“, поясни още министър-председателят.  „Благодаря Ви много за Вашето гостоприемство. Също много сърдечно Ви благодаря за Вашата работа за мира“, подчерта Светият Отец пред българския премиер в края на срещата им.  ", "date": "2019.05.05", "title": "Папа Франциск към премиера Борисов: Много сърдечно Ви благодаря за Вашата работа за мира "}
{"url": "http://epicenter.bg/article/Papa-Frantsisk--Balgariya-e-zemya-s-drevni-hristiyanski-koreni--kadeto-mnogoobrazieto-e-bogatstvo/181933/2/0", "text": "Бог да благослови България, да я запази мирна и гостоприемна, и да я направи просперираща и щастлива. Това каза папа Франциск в изявлението си след срещата с президента Румен Радев, предаде репортер на Агенция „Фокус“.  „Познавам ангажимента, с който управниците на тази държава от години се стремят да създадат условия, така че особено младите да не са принудени да емигрират. Бих искал да ви насърча да продължите по този път, да положите всички усилия за насърчаване на благоприятни условия, така че младите хора да могат да вложат техните свежи сили и да планират своето лично и семейно бъдеще, намирайки в Родината условията, които позволяват един достоен живот“, се обърна папата към президента и българските държавници.  „И на вас, които познавате драмата на емиграцията, бих си позволил да ви предложа да не затваряте очите, сърцето и ръката си - както е и във вашата традиция - към тези, които чукат на вашите порти“, призова той.  „Моето днешно посещение възнамерява идейно да се свърже с това, направено от Св. Йоан Павел II през май 2002 г., и се случва в благодарното възпоменание за присъствието в София за около едно десетилетие на тогавашния апостолически делегат монс. Анджело Джузепе Ронкали. Той винаги носеше в сърцето си чувство на благодарност и дълбоко уважение към вашия народ и то до такава степен, че е казал, че където и да би отишъл, къщата му винаги ще бъде отворена за вас, без нуждата да казвате дали сте католици или православни, но само: брат от България (Вж. Проповед, 25 декември 1934 г.). Св. Йоан XXIII работеше неуморно, за да насърчава братското сътрудничество между всички християни и с Втория ватикански събор, който той свика и ръководи в първата му фаза, даде голям импулс и тласък за развитието на икуменическите отношения“, посочи Светият отец.  „Вследствие на тези събития на Провидението, започвайки от 1968 г., т.е. от вече над 50 г., една официална българска делегация, съставена от най-висшите граждански и църковни власти, всяка година посещава Ватикана по повод празника на Св. св. Кирил и Методий. Те са евангелизирали славянските народи и са в основата на развитието на техния език и култура, и преди всичко на изобилни и трайни плодове на християнско и свято свидетелство“, каза още папата.  Радвам се, че се намирам в България - място за срещи на множество култури и цивилизации, мост между Източна и Южна Европа, отворена врата към Близкия Изток. Това е земя с древни християнски корени, които подхранват призванието, благоприятстващо срещата, както в региона, така и в международната общност. Тук на многообразието, уважавайки специфичните особености, се гледа като на възможност и богатство, а не като причина за конфликт, каза още папа Франциск.  „Сърдечно поздравявам властите на Републиката и им благодаря за поканата, отправена към мен, да посетя България“, посочи той и благодари и на президента Румен Радев за любезните слова и за приветствието на историческия площад, който носи името на държавника Атанас Буров, понесъл жестокостта на един режим, който не можеше да приеме свободата на мисълта.  „Отправям с уважение моя поздрав към Негово Светейшество Патриарх Неофит, с когото ще се срещна след малко, както и към митрополитите и епископите от Светия Синод и към всички верни на Българската Православна Църква“, обяви папата и изпрати сърдечен поздрав на Епископите, свещениците, монасите и монахините и на всички членове на Католическата Църква.  „Идвам, за да ги утвърдя във вярата и да ги насърча в ежедневния им път на живота и християнското свидетелство“, заяви папа Франциск. В изявлението си папата изпрати сърдечните си поздрави и на християните от другите църковни общности, на членовете на еврейската общност и на вярващите мюсюлмани.  „Потвърждавам с вас „дълбокото убеждение, че истинските учения на религиите ни призовават да останем вкоренени в ценностите на мира; да поддържаме ценностите на взаимното опознание, човешкото братство и общото съжителство” („Документ за човешкото братство”, Абу Даби, 4 февруари 2019 г.)“, обяви папата.  „Да се възползваме се от гостоприемството, което ни оказва българският народ, така че всяка религия, призована да насърчава хармония и съгласие, да подпомогне растежа на една култура и среда, проникнати от пълното уважение към човешката личност и нейното достойнство, установявайки жизнени връзки между различните цивилизации, разбирания и традиции, и отхвърляйки насилието и принудата“, призова Светият отец и поясни, че по този начин ще победим онези, които с всички средства се опитват да я манипулират и експлоатират.   Нека тази земя, обградена от великата река Дунав и от бреговете на Черно море, станала плодородна от скромния труд на много поколения и отворена за културен и търговски обмен, интегрирана в Европейския съюз и със солидни връзки с Русия и Турция, да може да предложи на децата си бъдеще на надеждата, каза още папа Франциск.  „Вашата държава винаги се е отличавала като мост между Изтока и Запада, способна да благоприятства срещата между различни култури, етнически групи, цивилизации и религии, които тук от векове живеят мирно заедно. Развитието, също икономическото и гражданското, на България задължително преминава през признаването и оценяването на тази специфична характеристика“, посочи Светият отец.  „Да бъдат благословени Св. св. Кирил и Методий, съпатрони на Европа, които със своите молитви, находчивост и обща апостолическа дейност са станали примери за нас, и остават, след повече от хилядолетие, вдъхновители на плодотворен диалог, хармония и на братска среща между Църквите, държавите и народите“, заяви папата и призова техният блестящ пример да породи много последователи дори и в наши дни, и да се появят нови пътища на мир и хармония.  „Сега, в този исторически момент, тридесет години след края на тоталитарния режим, който ограничаваше свободата и инициативите ѝ, България е изправена пред последствията от емиграцията през последните десетилетия на повече от два милиона нейни съграждани, търсещи нови възможности за работа“, обърна внимание папа Франциск.  „В същото време България - подобно на много други страни от Стария континент - трябва да се справи с това, което може да се разглежда като нова зима: демографската, която е паднала като ледена завеса в голяма част от Европа, като последствие от намаляването на доверието в бъдещето. Следователно, спадът в раждаемостта, съчетан с интензивния миграционен поток, доведе до обезлюдяване и изоставяне на много села и градове. Освен това, България се сблъсква и с явлението на онези, които се опитват да влязат в нейните граници, за да избягат от войни и конфликти или от бедност, и се опитват да достигнат във всеки случай до най-богатите райони на европейския континент, за да намерят нови възможности за съществуване или просто едно безопасно убежище\", каза още папата.   Г-н Президент,  Г-н Министър-председател,  Уважаеми членове на Дипломатическия корпус,  Почитаеми представители на властта,  Представители на различните религиозни общности,  Скъпи братя и сестри,  Христос Воскресе!  Радвам се, че се намирам в България - място за срещи на множество култури и цивилизации, мост между Източна и Южна Европа, отворена врата към Близкия Изток. Това е земя с древни християнски корени, които подхранват призванието, благоприятстващо срещата, както в региона, така и в международната общност. Тук на многообразието, уважавайки специфичните особености, се гледа като на възможност и богатство, а не като причина за конфликт.  Сърдечно поздравявам властите на Републиката и им благодаря за поканата, отправена към мен, да посетя България. Благодаря на Г-н Президента за любезните слова, които ми отправи, приветствайки ме на този исторически площад, който носи името на държавника Атанас Буров, който понесе жестокостта на един режим, който не можеше да приеме свободата на мисълта.  Отправям с уважение моя поздрав към Негово Светейшество патриарх Неофит, с когото ще се срещна след малко, както и към митрополитите и епископите от Светия Синод и към всички верни на Българската православна църква. Изпращам сърдечен поздрав на епископите, свещениците, монасите и монахините и на всички членове на Католическата църква, за които идвам, за да ги утвърдя във вярата и да ги насърча в ежедневния им път на живота и християнското свидетелство.  Изпращам сърдечните си поздрави и на християните от другите църковни общности, на членовете на еврейската общност и на вярващите мюсюлмани и потвърждавам с вас „дълбокото убеждение, че истинските учения на религиите ни призовават да останем вкоренени в ценностите на мира; да поддържаме ценностите на взаимното опознание, човешкото братство и общото съжителство” („Документ за човешкото братство”, Абу Даби, 4 февруари 2019 г.). Възползваме се от гостоприемството, което ни оказва българският народ, така че всяка религия, призована да насърчава хармония и съгласие, да подпомогне растежа на една култура и среда, проникнати от пълното уважение към човешката личност между различните цивилизации, разбирания и традиции и отхвърляйки насилието и принудата. По този начин ще победим онези, които с всички средства се опитват да я манипулират и експлоатират.  Моето днешно посещение възнамерява идейно да се свърже с това, направено от Св. Йоан Павел II през май 2002 г., и се случва в благодарното възпоменание за присъствието в София за около едно десетилетие на тогавашния апостолически делегат монс. Анджело Джузепе Ронкали. Той винаги носеше в сърцето си чувство на благодарност и дълбоко уважение към вашия народ и то до такава степен, че е казал, че където и да би отишъл, къщата му винаги ще бъде отворена за вас, без нуждата да казвате дали сте католици или православни, но само: брат от България (Вж. Проповед, 25 декември 1934 г.). Св. Йоан XXIII работеше неуморно, за да насърчава братското сътрудничество между всички християни и с Втория ватикански събор, който той свика и ръководи в първата му фаза, даде голям импулс и тласък за развитието на икуменическите отношения.  Вследствие на тези събития на провидението, започвайки от 1968 г., т.е. от вече над 50 г., една официална българска делегация, съставена от най-висшите граждански и църковни власти, всяка година посещава Ватикана по повод празника на Св. св. Кирил и Методий. Те са евангелизирали славянските народи и са в основата на развитието на техния език и култура, и преди всичко на изобилни и трайни плодове на християнско и свято свидетелство.  Да бъдат благословени Св. св. Кирил и Методий, съпатрони на Европа, които със своите молитви, находчивост и обща апостолическа дейност са станали примери за нас, и остават, след повече от хилядолетие, вдъхновители на плодотворен диалог, хармония и на братска среща между Църквите, държавите и народите! Нека техният блестящ пример да породи много последователи дори и в наши дни, и да се появят нови пътища на мир и хармония!  Сега, в този исторически момент, тридесет години след края на тоталитарния режим, който ограничаваше свободата и инициативите ѝ, България е изправена пред последствията от емиграцията през последните десетилетия на повече от два милиона нейни съграждани, търсещи нови възможности за работа. В същото време България - подобно на много други страни от Стария континент - трябва да се справи с това, което може да се разглежда като нова зима: демографската, която е паднала като ледена завеса в голяма част от Европа, като последствие от намаляването на доверието в бъдещето. Следователно, спадът в раждаемостта, съчетан с интензивния миграционен поток, доведе до обезлюдяване и изоставяне на много села и градове. Освен това, България се сблъсква и с явлението на онези, които се опитват да влязат в нейните граници, за да избягат от войни и конфликти или от бедност, и се опитват да достигнат във всеки случай до най-богатите райони на европейския континент, за да намерят нови възможности за съществуване или просто едно безопасно убежище.  Г-н Президент,  Познавам ангажимента, с който управниците на тази държава от години се стремят да създадат условия, така че особено младите да не са принудени да емигрират. Бих искал да ви насърча да продължите по този път, да положите всички усилия за насърчаване на благоприятни условия, така че младите хора да могат да вложат техните свежи сили и да планират своето лично и семейно бъдеще, намирайки в Родината условията, които позволяват един достоен живот. И на вас, които познавате драмата на емиграцията, бих си позволил да ви предложа да не затваряте очите, сърцето и ръката си - както е и във вашата традиция - към тези, които чукат на вашите порти.  Вашата държава винаги се е отличавала като мост между Изтока и Запада, способна да благоприятства срещата между различни култури, етнически групи, цивилизации и религии, които тук от векове живеят мирно заедно. Развитието, също икономическото и гражданското, на България задължително преминава през признаването и оценяването на тази специфична характеристика. Нека тази земя, обградена от великата река Дунав и от бреговете на Черно море, станала плодородна от скромния труд на много поколения и отворена за културен и търговски обмен, интегрирана в Европейския съюз и със солидни връзки с Русия и Турция, да може да предложи на децата си бъдеще на надеждата.  Бог да благослови България, да я запази мирна и гостоприемна, и да я направи просперираща и щастлива!     ", "date": "2019.05.05", "title": "Папа Франциск: България е земя с древни християнски корени, където многообразието е богатство"}
{"url": "http://epicenter.bg/article/Zapochna-sreshtata-mezhdu-papa-Frantsisk--patriarh-Neofit-i-chlenove-na-Svetiya-Sinod-na-BPTs-/181934/2/0", "text": "Започна срещата между папа Франциск, българския патриарх Неофит и членове на Светия Синод на Българската православна църква, предаде Агенция „Фокус“. Разговорите се провеждат в Синодалната палата. Папа Франциск бе посрещнат на входа от Западно и средноевропейския митрополит Антоний.  Двамата се целунаха по бузите и след това митрополит Антоний съпроводи главата на Римокатолическата църква до залата, където ще го очаква патриарх Неофит. Пред сградата на светия Синод са се събрали множество вярващи, които посрещнаха папата с възгласите „Папа Франциск“, „Папа Франческо“ и „Да живее папата“.  По време на срещата Негово Светейшество Българският патриарх Неофит и папа Франциск ще произнесат официални слова и ще си разменят подаръци. Дарът на Св. Синод е картина на храм-паметника „Св. Александър Невски”.  От Българската православна църка съобщиха, че ще приемат папата в сградата на Синода и ще му разрешат посещение в храм-паметника „Александър Невски”, но официално няма да му осигурят преводач за програмата извън Синода и храм-паметника, тъй като каноните не допускат това заради православните правила. Патриаршеският хор също няма да участва в програмата на папа Франциск. Няма да бъде отслужено и общо богослужебно или молитвено последование.  ", "date": "2019.05.05", "title": "Започна срещата между папа Франциск, патриарх Неофит и членове на Светия Синод на БПЦ "}
{"url": "http://epicenter.bg/article/Emil-Radev--S-novi-pravila-za-dokumentite-spestyavame-na-evropeytsite-40-mln--evro-godishno-/181936/2/48", "text": "  Бях докладчик по досието, с което Европейският парламент сложи край на апостилите и нуждата от легализация на официални документи в ЕС. С новите правила спестяваме на европейците 40 млн. евро годишно. Освен че няма да се налага да плащат около 100 евро на документ, хората, които работят, учат или живеят в друга държава-членка, вече няма да тичат по различни институции заради акт за раждане, удостоверение за семейно положение или постоянен адрес например. Това заяви кандидатът за евродепутат от листата на ГЕРБ и СДС Емил Радев при срещата си с жители на с. Вълнари, община Никола Козлево, съобщиха от пресцентъра на партията.  Той увери, че ще се бори при преразглеждането на нормативния акт след 2 години да се въведе и автоматично признаване на дипломите и удостоверенията за квалификация, както и на документи като решения на ТЕЛК и актуално състояние на  фирмите.  „Ще продължа да се боря и срещу двойните стандарти при храните, защото постигнахме много, създадохме механизъм за санкциониране на нарушителите, но трябва да гарантираме общоевропейски контролен орган, който да следи, че и в Източна Европа ще се предлагат храни и напитки със същото високо качество и на ниски цени, както в Западна Европа”, изтъкна Радев.  Той припомни, че от 10 години се бори в България да няма „вечни длъжници”. „Според статистиката срещу 600 000 български граждани има заведени изпълнителни дела. Важно е да има механизъм за разсрочване и опрощаване на задълженията, така че да гарантираме втори шанс на хората, които са изпаднали в затруднение и дължат пари на банки, към електроразпределетелно дружество, топлофикация, частно лице кредитор или към фирма. За съжаление, в България даже след смъртта ни нашите деца  продължават да дължат”, изтъкна Емил Радев. Той припомни, че след като многократно е внасял промени в българското законодателство, е успял да прокара в европейска директива текст, в който изрочно се казва, че държавите-членки трябва да въведат възможностите за освобождаване от дългове в най-кратки срокове.  Акцент в разговорите в с. Вълнари бе и темата за сигурността. „През 2015 г. в ЕС влязоха над 1 млн. бежанци и нелегални имигранти, но след предприетите мерки за сигурност през първото тримесечие на тази година в Съюза са влезли 8883 души. С подкрепата на европейските ни партньори българската граница е най-добре охраняваната в целия ЕС, затова отчитаме и почти нулев натиск по границата ни с Турция”, подчерта Емил Радев и разясни ролята на Европейската гранична и брегова охрана за ефективния контрол.  „В следващия Европарламент е важно да защитим предвиждания за България бюджет от 18 млрд. лв. за новия програмен период. Това означава повече средства за обновяване на пътища и площади, за осъществяване на програми за заетост и обучение на младите хора, за подкрепа на бизнеса, така че да стане по-конкурентоспособен и да се повишават доходите”, категоричен бе кандидатът за евродепутат.  Областният координатор на ГЕРБ и кмет на Шумен Любомир Христов благодари на Емил Радев, че в качеството си на евродепутат през последните 5 години винаги е бил съпричастен на случващото се в областта. „С негова подкрепа ученици и граждани на Шумен получиха възможност да се запознаят отблизо с работата на европейските институции”, отбеляза още Любомир Христов.  Кметът на община Никола Козлево Ешреф Реджеб на свой ред призова хората както живеят, работят и празнуват заедно, независимо от религията си, така заедно да защитят и европейския курс на България. „Номер 12 в бюлетината и подкрепа за хора като г-н Емил Радев ще гарантира повече европейски перспективи за страната ни и за развитието на населените места”, заключи той.  По-рано вчера заедно с Любомир Христов Емил Радев присъства на националното първенство по карате „Шинкиокушин” в Шумен. Двамата бяха сред гостите на спортното събитие по покана на сенсей Даниел Димитров от СКК „Киокушин”, който е организатор и домакин на състезанието.  „Арена Шумен е прекрасен пример за резултатите от активната работа, с която се отъждествява управлението на ГЕРБ”, категоричен бе Радев. Сенсей Даниел Димитров информира, че първенството се провежда за първи път в Арена Шумен, а отзивите от клубовете, които представляват над 30 града в страната, са отлични.  ", "date": "2019.05.05", "title": "Емил Радев: С нови правила за документите спестяваме на европейците 40 млн. евро годишно "}
{"url": "http://epicenter.bg/article/Kandidatat-za-evrodeputat-Asim-Ademov-i-narodniyat-predstavitel-Asya-Peeva-posetiha-sela-v-obshtina-Ruen/181937/2/0", "text": "      Кандидатът за евродепутат от ГЕРБ Асим Адемов и народният представител Ася Пеева посетиха села в община Руен – една от големите общини със смесено население в област Бургас, където в последните години ГЕРБ трайно реализира успешните си политики.   В с. Трънак те се срещнаха с жители на селото и обсъдиха проблемите им. Всички се обединиха около идеята, че няма религия, която да поощрява омразата и тероризма. „Ние в ГЕРБ не делим хората по етнос. Важно е днес, когато в Европа се надигат националистически настроения, ние в България да запазим мирното съжителство, както досега, на хората от различни религии“, заяви Адемов.   При срещата в с. Планиница, жителите на селото изразиха опасенията си от намеренията на общинска администрация да слее паралелките в основното училище, в което се обучават 80 деца. По думите им тях, това ще повлияе негативно върху качеството на образованието и поискаха съдействие за разрешаване на казуса. Кандидатът за евродепутат Асим Адемов и Ася Пеева, която е член на парламентарната Комисия по образование коментираха, че ще се запознаят в детайли с казуса и ще търсят решение на проблема. Това съобщиха от пресцентъра на ПП ГЕРБ.   „Образованието е ключът към бъдещето не само на България, но и на Европа. Благодарение на ГЕРБ то бе изведено като приоритет в управлението на страната ни и аз ще продължа да отстоявам тази позиция. Учителските заплати бяха увеличени с 10% от тази година, очаква се и още работа в тази посока. В следващият програмен период ще бъдат отпуснати 18 млрд. лв., като съществена част от тях ще бъдат насочени към образованието. Европа не е далеч от нас, ние сме част от нея и това се усеща и вижда по време на посещението ми в различни населени места“, коментира Адемов.", "date": "2019.05.05", "title": "Кандидатът за евродепутат Асим Адемов и народният представител Ася Пеева посетиха села в община Руен"}
{"url": "http://epicenter.bg/article/Ochakva-se-dnes-TsIK-da-vzeme-reshenie-po-signala-za-izpolzvaneto-na-znaka-na-VVS-ot-partiya-Volya-/181938/2/0", "text": "Очаква се днес, 5 май, Централната избирателна комисия да вземе решение по повод официалния сигнал, изпратен от Министерството на отбраната за неправомерно използване от политическа партия на знак за национална принадлежност на Военновъздушните сили. Това съобщиха от МО.  Министерството на отбраната изпрати вчера, 4 май, официален сигнал до Централната избирателна комисия за неправомерно използване от политическа партия „Воля-българските родолюбци“ на знака за национална принадлежност на самолетите и вертолетите от българските Военновъздушните сили. Политическа партия „Воля-българските родолюбци“ е регистрирана за участие в изборите за членове на Европейския парламент на Република България на 26 май 2019 г.  Знакът представлява три концентрични кръга в цветовете на българското национално знаме и е вписан в регистъра на военните въздухоплавателни средства на Република България. Той се поставя върху тялото, опашката и крилата на въздухоплавателните машини, с цел разпознаването им от въздуха и от земята.  Използването на този национален знак за политически цели е грубо нарушение на Изборния кодекс, Закона за отбраната и Въоръжените сили, както и на Наредба № 20 от 14.06.2010 г., която определя реда за регистрация на въздухоплавателните средства на Република България.  В сигнала се настоява за премахването на този национален знак от всички агитационни материали на политическата партия, с цел недопускане на политически внушения, които уронват авторитета на военнослужещите и на Българската армия.  ", "date": "2019.05.05", "title": "Очаква се днес ЦИК да вземе решение по сигнала за използването на знака на ВВС от партия Воля "}
{"url": "http://epicenter.bg/article/Denitsa-Zlateva-v-Burgas--Borbata-s-koruptsiyata-tryabva-da-bade-natsionalen-prioritet-/181964/2/48", "text": "„Основният въпрос, който повдигат гражданите по време на срещите, е кога най-накрая ще има наказани за корупцията – и с европейските, и с националните средства. Има огромен гняв и недоволство сред хората. Борбата с корупцията трябва да бъде национален приоритет“. Това заяви кандидатът за евродепутат на „БСП за България“ Деница Златева в Бургас. Днес тя откри предизборния информационен офис на левицата в морския град, съобщиха от пресцентъра на БСП.  Деница Златева коментира последните скандали с еврофондовете. Тя посочи, че първо трябва да има много стриктно прилагане на европейските регламенти за използване на европейските средства, много ясни критерии, на които трябва да отговарят проектите. „Не на последно място - много е важно контролните органи да си влязат във функциите, защото в момента искат да обвържат фондовете с върховенството на закона в страните членки на ЕС и ако ние продължаваме да сме пример за корупционни практики по използването на европейските средства, да не се окаже, че един ден ЕК ще реши, за определен период от време, да спре европейското финансиране“, каза Златева.  По нейните думи, най-важното е да променим възприятието и приемането на тези европейски средства като извор на корупция, защото има много добри примери за използване и за реализиране на европейски проекти, но има и такива, където ясно си личи, че просто сме инвестирали едни 5 млн. за някаква спортна сграда, а болниците също имат нужда от ремонт. Много важно, според нея, е държавните институции и контролните органи да си свършат работата и най-накрая да има наказани.  „Надявам се, че и разследващите органи са узрели, че трябва да има конкретни резултати, а не само да си разменяме кореспонденция с тях. От много години се говори за корупция на всички нива. Знаете, че ние имахме различно виждане за ролята и мястото на КПКОНПИ в целия този процес, искахме по друг начин да бъде структурирана Комисията. Надявам се, че и там ще проверят всички сигнали по отношение на ръководството на този орган и ако е необходимо, да се предприемат кадрови мерки, но не само, за да уредим следващия на тази позиция, а да имаме ефективна Комисия, независимо кой я управлява“, заяви кандидатът за евродепутат.  Деница Златева подчерта, че е изключително важно да има съгласие и сътрудничество по чувствителните теми, важни за българина. По думите й, трябва да имаме много силна обществена дискусия, не да се крием зад позиции на правителството, които никой не знае какви са, да активираме целия бранш, който може да бъде засегнат от едно решение, да имаме сътрудничество с европейските депутати, както и да имаме тясно сътрудничество и с българския парламент, защото той също има своята роля.  „Имаме подготвена силна листа и смятам, че когато си част от една силна политическа група, като Партията на европейските социалисти в Европейския парламент, гласът на българските евродепутати ще се чува и ще отстояваме интересите си“, заключи Златева.  След откриването на информационния офис, кандидатът за евродепутат положи цветя на паметника на Ана Маймункова - видна активистка на жените-социалистки. Деница Златева разговаря и с хората в Морската градина на Бургас. Тя посети също така и пролетното изложение в Експозиционен център „Флора“. Златева бе придружавана от народните представители Петър Кънев и Николай Тишев, общинския председател на БСП - Бургас Живко Господинов, областния лидер Стойко Танков и председателя на МО в БСП - Бургас Васил Иванов.  ", "date": "2019.05.05", "title": "Деница Златева в Бургас: Борбата с корупцията трябва да бъде национален приоритет "}
{"url": "http://epicenter.bg/article/Mariya-Gabriel--Podgotven-otbor-v-EP-oznachava-silen-glas-na-Balgariya-pri-pregovorite-za-byudzheta-na-ES/181966/2/48", "text": "  Следващите няколко месеца след европейските избори са ключови за завършване на преговорите за новия многогодишен бюджет на ЕС. Имам честта да водя отбор, който познава процедурите и механизмите на водене на преговори. Затова е важно да изпратим в следващия Европейски парламент подготвен български отбор, който няма да губи време, а ще отстоява активно националния интерес. Това ще означава работа и за региони като Бобов дол, които могат да се възползват от предложената по време на българското председателство на ЕС Програма за въглищни региони в преход. Тя предвижда 5 милиарда евро в подкрепа на въгледобивни райони, за да могат да отговорят на новите тенденции в отрасъла. Ще бъдат обхванати 40 региона и Бобов дол има шанс да е един от тях. Това заяви по време на среща-дискусия с граждани на община Бобов дол водачът на листата на ГЕРБ за предстоящите избори за Европейски парламент Мария Габриел, съобщиха от пресцентъра на партията.  На срещата в Бобов дол присъстваха също кандидатът за евродепутат Асим Адемов, областният координатор на ГЕРБ – Кюстендил Виктор Янев, общинският ръководител на политическата сила в Бобов дол Мая Спасова и председателят на партията в Кюстендил Михаела Крумова.  Европа ни чува, защото имахме много сплотена група евродепутати от ГЕРБ. Имахме едно изключително успешно европредседателство. Имаме един министър-председател, който е на изключително голяма почит и уважение в Европейския съюз, както и един безупречен еврокомисар. Затова, и с оглед на постигнатите успехи, имаме лице и очи да застанем пред хората, за да продължим по пътя, по който сме поели. България е на правилното място и се движи по правилния път. Това заяви пред жителите на община Бобов дол кандидатът за евродепутатът от ГЕРБ Асим Адемов.  ", "date": "2019.05.05", "title": "Мария Габриел: Подготвен отбор в ЕП означава силен глас на България при преговорите за бюджета на ЕС"}
{"url": "http://epicenter.bg/article/Elitsa--koyato-nakara-Plovdiv-da-chati-na-angliyski/181979/10/0", "text": "            Чатботът е софтуерно решение, което се вкарва във Фейсбук месинджър на страницата или сайта на даден бизнес и оптимизира общуването с клиентите като имитира разговор с човек. Когато потребителят задава въпрос чатботът отговаря с текст, със снимка, видео, аудио… за да се получи или свали някаква информация. При всички случаи, разговорът протича веднага, без да има някаква задръжка и ботът отговаря с адекватната информация, която е вкарана в базата данни от страна на бизнеса.   -           -          Има три вида ботове. С едните ботчета не можеш да си пишеш, а общуваш с тях чрез бутончета – избираш си бутонче и ботът ти отговаря в зависимост от онова, което си натиснал.   Следващата степен за бота е, когато той може да разбира ключови думи. Това пак е запрограмирано. С бизнеса сме избрали примерно 100 ключови думи, които отговарят на различни стоки и услуги от бизнеса. Когато ботът хваща заложената дума в излечението, отговаря според това, което бизнесът иска клиентът да научи за тази дума.    Третият вид чатбототове имат допълнителен алгоритъм, с който хваща повече от една ключова дума в изречението и изчислява от базата данни с информацията, която има, кой отговор е най-правилен. Този третият може да се каже, че има изкуствен интелект.  Макар че с изкуствен интелект сега много се спекулира, затова да речем, че е един умен бот.    -           -          Чатботът може да помогне на всяка една индустрия и ниша. Не е задължително да е непременно туристически бот. В дадения случай, ние реализирахме чатбот за туристите на град Пловдив на английски език.   Още преди година и половина, когато започнахме да разработваме нашата компания, правих изследване в какви индустрии и как се прилага чатботът като софтуеърно решение и как помага на бизнеса, открих, че в света има десетина-дванадесет града, които има свои чатботове.  Сред тях са Токио, Отава, Буенос Айрес,  Сингпаур, Виена, Прага… Ботът те съветва къде да отидеш и какво да правиш. Това е и нашата цел – постепенно да навлезе ботът като истински консиерж за туристите на града.            В бота за Пловдив в момента има близо 400 бизнес-услуги и места. И това е само началото. Ни ес надяваме бизнесът в града да усети предимството, защото в Пловдив местата, достойни да бъдат посетени са хиляди.  В него има информация както за отделните хотели, барове, ресторанти, нощни клубове, галери, спортни зали, всички мероприятия на Пловдив 2019 и други извън програмата на европейската столица на културата. Могат да бъдат открити по дата или по тип събитие.              Ботът предоставя информация къде са и АТМ-машините (банкоматите), къде можеш да паркираш, какво е Синя зона, какво е качеството на въздуха в града в момента, каква е прогнозата за времето за десет дни напред. Ботът предоставя и валутен калкулатор и дори хороскопа за деня. Постарали сме се да заложим много полезна информация, вкл. адресите на 24-часовите аптеки, болниците ,различни клиники, ветеринарни кабинети, зъболекари. Т.е. когато един човек попадне в непознат град, да получи помощ от всякакъв характер. Затова сме се постарали спектърът от услуги в града да е максимално широко представен.   -             -          Разбира се. Аз съм убедена, че чатботовете са бъдещето на комуникацията между бизнес и клиент в следващите 5-7 до 10 години. Малцина знаят, че чатботът като софтуерно решение съществува от 1966 година. Т.е. не е дошло изведнъж на пазара и ей така ще си замине.  Той се използва от бизнеса вече 10-15 години и причината, поради която чатботовете станаха масов бизнес продукт сега е, че се намери плодотворна среда, в която те да виреят и да вършат необходимата услуга на клиентите.   Хората сега общуват през различните видове месинджъри, вече са нетърпеливи  и искат да получат информацията сега и веднага. Гугъл създаде културата на самообслужване и първо търсим сами онова ,което ни е необходимо, а след това се обаждаме по телефона. Чатботовете вършат всичко това:  те са на удобно място, там където са хората, работят 24 часа и не се изморяват, отговарят веднага, не те карат да изчакаш с „Вашето обаждане е важно за нас“. Всички препятствия, които човек има с общуването,  чатботът ги решава.  Затова мисля,  че това е добро решение за всеки бизнес,  но и за градове, институции, големи организации…             Първите индустрии, в които най-много се залага на чатбот в момента са банките, застраховането, здравеопазването, туризма. Смята се, че през следващата година между 80 и 90 процента от бизнесите в тях ще използват чатботове като решение за комуникация с клиентите. Така че, когато говорим за сферата на  туризма и налагането на чатбот за града това е естествен процес.     Елица Стоилова е основател и СЕО на Umni, агенция за виртуални асистенти, която се занимава с автоматизация на комуникацията на бизнеса с клиентите и на други процеси посредством софтуерно решение, известно като чатбот. Елица има зад гърба си 22-годишна кариера в хотелиерството в Северна Африка и на Марианските острови в Тихия океан – от аниматор до Директор Маркетинг и Генерален Директор на хотел там. Била е дългогодишен Председател и консултант на Комитета за руски пазар към Туристическата организация на Марианските острови (ТОМО). Елица има 2 правителствени награди от ТОМО за приноса й в развитието на тропическата дестинация. Тя е дългогодишен член на American Hotels & Lodging Association. Елица основава Umni по време на участието си в един от най-големите и предизвикателни стартъп акселератори на Силициевата Долина, The Founder Institute, с проект на Umni за чатботове за хотелиерството. Днес Umni работи с клиенти от различни индустрии, които са готови да внедрят чатбот в месинджъра на своя бизнес или на своя сайт за да предложат по-добро и иновативно обслужване на клиентите, да оптимизират работата на персонала и да спестяват средства и ресурси. Клиенти на Umni са 4-звездни хотели, дерматологичен център Reverse, певицата Джина Стоева, развлекателен бизнес, регионална библиотека и други. Най-големият проект на Umni стана пускането през април 2019 на туристическия виртуален асистент Пловдив Сити Консиерж – първият градски чатбот в България. Екипът на Umni има над 20 години опит в бизнес мениджмънт и операции, работа с клиенти, маркетинг и продажби, особено онлайн, както и близо 20 години опит в IT сферата – мениджмънт проекти, уеб дизайн и програмиране, QA. Чатботът е софтуерно решение, което имитира разговор с човек, общува с клиента и отговаря на най-често задаваните въпроси чрез текст, видео, аудио, снимки, линкове и други елементи на комуникация, също така автоматизира други бизнес процеси посредством интеграция с външни приложения, програми и платформи. Мото: „Да позволим на технологиите да ни върнат обратно времето да бъдем хора“.  ", "date": "2019.05.05", "title": "Елица, която накара Пловдив да чати на английски"}
{"url": "http://epicenter.bg/article/Mey--prizova--leybaristkiya--lider--Korbin---da-se-dogovoryat--za-Brekzit--/181916/7/0", "text": "Британската министър-председателка Тереза Мей днес призова в авторски текст във в. \"Мейл он съндей\" лидера на лейбъристите Джереми Корбин да загърбят различията си и да се договорят за Брекзит, предаде Ройтерс, съобщи БТА.   \"На лидера на опозицията казвам: Нека се вслушаме в това, което избирателите ни казаха на местните избори и да оставим за момент различията си настрана. Нека се договорим\", написа Мей в неделното печатно издание.   В. \"Съндей таймс\" съобщи, че консерваторите ще предложат нови отстъпки на лейбъристите, когато преговорите бъдат възобновени във вторник. Те ще включват временен митнически съюз с Европейския съюз, който може да продължи до парламентарните избори през юни 2022 г.   \"На този етап лейбъристите могат да използват манифеста си, за да настояват за по-мек Брекзит, ако желаят, а нов консервативен министър-председател може да настоява за по-твърд Брекзит\", заявява източник, цитиран от вестника.   Лейбристите изтъкват, че постоянен митнически съюз с ЕС е условие за подкрепа на плановете на Мей за Брекзит, докато консерваторите се противопоставят на такъв съюз, защото би попречил на Великобрлитания да сключва търговски договори с други държави. Какъвто и да е митнически съюз със сигурност ще разтревожи повечето подкрепящи Брекзит членове на Консервативната партия, посочва Ройтерс.   Вестник \"Обзървър\" съобщи, че десетки депутати лейбъристи са писали до Корбин с настояване за втори референдум за Брекзит.   Ревностният застъпник за Брекзит Найджъл Фараж написа в \"Съндей телеграф\", че сделка между консерватори и лейбъристи за Брекзит, включваща митнически съюз, ще бъде \"коалиция...срещу народа\".  ", "date": "2019.05.05", "title": "Мей призова Корбин да се договорят за Брекзит"}
{"url": "http://epicenter.bg/article/TASS--Ot-Sofiya-papa-Frantsisk-potvardi-zhelanieto-si-da-poseti-Rusiya-/181929/7/0", "text": "Папа Франциск потвърди още веднъж желанието си да посети Руската федерация. Съответното главата на Католическата църква направи пред кореспондент на TACC от София, където пристига на апостолическа визита по покана на правителството на България и католическите епископи в страната.  \"Длъжен съм да отида (в Русия)\", заяви папата в отговор на шеговит коментар, че днешната му визита, която включва преклонение пред Светите братя Кирил и Методий, е много близо до Русия в географски аспект.  ", "date": "2019.05.05", "title": "ТАСС: От София папа Франциск потвърди желанието си да посети Русия "}
{"url": "http://epicenter.bg/article/Izrael-udari-ofisa-na--Anadolskata-agentsiya--v-Ivitsata-Gaza-/181947/7/0", "text": "Израелска авиация е нанесла удари по сградата на „Анадолската агенция“ в Ивицата Газа в събота вечерта. Кореспондент на медията съобщава, че самолетите от ВВС на Израел са ударили зданието с 5 ракети, след като преди това са направили предупредителни изстрели. Не се съобщава за загинали, уточнява Агенция \"Фокус\".  „Нападението над офиса на „Анадолската агенция“ в Газа е непредизвикана агресия на Израел“, заяви турският външен министър Мевлют Чавушоглу в „Туитър“ и добави: „Безразборното насилие на Израел над невинни хора е престъпление срещу човечеството. Тези, които насърчават Израел, също са виновни. Ще продължим да защитаваме палестинската кауза, дори и сами“.  „Осъждаме категорично нападението на Израел срещу офиса на „Анадолската агенция“ в Газа, което цели да прикрие новите му престъпления“, написа помощникът на турския президент Ибрахим Калън също в „Туитър“.  Израел е изпратил танкова бригада на границата с Ивицата Газа, съобщи пред журналистите един от ръководителите на армейската пресслужба Йонатан Конрикус, предава РИА Новости.  „Ние сме в процес на разполагане на 7-а бронетанкова бригада, която при необходимост ще бъде задействана в настъпателни действия. Прехвърлянето се прави не за укрепване на отбраната, а за да има там достатъчно сили“, уточни той.  Руската агенция припомня, че на границите на Ивицата Газа, където има около 40 хиляди бойци с десетки хиляди ракети, израелските военни обикновено държат две бригади с по две хиляди души във всяка.  По думите на Конрикус, армията е призовала резервистите в частите на противовъздушната отбрана (ПВО) и разузнаването, но засега не се планира мащабна мобилизация. В същото време той коментира възможни преговори за мир.  „Те може да се проведат, или да не се проведат, но ние не знаем нищо за тях, това не е наш прерогатив. Нашата задача е да защитаваме гражданското население на Израел и да караме ХАМАС и „Ислямски джихад“ да плащат цена за тяхната агресия“, подчерта офицерът.  Израелският премиер Бенямин Нетаняху съобщи, че е дал заповед на армията да продължи „масираните атаки“ срещу палестинските терористи.  През последните дни израелските военни са засекли изстрелването на около 430 реактивни снаряда и са атакували около 220 цели в Ивицата Газа в отговор на ракетния обстрел от страна на палестинските бойци. Бомбардировката е срещу обекти на двете основни групировки в анклава – движението ХАМАС и съюзниците му от „Ислямски джихад“.  В петък палестински снайпер рани двама войници, като в отговор израелската авиация атакува позиции на терористите в Ивицата Газа. При това загинаха трима палестинци, а още 50 пострадаха при сблъсъци с военните на границата.  Обменът на удари прекъсна затишието, което се бе установило от март, когато с посредничеството на Египет управляващото в Ивицата Газа правителство ХАМАС обяви взаимно прекратяване на огъня с Израел.  Сред загиналите са един израелтянин и шестима палестинци. Ескалацията на конфликта може да постави под въпрос сигурността на провеждането на музикалния конкурс Евровизия, който се открива в средата на май в Тел Авив.  ", "date": "2019.05.05", "title": "Израел удари офиса на „Анадолската агенция“ в Ивицата Газа "}
{"url": "http://epicenter.bg/article/Turskiyat-vitseprezident--Nyama-da-se-oganem-pod-sanktsiite-na-SASht-za-ruskite-S-400-/181953/7/0", "text": "Турция никога няма да се огъне под американските санкции заради споразумението за придобиване на руски системи за ПВО С-400, заяви турският вицепрезидент Фуат Октай в неделя, предават Reuters и Агенция \"Фокус\".  Вашингтон твърди, че системите не са съвместими с оборудването на НАТО и може да компрометират неговите изтребители F-35. Той предупреди за евентуални санкции срещу Анкара в случай, че сделката за руските С-400 действително се реализира.  По местния телевизионен „Канал 7“, Октай заяви, че опасенията на САЩ са безпочвени и че планираната дата за първата доставка през юли остава непроменена.  „Когато Турция подпише споразумение, Турция държи на думата си. Ние подписахме това споразумение и вече направихме плащания“, уточни той.  ", "date": "2019.05.05", "title": "Турският вицепрезидент: Няма да се огънем под санкциите на САЩ за руските С-400 "}
{"url": "http://epicenter.bg/article/Naydzhal-Faradzh-prizova-Dzheremi-Korbin-na-debat-predi-evropeyskite-izbori-/181957/7/0", "text": "Лидерът на Партия Брекзит Найджъл Фарадж предложи на лидера на опозиционната Лейбъристка партия да проведат дебат преди предстоящите през май избори за Европейски парламент, предава ТАСС, цитирана от Агенция \"Фокус\".  „Парламентарната фракция на лейбъристите решително подкрепя идеята за запазване на членството в ЕС и много нейни представители се стремят към провеждането на втори референдум (за Брекзит), за да останат (в ЕС). Но има още 5 милиона лейбъристки избиратели, които гласуваха за излизане от Съюза, особено в централната и северната части на Англия, както и в Южен Уелс. Иска ми се, в периода, който остава до гласуването, да проведа дебати с Джереми Корбин по тази тема, защото хората са объркани за това, към каква позиция се придържа Лейбъристката партия“ заяви Фарадж в неделя по телевизионния канал Sky News.  „Партия Брекзит“ продължава да води в последното изследване на общественото мнение на You Gov/Times за предстоящите избори за Европейския парламент, като за партията на Найджъл Фарадж възнамеряват да гласуват 30% от избирателите, от 28% в анкетата през миналата седмица.  Лейбъристите са на второ място с 21% от гласовете (от 22%), докато Консервативната партия е на път да претърпи съкрушително поражение, като остава със само 13%. „Зелените“ и „Промени Обединеното кралство“ отстъпват с по един пункт на 9%. Либералните демократи биха получили 10% от гласовете на избирателите (от 7% миналата седмица). ЮКИП също отстъпва с 1% до 4%.  ", "date": "2019.05.05", "title": "Найджъл Фарадж призова Джереми Корбин на дебат преди европейските избори "}
{"url": "http://epicenter.bg/article/Samoletat-na-gratskiya-prezident-katsna-avariyno-na-Krit/181967/7/0", "text": "Самолетът на гръцкия президент Прокопис Павлопулос направи аварийно кацане на летището в Ираклион на остров Крит заради буря, съобщава РИА Новости, предаде БГНЕС.   Машината се насочи към град Ханя в Крит, но климатичните условия не й позволиха да се приземи. В резултат беше решено да се извърши аварийно кацане в Ираклион, откъдето Павлопулос се отправи с кола към Ханя.   Заради силните ветрове в региона в неделя, бяха анулирани полети на две гръцки авиокомпании от Ханя до Атина и обратно.  ", "date": "2019.05.05", "title": "Самолетът на гръцкия президент кацна аварийно на о. Крит"}
{"url": "http://epicenter.bg/article/Do-15-00-chasa-izbiratelnata-aktivnost-na-vtoriya-tur-na-prezidentskite-izbori-v-Makedoniya-e-30-34--/181977/7/51", "text": "Към 15:00 часа местно време (16:00 часа българско време) избирателната активност на втория тур на президентските избори в югозападната ни съседка е била 30,34%. Гласуването се преминава спокойно, без прекъсвания и без никакви нередности. Това съобщи на пресконференция говорителят на Държавната избирателна комисия (ДИК) Люпка Гугучевска, предава скопската телевизия \"Сител\", цитирана от \"Фокус\".  Това означава, че до посочения час правото си на глас са упражнили 527 068 граждани на Северна Македония, според 95,67% от информацията, подадена от избирателните секции.  \"Най-висока избирателна активност има в общините Македонски брод - 49,45%, Крива Паланка - 42,61, Демир Капия - 49,17, Демир Хисар - 48,09 и Крушево 47,68%. Най-ниската е в общините Желино - 9.03, Боговине - 10.49 и Център Жупа - 11.96%\", поясни Гугуечевска.  Припомня се, че за да бъдат обявени за валидни, на изборите в Македония трябва да гласуват 40% от регистрираните в избирателните списъци. В противен случай ще бъде насрочено ново гласуване, а до провеждането му президентските функции ще изпълнява председателят на парламента - Талат Джафери.  ", "date": "2019.05.05", "title": "До 15:00 часа избирателната активност на втория тур на президентските избори в Македония е 30,34% "}
{"url": "http://epicenter.bg/article/2500-evro-globa-za-otkaz-ot-vaksini-v-Germaniya/181982/7/0", "text": "Германия обмисля задължителна имунизация срещу шарка на всички деца, които посещават детска градина или училище. Законопроектът за това бе внесен от министъра на здравеопазването Йенс Шпан, предаде БНР.   Родителите, които не имунизират децата си срещу шарка, ще бъдат глобявани 2500 евро, а децата ще бъдат изключвани от детските градини. Това предвижда законопроектът на министерството на здравеопазването на Германия.   „Искаме да предпазим всички деца от заразата и това налага тези мерки“, обясни Шпан.   „Затова е и необходимо децата, посещаващи учебни заведения, да са имунизиран и да имат документ за това“, поясни той.   Документите за имунизация трябва да се набавят до 31 юли 2020 година. Децата, които не могат да бъдат имунизирани поради болест или слаба имунна система, също трябва да докажат това с документ от лекаря си.   Шпан е министър от ХДС. Коалиционният партньор ГСДП също подкрепя този законопроект.", "date": "2019.05.05", "title": "2500 евро глоба за отказ от ваксини в Германия"}
{"url": "http://epicenter.bg/article/Rusiya-zove-SASht-da-se-otkazhat-ot-bezotgovornite-planove-za-nasilstvena-smyana-na-vlastta-vav-Venetsuela/181984/7/97", "text": "Русия призовава САЩ и всички, които ги подкрепят, да се откажат от \"безотговорните\" си планове за насилствена смяна на властта във Венецуела. Това заяви министърът на външните работи на Руската федерация Сергей Лавров на среща с венецуелския си колега Хорхе Ареас, предават TACC и Агенция \"Фокус\".  \"Призоваваме и американците, и всички онези, които ги подкрепят, да се откажат от безотговорните си планове и да действат изключително в рамките на международното право, това бе казано от Путин в телефонен разговор с президента [на САЩ Доналд] Тръмп преди няколко дни\", подчерта Лавров.  Москва също призовава за политически диалог за разрешаване на кризата във Венецуела, тъй като опитите за насилствено завземане на властта подкопават перспективата за постигане на споразумение, предупреди първият дипломат на Москва.  \"Виждаме безпрецедентна кампания, водена от САЩ за свалянето на законните власти на Венецуела, ние осъждаме тази кампания. Само венецуелците имат право да определят съдбата на своята държава, което изисква всеобхватен диалог на всички политически сили. А опитите за насилствена промяна на властта в Каракас нямат нищо общо с демократичния процес и само подкопават перспективата за политическо уреждане на кризата”, добави Лавров.  По-рано държавният глава на Венецуела Николас Мадуро призова военните да се подготвят за защита на страната в случай на американска инвазия.  \"Военните трябва да са готови да защитават страната с оръжие, ако един ден северноамериканската империя се осмели да атакува тази страната, тази свещена земя\", заяви Мадуро, обръщайки се към хиляди млади кадети в рамките на учения.  По-рано медии съобщиха, че американските власти биха могли да привлекат подкрепата на високопоставени военни във Венецуела.  ", "date": "2019.05.05", "title": "Русия зове САЩ да се откажат от безотговорните планове за насилствена смяна на властта във Венецуела"}
{"url": "http://epicenter.bg/article/Moskva--Ne-se-vodyat-pregovori-za-nova-sreshta-Putin-Tramp-/181988/7/0", "text": "В момента не се водят преговори за организиране на втора среща между президентите на САЩ и Русия Доналд Тръмп и Владимир Путин между представители на двете страни, заяви в неделя заместник-министърът на външните работи на Русия Сергей Рябков, предават ТАСС и Агенция \"Фокус\".  „Не, не се водят“, отговори той на съответстващ въпрос.  Рябков добави също, че не му е известно, дали такава среща може да се състои на форума на Г-20 в края на юни.  Вътрешнополитическите противници на президента на САЩ Доналд Тръмп се опитват да обърнат срещу него състоялите се на 3 май \"продуктивни преговори\" с руския държавен глава Владимир Путин. Членът на Палатата на представителите на САЩ Марк Покън стигна най-далеч от всички, като написа в „Туитър“, че телефонният разговор между Тръмп и руския лидер може да бъде приравнен към акт на държавна измяна, предава руската агенция EA Daily.  Според мнението на Покън, измяната „може да се види“ в това, че американският президент не е повдигнал темата за „намесата на Русия“ в изборите в изборите в САЩ в хода на разговора си с Путин.  В аналогичен стил се изказа и сенатор Чък Шумър. По неговите думи, приоритетите на Тръмп са „ужасни и подкопават демокрацията“.  Вместо да обсъждат „доказателствата за руската намеса“, разкрити в разследването на специалния прокурор Робърт Мюлер, те (Тръмп и Путин) „са сплетничали за теориите на конспирацията на Fox News\".  Водещият от опозиционния на президента на САЩ телевизионен канал CNN Джейк Тапър пък директно нарече Доналд Тръмп „официален представител“ на Владимир Путин.  „Той представя гледната точка на Путин, все едно е представител на Кремъл“, заяви журналистът. При това Тапър напомни заявлението на Тръмп след обаждането в Москва, че Путин не иска да се намесва в ситуацията във Венецуела, въпреки че държавният секретар Майк Помпео и съветникът на президента по национална сигурност Джон Болтън, по дуите на водещия, по-рано са казвали противното.  В съобщение в социалната мрежа \"Туитър\" държавният глава на САЩ Доналд Тръмп определи преговорите с президента на Руската федерация Владимир Путин като \"много продуктивни\". Двамата проведоха дълъг разговор по телефона по инициатива на американската страна на 3 май.  \"Проведох дълъг и много хубав разговор с президента на Русия Владимир Путин. Както винаги съм казвал, до началото на \"лова на вещици\" (разследването на специалния прокурор Робърт Мюлер - бел.р.), отношенията с Русия и Китай са хубаво нещо, не лошо... Обсъдихме търговията, Венецуела, Украйна, Северна Корея, контрола за неразпространението на ядрените оръжия и дори изфабрикувания руски скандал. Много продуктивни преговори!\", подчерта Тръмп.  ", "date": "2019.05.05", "title": "Москва: Не се водят преговори за нова среща Путин-Тръмп "}
{"url": "http://epicenter.bg/article/Ognen-ad-na-moskovsko-letishte---samolet-sas-78-dushi-se-prizemi-v-plamatsi--VIDEO--/181990/7/97", "text": "Ужасяващ инцидент се разигра на московското летище \"Шереметиево\". Самолет на \"Аерофлот\" се разби на аеропорта, след като се наложи да извърши аварийно кацане на аеропорта заради пожар на борда, предава Канал 3.  Самолетът, със 78 души на борда (73 пасажери и 5 души екипаж), излетял от \"Шереметиево\" за Мурманск в 18 часа. След 40 минути обаче се наложило да се върне и поискал да кацне аварийно. След два неуспешни захода накрая се стигнало до рязко снишаване и кацане, при което самолетът избухнал в пламъци.  Причината да се поиска аварийното приземяване била, че още във въздуха избухнал пожар в машината. Според първоначалната версия при рязкото кацане пламнали и двигателите, което предизвикало още по-голям пожар на земята.  Първоначално беше обявено, че всички хора на борда са евакуирани. Според ТАСС обаче един човек е загинал.  Според данни от медицинските служби поне 10 души са пострадали, като не се съобщава в каква степен. Един човек е загинал, съобщава ТАСС.  Местните служби вече са започнали разследване на инцидента. По първоначална информация причина за пожара е повреда в електрическата инсталация на машината \"Сухой Суперджет 100\". Тежки метеорологични условия, пък са допринесли за проблемното кацане.  ", "date": "2019.05.05", "title": "Огнен ад на московското летище Шереметиево - самолет със 78 души се приземи в пламъци (ВИДЕО) "}
{"url": "http://epicenter.bg/article/Severna-Makedoniya-ot-dnes-si-ima-nov-prezident---nay-veroyatno-tova-e-Stevo-Pendarovski/181994/7/0", "text": "Сигурно е, че от тази вечер страната официално има нов президент, а неговото най-вероятно име е Стево Пендаровски.   \r\n Втори тур на президентските избори в Северна Македония днес. Надпреварата е между кандидатите на двете най-големи политически сили - Стево Пендаровски на управляващия Социалдемократически съюз и Гордана Силяновска - Давкова от опозиционната ВМРО-ДПМНЕ. \r\n   \r\n Темата за смяната на името на страната доминираше в кампанията, но важният въпрос тази вечер е достигнат ли е законовият праг от 40% участие за валидност на вота. \r\n Нови избори в Република Северна Македония няма да има. Задължителната бариера от 40% беше надмината около 18 ч, около час преди края на изборния ден. \r\n", "date": "2019.05.05", "title": "Северна Македония от днес си има нов президент - най-вероятно това е Стево Пендаровски"}
{"url": "http://epicenter.bg/article/Ieaya/181925/11/0", "text": "      - Много са, вече не ги броя. Личният ми календар сега е на втори план, фокусиран съм изцяло върху кампанията за евровота. За мен 26 ти май е един от онези дни, които може да променят съдбата на милиони хора, да променят посоката на развитие на цяла Европа, в това число и на България. И го казвам без преувеличение. Като историк много добре осъзнавам, че всяка голяма промяна има своето начало, основано на нужните предпоставки, обществена необходимост и възможности.   На 26 ти май можем да променим пътя на Европа и да дадем нова перспектива на България. Съществува реален шанс при убедително представяне на тези избори, левицата в Европа да поеме кормилото на Европейската комисия за пръв път от двадесет години насам, особено ако успее да формира широк прогресивен алианс в Европейския парламент след изборите. Всъщност всеки ляв избирател в Европа, гласувайки за своята национална листа, гласува и за единния кандидат на ПЕС за председател на Европейската комисия Франс Тимерманс. Това означава, че всеки глас за партия от ПЕС е глас за промяната в Европа, глас за връщането на фундаментални ценности като справедливост, солидарност и равен шанс, които десницата отне от европейските граждани.   Това важи за България с двойна сила. Всеки глас за БСП е глас за промяната и в България, и в Европа. Силното представяне на БСП на тези избори ще е заявка за предизвикване на предсрочни парламентарни избори, възможност за промяна в управлението и нова социална посока за развитието на страната. Ще бъде обаче и важна подкрепа за резултата на европейската левица, която единствена е способна да върне Европа на пътя на развитието и социалната справедливост.   И друг път съм казвал, че системната криза, в която се намира Европа днес е резултат от дясната неолиберална философия и политика, които поставиха интересите на пазара и спекулативния капитал над интересите на хората. Можем да затворим тази страница, да зачеркнем тази политика, да върнем разбирането, че човекът е основната ценност за всяко демократичното общество като дадем шанс на партиите от левицата и в Европа, и в България да спечелят тези избори.     - Всяка кампания е различна. Но в тази политиците сякаш са в състезание как да откажат гражданите да гласуват. Това особено ме тревожи.   Видя се, че „Апартаментгейт“ няма да доведе до политически катарзис. За съжаление постигна друг „резултат“ - лиши кампанията от важния разговор за Европа. Ние отново не знаем нито кои са националните ни приоритети, нито как да ги отстояваме. Вече 12 години сме пълноправен член на Евросъюза и сякаш още не разбираме какво означава това. Всяка промяна в Европа ни изненадва и ни сварва неподготвени. Вечно изпитваме провинциално неудобство да поставим със самочувствие нашите проблеми в рамките на общия европейски дневен ред.   Продължаваме да си мислим, че реформите, които са ни необходими в редица сектори, са въпрос на симулация за пред европейците, а не въпрос на по-добро функциониране на собствената ни държава и потребност на собствените й граждани. Лъжем себе си, че лъжем Европа и донякъде номерът минава, защото тя си има достатъчно проблеми, за да се занимава с нас.   И така вече 10 години. БСП обаче може да ни извади от тази политическа летаргия като направи истински стойностна и силна кампания.     - Трябва да убедим хората, че ние сме алтернативата на всичко гореописано. Да очертаем ясна перспектива пред страната за следващите не 5, а 10 години поне. Да представим и разкажем каква е лявата перспектива пред България в рамките на променящия се, динамичен европейски дневен ред. Приоритети на БСП са политиките за изравняване на европейските доходи, широко дискутирани напоследък в европейските институции, но не и у нас; темата за въвеждането на данък  върху трансакциите на спекулативния капитал, който предизвика кризата от 2008 година и отдавна трябваше да поеме своята социална отговорност пред обществото.   Нашето искане е със събраните средства от този данък да се подкрепят социални политики като Младежката и Детската гаранция.   Но кое, според вас, е приоритет за десните партии? Комфортът на банките и спекулативния капитал или проблемите на младежката безработица, липсата на добро здравеопазване и образование за милиони деца в Европа, в това число и в България? Въпросът е риторичен.   Друга тема - БСП днес трябва да пита управляващите: какво става с Шенген? Ние настояваме за цялостното ни приемаме по въздух, суша и вода, както заслужаваме, не е редно да се примиряваме с частичното приемане в зоната, каквото снизходително ни предлагат.   Още един съществен въпрос, който има място в дискусията около евровота – Еврозоната. Оставането извън нея ще ни остави в периферията на Европа. Влизането крие възможни рискове, които трябва да предвидим и отстраним. Левият прочит на този процес е, че трябва да подготвим обществото, икономическата и социалната системи в България, за да не позволим спекулативно покачване на цените.   Вярвам, че в малкото оставащо време до вота можем да спечелим доверието на хората като поставим в центъра на политическата дискусия европейските теми и като излъчваме компетентност, визионерство, но и политическа зрялост.   Защото хората искат промяна и справедливост, но също така искат предвидимост и сигурност, и не са склонни да заменят първото за второто.   Ще бъдем много по-силен и убедителен инструмент на промяната в България, ако сме част от голямата идея за промяна в Европа.     - Кампанията през 2009 г. сякаш бе най-тежка. БСП излизаше от пълен успешен мандат, правителството успя да постигне изключителни икономически резултати за страната – 100% увеличение на доходи и пенсии, немислим днес икономически растеж от 6% на година, над 24 млрд. евро преки чуждестранни инвестиции и 8 млрд. лв. фискален резерв, а ГЕРБ спечели заради пиар трикове и една знакова реплика на тогавашния мандатоносител.   Тогава хората в БСП бяха разочаровани, че загубихме доверието на избирателите, въпреки безспорните успехи.     - Личните битки в политиката не носят политически кредит. Принципните битки – да. В политиката винаги трябва да имаш кауза, по-голяма от теб самия. Тогава хората ще ти повярват и ще те последват. Когато водиш битка в името на нещо голямо, нещо, което касае живота и бъдещето на мнозина, тогава ставаш лидер и хората те следват.   Междуличностните скандали в политиката събират много медиен шум и публика, но не се трансформират в обществено доверие нито за лидера, нито за неговата партия.   С Борисов съм водил тежки дебати, но те винаги са били от идейни и принципни позиции. Искрено вярвам, че така демокрацията печели, защото хората имат възможност да избират разказа за бъдещето на коя партия им харесва повече.     - За съжаление, в последните години в света стана модерно да се сриват авторитети. За България това важи с особена сила. Проблемът е, че тезата - „всички са маскари“, срива изцяло доверието в демократичната политическа система. А нищо по-добро не е измислено, нали?   В същото време личностните нападки и липсата на идеология сваля нивото на политическия разговор у нас. Хората очакват да чуят какво ще направят политиците за тях, как ще подобрят живота им – доходи и достойни условия на труд, пенсии, достъп до здравеопазване и образование. А вместо това ги заливат с агресия и празноговорене. Годините в политиката ви сблъскаха не само с чуждите, но и със своите.     - За левите хора цели 14 години „Коалиция за България“ означаваше знак за равенство с БСП. „Коалиция за България“ беше нашата запазена марка и за избирателите и симпатизантите ни тя има силна емоционална стойност.   Не знам как се стигна дотук. Убеден съм, че това, меко казано, политическо недоглеждане, ще подобри значително резултата на АБВ, още повече, че жребият ги постави преди нас в общата листа. Съжалявам също, че много от нашите дългогодишни коалиционни партньори сега намериха място при конкурентите ни в ляво. Грешка е, че го допуснахме!   Мисията на БСП трябва да е обединението на лявото в България. Преди и след избори. Но както и да е сменена опаковката, за левите избиратели оригиналното съдържание си остава в „БСП за България“. Това е коалицията, обединена около БСП - автентичната историческа левица у нас. И мисля, че резултатът на изборите ще го докаже.   - Най-голямата заплаха за ЕС е той да се разпадне, а именно затова призовават националистите. Европа на отечествата може да звучи красиво, но всъщност води до разделение, „телени огради“ в сърцето на Стария континент и прилагането в пълнота на принципа „по-големият мачка по-малкия“.   Истината е, че само левицата може да възстанови и да спаси Европа. Отново! Както в годините след Втората световна война със социалдемократическия консенсус.   За целта ние ще трябва да започнем да наричаме нещата с истинските им имена: експлоатацията – експлоатация, военолюбието – военолюбие, бедността – бедност.   Европа има нужда от справедливост и солидарност, а не от дясното господство на пазара или от носталгията по миналото на националистите.   Да не забравяме какво е казал Екзюпери - „Ние не наследяваме земята от нашите родители, а я вземаме на заем от нашите деца“. Само разговорът за бъдещето може да даде перспектива на гражданите на този най-красив проект – Европейския съюз.     - В следвоенна Европа класическата десница участваше в социалдемократическия консенсус, но в последните години започна да го руши. Замени свободата с господство на пазара, равенството с неравенство, а братството – със социална пропаст между хората. Заради тези десни политики в днешна Европа има две групи хора – едната се страхува от края на света, а другата – от края на месеца.   Заради оставането във властта ЕНП е готова и на безпринципен компомис като съюз с крайната десница. Конкретен пример за това е кампанията на Народната партия в Испания. И обратно – партията на Педро Санчес заложи на истинските социални послания – доходи, работа, права на жените. И победи!   Това ще бъде и идеологическата битка на европейските избори.   Левицата е тази, която носи промяна и в България, и в Европа.     - Променен! Но все пак не виждам толкова големи основания за прогнозирания триумф на национализма. Освен това националистите никога не могат да бъдат обединени.   Вярвам, че Партията на европейските социалисти (ПЕС) ще се представи добре и ще бъде ядрото на един прогресивен лявоцентристки алианс в ЕП. След победата във Финландия лявото политическо семейство има осем премиери в Европейския съвет, а след изборите в Дания може да се окажем най-многобройни.   Прогресивно мнозинство в ЕП, председател – социалдемократ на Европейската комисия и мнозинство на левите в Европейския съвет имат шанс категорично да променят Европа, като й върнат солидарността и справедливостта.     - У нас ситуацията е същата – едни са приватизирали социалния асансьор и са се изкачили до последния етаж с терасата, а други се чудят ще отлепят ли някога от дъното.   Никога в България не е имало такива огромни неравенства. Заради властта ГЕРБ влезе в коалиция с националистите и пак заради властта дори и загубата на европейските избори ще бъде завоалирана с общите резултати на партньорите в управлението.     - БСП трябва да спечели тези избори. Ние дадохме много знаци, че искаме промяна, но сега трябва ясно да покажем, че сме в състояние да я случим, че имаме енергията, компетентността и визията да бъдем не просто безкомпромисна опозиция, а истинска алтернатива на управлението.   Основната ни цел, най-важната задача сега е да мобилизираме собствените си избиратели, членове и симпатизанти, за които европейските избори изглеждат далечни.   Трябва да привлечем също и възможно най-голям дял от протестния вот на хората, които искат да накажат управляващите. Техният брой е значителен и няколко процента в полза на БСП може да е разликата, която ще ни донесе победа на изборите.   Дали ще се създаде нова политическа ситуация зависи от резултата на евровота. При победа на БСП – безспорно да, левицата ще има основания да постави искане за предсрочни парламентарни избори.   Но дори тогава няма да е лесно, тъй като основната цел на управляващата коалиция между ГЕРБ и Патриотите е да оцелее и да остане на власт на всяка цена. Това не може да бъде смислена обществена кауза.   Превръщането на темата за оставането на власт в основна политическа самоцел на това мнозинство всъщност кара много хора да изпитват особено унижение и само увеличава желанието за промяна.   БСП трябва да покаже, че е готова да поеме управлението на страната, че е не просто силна опозиция, но и истинска алтернатива за избирателите.   Затова в оставащите дни до вота заедно с моите колеги от листата на БСП ще работим, за да формулираме смислен дебат по всички важни за България и Европа теми, да представим политики, които да формулират отговори на проблемите и очертават перспективи за бъдещето.     - Да, разбира се. Мисля, че почти всички мои колеги от листата вече работят да бъдат подкрепени преференциално. Това дава допълнителна мобилизация и носи повече гласове за общия резултат на БСП.   Ако някой иска да ме подкрепи преференциално, нека да гласува с номре 18 в листата за „БСП за България “ и да зачертае номер 105 в преференциите. Със син химикал, за да е валидна бюлетината (Смее се.)    ", "date": "2019.05.05", "title": "Сергей Станишев: Всеки глас за БСП е глас за промяна и в България, и в Европа!"}
{"url": "http://epicenter.bg/article/Boyan-Chukov--Problemat-na-frenskata-levitsa--I-ne-samo-na-neya-/181942/11/33", "text": "  Появата на „жълтите жилетки“ във Франция е „червен картон“ не само за френската левица. Протестното движение в страната на Волтер показа ясно, че тази европейска левица, която мобилизираше народните маси, си е отишла безвъзвратно. Днес тя е стара, сбръчкана, прегърбена и с шкембе. Като млада бе красива и привлекателна. Нещо като Брижит Бардо днес и преди 60 години.  Левицата бе трибун. Говореше за бедните. Защитаваше бедните. Трудовите хора дори и да нямаха илюзии се чувстваха представени в публичното пространство. Това не бе никак малко. Това им позволяваше да живеят макар и трудно, но достойно. Защото в живота не всичко е само хляб. Достойнството е необходимост. То е съизмеримо с хляба. Човекът с достойнство живее чисто и ясно.  Голямата трагедия на левицата е, че веднъж дошла на власт, тя се изправя пред икономическите и социални реалности. И още от самото начало започва да се срамува от своята предизборна програма, с която е била в опозиция. Винаги е по-забавно и по-лесничко да се протестира. Далеч по-трудно е да се управлява.  Формулата „Само да свалим десницата, а после ще видим, ще се оправим“ вече не работи.  „Жълтите жилетки“ не харесват френската левица. Не й вярват. Затова са на улицата. Левицата „сее“, когато изкарва на улицата хората да протестират. И им вдъхва вяра, че като дойде на власт, ще приберат „реколтата“. Левицата в опозиция обявява капитала за свой враг. За да бъде избрана. А като вземе властта, незабавно започва да се прегръща с финансите. Забравя за своите „жълти жилетки“, които са гласували за нея.  Европейската левица е болна от една стара болест, наречена „неотроцкизъм“. Нейното име днес е „соросоизъм“. Тази лицемерна болест я повали. Тя я състари и сбръчка. Троцкистите и соросоидите качиха левицата в инвалидна количка. Тя все още се преструва, че е жива. Но едвам достига с инвалидната количка до предградията, до малките градчета и села. Търси млада и свежа плът. Но все по-безуспешно. Прибира при себе си само млади соросоиди и джендъри. В най-добрия случай откровени кариеристи.  „Жълтите жилетки“ са доказателство, че днешната френска левица е тежко болна, на смъртен одър. И не само тя. „Жълтите жилетки“ и техните идейни последователи в Европа в по-голямата си част са бедни хора. Те имат много ниски доходи. Трудно свързват двата края. „Жълтите жилетки“ инстинктивно осъзнаха, че френската левица е изчезнала. И не само тя, не само френската. „Жълтите жилетки“ не виждат в левицата своя говорител. Те не смятат, че левицата ги представлява. Тя не им вдъхва надежда за бъдещето, в което ако не друго, то поне ще могат да се надяват на достоен живот.  За европейската левица „жълтите жилетки“ и други подобни престанаха да съществуват. И затова „жълтите жилетки“ излязоха по улиците и площадите. За да покажат, че съществуват, че имат проблеми, че нямат свое легитимно представителство.  Какво може да се очаква от една палиативна и неотроцкистка левица? Нищо. Шоуто, което тя предлага, е естрада издигната на гробището на историята. Комунистическите партии са се превърнали в екзотични лилипути, изпразнени от съдържание. Социалистическите партии, за да продължат илюзията, че са живи, се примириха с избора на „гражданска квота“.  Така е не само в България. И нещата няма рязко да потръгнат с една популистка гримаса на 1 май. „Гражданската квота“ няма да плаща партийния членски внос вместо редовите социалисти. Нито в буквален, нито в преносен смисъл.  Изплашени от случващото се, старите хора с леви убеждения гледат напрегнато този спектакъл. Те инстинктивно не желаят да участват в него. Жизненият опит им подсказва, че това не е тяхното, че има нещо тежко объркано, много фалшиво.  ", "date": "2019.05.05", "title": "Боян Чуков: Проблемът на френската левица. И не само на нея "}
{"url": "http://epicenter.bg/article/Turski-vestnik--Spornata-vanshna-politika-na-Tramp-shte-se-obarne-sreshtu-SASht-/181985/11/33", "text": "Администрацията на Доналд Тръмп продължава да използва грубо американската мощ всеки ден. Вашингтон не само продължава да руши либералния ред, създаден след Втората световна война, който е американско творение, но и налага едностранния си национален интерес на международната арена и играчите там. САЩ вече дори не се затормозяват да мобилизират международните организации. Разчитайки на грубата сила, Вашингтон налага американските закони на други държави, все едно те са международно право. За да влоши още повече нещата, Вашингтон разчита на санкции и заплахи, без да прави разлика между приятели и неприятели. Три неща, които се случиха през последните седмици, са достатъчни, за да покажат до какво ниво е стигнала американската едностранчивост, пише електронното издание на турския вестник Sabah в материал, предаден от Агенция \"Фокус\" без редакторска намеса.  Първо, САЩ внесоха Иранската революционна гвардия (КСИР) в списъка на терористичните организации и не продължиха позволенията на осем страни да внасят петрол от Иран. Усилията на администрацията на Тръмп да дестабилизират Техеран поставят под удар търговските интереси на трети страни. Освен това, Тръмп застана зад превратаджиите във Венецуела, където се надяваше да свали правителството на президента Николас Мадуро. Когато пучът се провали, Вашингтон продължи да заплашва с насилие срещу страната. За разлика от миналото, САЩ приеха абсолютно отворена позиция по въпроса за евентуална военна интервенция във Венецуела. Накрая, по искане на узурпатора-президент на Египет, Абдел Фатах ас Сиси, администрацията на Тръмп предприе стъпки за добавянето на „Мюсюлмански братя“ към списъка на терористичните организации.  Ясно е, че това не е първият път, когато САЩ налагат санкции на други държави, когато предлагат подкрепа на превратаджии, или добавят някого към списъка си на терористични групировки. Хората по света са напълно наясно с индиректната намеса на Вашингтон във военни операции от миналото. Турският народ, наред с други, е ставал жертва на двойните стандарти на Вашингтон, когато става въпрос за борба с тероризма. И администрацията на Барак Обама въоръжаваше сирийската издънка на терористичната организация ПКК – „Отрядите за народна самоотбрана“ (YPG/ОНС), докато говореше за либерални ценности.  Безпрецедентно е обаче, че Съединените щати не положиха усилия да оправдаят двойните си стандарти. Това, че американските съюзници, като Турция и Германия, са изправени пред заплахата от икономически санкции поради сърдечните си отношения с Русия, подкрепя тази мрачна констатация. Отново, способността на лобистите на чуждестранни правителства, включително Израел, Саудитска Арабия и Египет, да наложат тесния си дневен ред на Вашингтон, показва степента, до която процесът на външната политика на САЩ е отслабен.  Америка вече не се интересува от това колко щети причинява нейната едностранност. Например икономическите санкции на САЩ почиват на предположението, че Китай, Русия и Европейският съюз не могат да оспорят силата на долара. Освен това Вашингтон не вярва, че определянето на милиони иранци или „Мюсюлмански братя“ като терористи, е проблем. Подобни краткосрочни решения, които се основават изцяло на твърдата сила, може да минат и неоспорени. Все пак великите сили определено ще променят стратегическите си разчети в дългосрочен план. Не трябва и да си гений, за да се сетиш, че опитът на администрацията на Тръмп да наложи волята на Египет, Саудитска Арабия и Обединените арабски емирства (ОАЕ) в Близкия Изток ще подхрани радикализацията и тероризма.  Да се определи „Мюсюлмански братя“, организация, която активно се бори с „Ал Кайда“ и „Ислямска държава“, за терористична групировка, не е само просто недоглеждане. Това означава умишлено влошаване на положението в Близкия Изток и и насочване към умерените мюсюлмани, живеещи в Съединените щати. Определяйки избрани организации и индивиди като терористи, администрацията на Тръмп трябва да разпали пламъка на ислямофобията в Америка. Размиването на границата между умерени и радикални ислямисти няма да служи на интересите на Съединените щати или на техните съюзници. Точно обратното, ще играе право в ръцете на радикалите.  Рано или късно, обаче, санкциите на САЩ, американската подкрепа за превратаджии и двойните стандарти на Вашингтон в борбата с тероризма неизбежно ще се обърнат срещу тях.  ", "date": "2019.05.05", "title": "Турски вестник: Спорната външна политика на Тръмп ще се обърне срещу САЩ "}
{"url": "http://epicenter.bg/article/Tumba-romi-potroshiha-zavedenie-v-Karnare--mestnite-izlizat-na-protest/181935/3/0", "text": "Десетки българи от Кърнаре излизат днес на протест срещу роми от селото. Хората ще протестират на площада, където снощи двадесет въоръжени роми помляха заведение в центъра на Кърнаре, съобщи Марица, предаде Канал 3.   Екшънът се разиграл около 23.00 часа. Няколко млади роми от Кърнаре поискали да влязат в заведението на Георги Алексиев, за да пият бира. Кафенето обаче било затворено, в него имало семейно абитуриентско парти.   Ромите побеснели от отказа да бъдат обслужени. Само няколко минути след това пред заведението пристигнала група от 20 младежи, въоръжени с големи ножове. Начело бил 30-годишен циганин от махалата, който командвал бандата. С колове и камъни те потрошили заведението.   Хората се разбягаха, няма ранени, а тарторът на групата бе задържан, разказаха жители на Кърнаре пред пловдивската медия.   \"Потресени сме от това, което стана снощи в селото, заявиха местните. Ромите пристигнаха изведнъж, бяха голяма и въоръжена група. Нямаше никакъв повод за този вандализъм. Това заведение по принцип не работи вечер и те знаят това. Кафенето работи само до обяд, а снощи там имаше абитуриентска вечер\", разказа очевидец. \"Претенциите на ромите да си купят бира оттам бяха съвсем неоснователни\", допълни човекът от Кърнаре.   Кърнаре е едно селата с най-многобройно ромско население в Подбалкана, ромската махалата е в западната част на селото, но никога досега не се стигало до толкова остър конфликт, уточняват от Марица.  ", "date": "2019.05.05", "title": "Тумба роми потрошиха заведение в Кърнаре, местните излизат на протест"}
{"url": "http://epicenter.bg/article/Izpravyat-biznesmena-Vetko-Arabadzhiev-pred-spetssada-v-16-chasa/181941/3/0", "text": "Часове след като беше екстрадиран от Испания, бизнесменът Ветко Арабаджиев се изправя пред Специализирания наказателен съд, съобщи БНР.   В 208 тома са събрани доказателства, с които спецобвинението ще иска да убеди съда, че Арабаджиев трябва да остане за постоянно в ареста.   Заседанието по мярката му за неотклонение е насочено за 16 часа, а от Специализирания съд уточниха, че Арабаджиев е заявил изрично, че не желае да бъде сниман и записван.   Ветко Арабаджиев, който е обвинен за данъчни престъпления и пране на пари, бе екстрадиран в България от Испания и около полунощ пристигна с полет от Мадрид. След като самолетът кацна на летище София Арабаджиев беше конвоиран до ареста.   Засега съпругата му Маринела остава в арест в испанската столица.   Екстрадирането става 9 месеца, след като беше хотелиерът бе обвинен задочно за данъчни престъпления и пране на пари.   На 31 август миналата година два от знаковите хотели на фамилията Арабаджиеви в София и Пловдив осъмнаха под полицейска обсада. Няколко часа по-късно стана ясно, че доскоро влиятелната бизнесдвойка се разследва като организирана престъпна група, част от която е и Вълчо Арабаджиев - младши и още няколко души.   Ден след акцията настоящият заместник - главен прокурор, а тогава само шеф на спецпрокуратурата, Иван Гешев описа образно открито само за 24 часа от разследващите:   „Излизат пари от куфари, кутии, сейфове, касетки в банки. Наложи се през нощта спешна среща с БНБ, за да осигуряваме броячни машини, защото сумите са потресаващи…“   И започна голямото издирване на Ветко и Маринела Арабаджиеви.   Преди два месеца те бяха открити в курортно градче край Барселона, а преди дни испанският съд каза „да“ за главата на семейството, и поиска още документи за съпругата му.   „Това е официалната причина, а неофициалната - ангажирали са сериозна адвокатска защита. Правят всичко възможно явно да се забави екстрадицията. Шансът да се случи е минимален“, каза убедено Иван Гешев.  ", "date": "2019.05.05", "title": "Изправят бизнесмена Ветко Арабаджиев пред спецсъда в 16 часа"}
{"url": "http://epicenter.bg/article/Arestuvaha-tartora-na-bandata-za-pogroma-v-Karnare/181949/3/0", "text": "Над 50 жители на Кърнаре протестираха на площада, след като тумба роми снощи около 23 часа изпочупиха стъклата на заведение, въоръжени с ножове и брадви.   Причината за екшъна - не ги пуснали да си купят бира, защото собственикът празнувал абитуриентския бал на дъщеря си.   Арестуван е 30-годишният Илиян Янков - тартор на групата нападатели. Той е безработен, както и повечето от живеещите в ромската махала.   Само трима от циганите в Кърнаре работят, останалите живеят от социални помощи, уточнява Марица.бг.   \"Възмутен съм от това, което се случва. Подобна проява ни е за първи път, въпреки че половината село е ромско. Не вярвам ситуацията да достигне мащабите на Войводиново\", коментира кметът на Кърнаре Боньо Бонев, цитиран от сайта.   В момента Георги Алексиев, собственик на потрошеното заведение, дава показания в полицията.  ", "date": "2019.05.05", "title": "Арестуваха тартора на бандата за погрома в Кърнаре"}
{"url": "http://epicenter.bg/article/Bus-s-rabotnitsi-se-preobarna-kray-Vidin/181951/3/0", "text": "Преобърна се фирмен бус с шестима работници на пътя Арчар – Видин. Няма данни за тежко пострадали, съобщи bTV.   Автомобилът е паднал в канавка при движение по мокър участък.   Шофьорът и пътниците са транспортирани до болницата. Причините за катастрофата се изясняват.   Кметът на село Арчар съобщи, че движението на тежкотоварни автомобили се пренасочва по обходен маршрут.  ", "date": "2019.05.05", "title": "Бус с работници се преобърна край Видин"}
{"url": "http://epicenter.bg/article/MVR--Zadarzhan-e-mazh-sas-zabraneni-predmeti-po-vreme-na-meropriyatiyata-s-papa-Frantsisk-v-Sofiya/181955/3/0", "text": "Няма допуснати нарушения на обществения ред по време на масовите мероприятия във връзка с посещението на Папа Франциск в София. Към момента има един задържан – мъж на 58 години. Това съобщиха от пресцентъра на МВР. Той е бил забелязан от служители на реда на един от централните булеварди със забранени предмети и е отведен в столично районно управление.   Предвидените събития от посещението продължават по програма. Призивът към гражданите, които искат да присъстват на публичните прояви, е да се отправят местата, на които те ще се състоят колкото се може по-рано, контролните пунктове имат готовност за проверки 3 часа по-рано от планираното начало на проявите.   Изискванията са да не се носят обемисти багажи, което би отнело повече време при осъществяването на проверките. Няма да се допускат хора в явно нетрезво състояние и такива носещи огнестрелно и хладно оръжие.   За времето на провеждането на мероприятията няма да се допуска използването на дронове, за да не се застрашава животът и здравето на присъстващите.  ", "date": "2019.05.05", "title": "МВР: Задържан е мъж със забранени предмети по време на мероприятията с папа Франциск в София"}
{"url": "http://epicenter.bg/article/Tezhka-katastrofa-mezhdu-Plovdiv-i-Asenovgrad-vze-zhertvi/181965/3/0", "text": "Трима души загинаха, а двама са ранени при тежка катастрофа на пътя Пловдив - Асеновград. В болница е починала жена на 64 години, съобщават от МВР.   Инцидентът е станал на кръговото кръстовище до КЦМ към Асеновград около 11:30 часа.   Челно са се ударили джип и лек автомобил. На място са загинали мъж и жена, които са пътували с колата. При удара са пострадали трима пътници от джипа. Те са откарани в болница за прегледи.   Движението при 18 километър по пътя Пловдив-Асеновград е двупосочно в едната лента.", "date": "2019.05.05", "title": "Тежка катастрофа между Пловдив и Асеновград взе три жертви"}
{"url": "http://epicenter.bg/article/Semeystvo-Arabadzhievi-pazili-shemite-za-danachni-prestapleniya-v-mobilnite-si-telefoni-/181974/3/0", "text": "Семейство Арабаджиеви пазели схемите за данъчни престъпления в мобилните си телефони. Това разкриха по време на съдебното заседание от прокуратурата, съобщава Канал 3.  Според държавното обвинение бизнесмените са разпореждали на близки до тях да убеждават социално слаби лица да стават фиктивни собственици на кухи фирми. Дружествата извършвали симулативни операции, а оборотите им били връщани обратно на бизнесмените. От прокуратурата посочиха още, че злоупотреби е имало и в дружествата \"Захарен комбинат\" и \"Виктория груп\", собственост на фамилията. В периода от 2013 до 2018 година Арабаджиеви не са внасяли ДДС. В резултат на това щетите за държавата били за милиони левове.  \"Разбирам обвиненията, но не разбирам какво общо имам с тях\",заяви пред съда Ветко Арабаджиев.  Късно снощи бизнесменът Ветко Арабаджиев беше екстрадиран от Испания в България. Това стана след решение на втори съд в Испания, който е уважил искането на Специализираната прокуратура за връщане на Арабаджиев.  Срещу него вече има повдигнато обвинение за ръководене на организиране престъпна група и пране на пари. Същото е и обвинението срещу съпругата му – Маринела. Засега няма решение от испанските власти за екстрадицията на Маринела Арабаджиева. Причината - производството за нея все още не е приключило. По делото е обвинен и синът на Арабаджиеви Вълчо. Наскоро той беше пуснат от ареста под гаранция от половин милион лева.  Семейство Арабаджиеви бяха обявени за издирване с европейска заповед за арест през август 2018 г. Те бяха открити от испанските власти на 7 март 2019 г. в жилище в Кабрера де Мар в близост до Барселона, собственост на Георги Семерджиев.  ", "date": "2019.05.05", "title": "Семейство Арабаджиеви пазели схемите за данъчни престъпления в мобилните си телефони "}
{"url": "http://epicenter.bg/article/Vetko-Arabadzhiev-ostava-v-aresta-/181995/3/0", "text": "Ветко Арабаджиев остава в ареста, предаде Нова телевизия. Мотивите на Специализирания наказателен съд са, че има опасност той да се укрие или да извърши друго престъпление.  Късно снощи бизнесменът Ветко Арабаджиев беше върнат под конвой от Испания. Това се случи по искане на нашата прокуратура, която го разследва за пране на пари и данъчни престъпления. Часове по-късно Арабаджиев вече е изправен пред съда.  Той отказа доброволна екстрадиция, но две инстанции в Испания разрешиха да бъде съден в България.  Специализираната акция срещу Арабаджиеви беше в края на август. При претърсването на хотел „Маринела\" бяха открити 10 млн лева. Издирваха бизнесмените с европейска заповед за арест и червена бюлетина на Интерпол.  Двамата са обвинени задочно от Специализираната прокуратура за участие в организирана престъпна група за пране на пари и данъчни престъпления. Очаква се промяна в обвиненията.  Засега обаче в България се прибира само Ветко Арабаджиев. Екстрадицията на Маринела Арабаджиева все още не е факт, тъй като испанският съд все още не е взел решение, като е поискал допълнителна информация за нея.  По делото е обвинен и синът им – Вълчо, който неотдавна бе пуснат от ареста под гаранция от половин милион лева.  ", "date": "2019.05.05", "title": "Ветко Арабаджиев остава в ареста "}
{"url": "http://epicenter.bg/article/Borisov--Izklyuchitelna-chest-za-men-e--che-papa-Frantsisk-izbra-da-sluzhi-s-omofora--koyto-mu-podarih-/181976/2/0", "text": "Изключителна чест за мен е, че Негово светейшество Папа Франциск избра да служи Неделната света литургия в София с омофора, който му подарих по-рано днес. Това написа във Фейсбук премиерът Бойко Борисов, който публикува и снимки от службата на Светия отец.  Това е най-масовото събитие по време на визитата му в България, подчерта премиерът.  Припомняме, че един от подаръцете на премиера бе омофор – лента, символизираща епископската власт. Подаръкът на премиера впечатлява с украсата си. В краищата му са извезани златни кръстове, а в горната му част – образите на Свети Петър и Свети Павел.  ", "date": "2019.05.05", "title": "Борисов: Изключителна чест за мен е, че папа Франциск избра да служи с омофора, който му подарих "}
{"url": "http://epicenter.bg/article/Mariya-Gabriel-i-Asim-Ademov-prisastvaha-na-praznika-na-s--Piperkov-chiflik-/181978/2/48", "text": "  Водачът на листата на ГЕРБ за предстоящите избори за Европейски парламент Мария Габриел и кандидатът за евродепутат Асим Адемов присъстваха на празника на село Пиперков чифлик, община Кюстендил, съобщиха от пресцентъра на партията.  Мария Габриел и Асим Адемов поздравиха жителите и гостите с традиционния за селото събор, който местните отбелязват повече от 30 години на Томина неделя. Да бъдат здрави и да запазят тази хубава традиция и занапред пожела Мария Габриел на присъстващите.  „Всеки празник е хубав, когато е споделен и аз се радвам, че с нашия еврокомисар Мария Габриел имаме удоволствието да бъдем тук с вас“, каза Асим Адемов.  Водачът на листата на ГЕРБ Мария Габриел и кандидатът за евродепутат Асим Адемов бяха придружени от областния координатор на политическата сила в Кюстендил Виктор Янев, общинския координатор Михаела Крумова, кмета на селото Стефан Котев и Общинското ръководство на ГЕРБ – Кюстендил.  ", "date": "2019.05.05", "title": "Мария Габриел и Асим Адемов присъстваха на празника на с. Пиперков чифлик "}
{"url": "http://epicenter.bg/article/Royters--Papata-s-istoricheska-misiya-v-Sofiya---eto-kakva-e-istinskata-tsel-na-Frantsisk/181980/2/0", "text": "Обстоен коментар на агенция Ройтерс разкрива истинските причини за посещението на папа Франциск в София.   Папа Франциск пристига на визита в България и Северна Македония. Светият отец ще трябва да демонстрира внимание и такт при посещението си заради доста „чувствителните отношения“ на Светия престол с доминиращата в двете държави Източноправославна църква, където католиците са малцинство, се казва в коментара на Ройтерс.   България – страна с население от 7,1 милиона души, има едва 58 000 католици. В Северна Македония, която е с население от едва 2 милиона души – католиците са около 15 000 души – по-малко от някой от кварталите на Рим.   Една от причините на тридневната визита на главата на Римокатолическата църква е да подобри отношенията си с православните църкви. Това е поредният опит на Ватикана за евентуално обединение на източния и западния клон на църквата, която се разцепи на две през 1054 година, отбелязва Ройтерс.   Това обаче е доста деликатно начинание. Православните църкви и в двете държави са раздирани от вътрешни конфликти, които влияят на официалните им взаимоотношения с Католическата църква.   Българските духовни водачи призоваха вярващите да не вземат участие в месите на папата с мотива, че законите забраняват това. Но Светият отец ще се срещне с православния патриарх Неофит и ще посети катедралния храм „Свети Александър Невски“ в София.   В изявление Българската православна църква миналия месец мотивира позицията си, като подчерта, че поканата към папата е била отправена от политическите и държавни лидери, като заяви, че в случая на църквата е отредена второстепенна роля при посещението, припомня Ройтерс.   Българската православна общност е една от най-твърдолинейните в отношенията си в Католическата църква.   Това е единствената православна общност, която бойкотира скорошните срещи от официалния православно-католически диалог и бойкотира пан-православния съвет през 2016 година, като се позова на различия в предварителните текстове.   Според православния свят църквата на Северна Македония е в състояние на схизма, откакто обяви едностранно автокефалност (независимост) от Сръбската православна църква.   Очевидно, в опит да не обиди другите православни църкви, папата няма да проведе частен разговор с македонския православен архиепископ Стефан. Това е първата визита на папа в Северна Македония и идва само няколко месеца след подписването на историческия договор от Преспа, с който беше променено името на страната, беше сложен край на близо 30-годишния спор с Гърция и се откри възможност за Скопие да поеме по пътя на европейската и северноатлантическата интеграция.   Папа Франциск ще пристигне в македонската столица Скопие във вторник. Градът е родното място на покойната Майка Тереза - родена под името Анеза Гонджа Бояджиу в семейството на албанци през 1910 година, когато страната все още е част от Османската империя.   Наричана „светицата от каналите“ заради работата си в едни от най-бедните и мизерни села на Индия, тя почина през 1997 година и беше обявена за светица от папа Франциск през 2016 година. Очаква се Светият отец да посети мемориалният паметник, издигнат в чест на Майка Тереза, и да се срещне с бедни хора, подпомагани от монашеския орден, основан от носителката на Нобелова награда за мир.", "date": "2019.05.05", "title": "Ройтерс: Папата с историческа мисия в София - ето каква е истинската цел на Франциск"}
{"url": "http://epicenter.bg/article/MVR--12-000-dushi-sa-prisastvali-na-praznichnata-Sveta-liturgiya-na-ploshtad--quot-Knyaz-Aleksandar-I-quot-/181981/2/0", "text": "Около 12 000 души са присъствали на празничната Света литургия на площад \"Княз Александър I\". Това съобщиха от пресцентъра на МВР.   Събитието е част от Апостолическото пътуване на папа Франциск в България. По време на провеждането му не са регистрирани инциденти.   Двама граждани - мъж и жена, в явно неадекватно състояние не са допуснати до събитието, а поради отказ да изпълнят полицейско разпореждане са отведени в столично районно управление. Оказана е медицинска помощ на място общо на шестима, четирима от тях - чужди граждани. Две деца, изгубили се в множеството, са били предадени на родителите им.   Утре посещението на папа Франциск продължава според предварителната програма.  ", "date": "2019.05.05", "title": "МВР: 12 000 души са присъствали на празничната Света литургия на площад \"Княз Александър I\""}
{"url": "http://epicenter.bg/article/Pochina-bivshiyat-direktor-na-BNR-Radoslav-Yankulov/181983/2/0", "text": "Днес внезапно почина бившият генерален директор на Българското национално радио Радослав Янкулов, съобщи БНР.   През 70-те и 80-те години на миналия век той изгражда име на един от най-разпознаваемите спортни журналисти в радиото и страната. Впоследствие работи и ръководи други медии, а в периода 2013-2016 г. оглавява БНР.  Радослав Янкулов е роден на 11 февруари 1953 г. в София. Учи в 7-а гимназия, но в края на 10-и клас се премества в спортното училище \"Олимпийски надежди\".Завършва ВИФ и журналистика в СУ \"Св. Климент Охридски\".<  През 1976 г. постъпва в БНР. В края на 80-те напуска \"Хоризонт\" и за кратко е зам. главен редактор на спортната редакция в БНТ. Оглавява частното радио \"Експрес\" през 1992 г. от самото му тръгване, а когато го напуска, става шеф на радио \"99\".   След него оглавява софийския канал на пловдивското радио \"Канал Ком\". В средата на 90-те години е и водещ в предаването \"Неделен стадион\" по Ефир 2.   ", "date": "2019.05.05", "title": "Почина бившият директор на БНР Радослав Янкулов"}
{"url": "http://epicenter.bg/article/Momchil-Nekov--Zaradi-zloupotrebite-s-kashtite-za-gosti-shte-vrashtame-pari-na-ES-/181986/2/48", "text": "  „Българските земеделци видяха моята работа като евродепутат. Направил съм над 1300 поправки в Комисията по земеделие, както и в Комисията по образование и политика в ЕП. Повечето бяха приети.\" Това каза пред БСТВ кандидатът за евродепутат от листата на \"БСП за България\" Момчил Неков, съобщиха от пресцентъра на партията.  Той обясни, че двойните стандарти при храните са показали, че само наднационална структура, като европарламента, може да реши подобен проблем в различните страни. Неков добави, че когато един евродепутат има правилна аргументация за определена злоупотреба или несправедливост, европейските му колеги се вслушват и проблемът може да бъде разрешен. Той обясни, че Холандия е по-малка от България, но е една от страните с най-ярко изразена позиция в европарламента.  „С европейски средства замитаме под килима национални проблеми. Трябва да си зададем въпроса - какво става с националния бюджет? Секторите здравеопазване, социални дейности и образование са изключително от национален приоритет. А не са ли в тези сектори най-много проблемите?”, попита Неков. Кандидатът за евродепутат каза още, че откакто страната ни е в Европейския съюз, у нас са влезли над 30 милиарда евро.  Момчил Неков отбеляза, че за 732 къщи за гости у нас са платени 200 млн. евро - средно на къща се падат по 200 000 лева.  „Мантрата на ГЕРБ, че на БСП им спирали европарите се изпари. Сега не само ще ни спират европейски пари, а ще връщаме пари на ЕС. Това правителство убива и предприемаческия дух на хората в селските райони”, обясни Момчил Неков.  ", "date": "2019.05.05", "title": "Момчил Неков: Заради злоупотребите с къщите за гости ще връщаме пари на ЕС "}
{"url": "http://epicenter.bg/article/Tsvetanov--Blagodarenie-na-evropeyskata-solidarnost-v-obshtina-Banite-se-realizirat-proekti-za-8-mln-lv/181987/2/48", "text": "  Благодарение на европейската солидарност община Баните ще може да реализира проекти на обща стойност 8 млн. лв. Само за рехабилитация на улици по Програмата за развитие на селските райони е осигурено финансиране на обща стойност над 1,5 млн.лв. Вие сами разбирате, че това няма как да бъде осигурено от малкия бюджет на общината, защото за капиталови разходи тя може да си позволи не повече от 500 000 лева, заяви при откриването на реновирания площад в гр. Баните зам.-председателят на ГЕРБ и председател на Националния предизборен щаб на партията Цветан Цветанов, съобщиха от пресцентъра на партията.  „Спомняме си миналата година на това място имаше разкопан площад и всеки искаше да го види така, както той изглежда днес“, каза Цветанов и благодари за усилията на местната власт и на изпълнителите за резултата. Според него облагородяването на населените места има огромно значение за туристите, които посещават градовете и селата ни.  „Много е важно, когато има искане от общините за подобряване на средата за живеене, да имаме стабилност в държавата, за да се осигурят допълнителни целеви средства в помощ на общините“, посочи зам.-председателят на ГЕРБ и благодари на премиера и всички министри за усилията им да подобрят приходите в държавния бюджет, за да се изпълняват проекти като този в Баните.  „Днес с удовлетворение виждаме новата придобивка на община Баните - прекрасният площад, с който всеки жител може да се гордее. Този площад е пример за това как когато община и държава работят в една посока, резултатите са налице“, заяви областният управител Недялко Славов. Той благодари на Цветанов за съдействието му проектът да бъде завършен по най-добрия начин.  По думите на Славов ръководството на община Баните целеустремено следва своите приоритети. Освен за благоустрояване на инфраструктурата и инвестиции във всички населени места, то полага големи усилия за възможно най-правилното управление на местните ресурси.  Преди да пререже лентата на новата придобивка за своите жители, кметът на общината Милен Белчев съобщи, че инвестицията в площадното пространство е на стойност близо 2 милиона лева, осигурени с постановление на Министерския съвет.  „При встъпването ми в длъжност през 2015 г. общинската администрация предприе мерки за финансово оздравяване. В резултат на това днес община Баните е стабилна финансово , което ни дава увереност да гледаме напред и да градим бъдещето. Баните днес е една чиста, приветлива, но същевременно модерна община. Европейските практики неусетно станаха част от нашата работа. С идеите си ние продължаваме да печелим европейски средства, което показва, че опитът вече работи за нас. Успехът е резултат от добрата работа на Общинския съвет, ръководството и всички служители на общинската администрация“, заяви Белчев.  На празника на Баните и минералната вода, съчетан с откриване на новия център, присъстваха министърът на туризма Николина Ангелкова, посланикът на Кралство Мароко Закия Ел Мидауи, Владимир Уручев, кандидатът за член на ЕП Марин Захариев, народният представител д-р Красимир Събев, областният координатор на ГЕРБ Николай Мелемов, кметове на съседни общини.  ", "date": "2019.05.05", "title": "Цветанов: Благодарение на европейската солидарност в община Баните се реализират проекти за 8 млн.лв"}
{"url": "http://epicenter.bg/article/Zhalt-kod-za-intenzivni-valezhi-i-gramotevichni-buri-e-obyaven-v-11-oblasti-na-stranata-za-6-may-/181989/2/0", "text": "Жълт код за интензивни валежи и гръмотевични бури е обявен в 11 области на страната за 6 май, сочи справка на сайта на Националния институт по метеорология и хидрология.  Предупреждението важи са областите Перник, София град и област, Враца, Ловеч, Плевен, Габрово, Стара Загора, Велико Търново, Русе и Търговище.  На места в тези области се очакват значителни валежи с количества до 25 – 320 л/кв.м.  През следващото денонощие облачността над страната ще бъде значителна. На много места ще има валежи, в Западна и Централна България интензивни и с гръмотевици. Очакват се и градушки. Вятърът ще се ориентира от запад-северозапад и с него да нахлува по-студен въздух, но в Източна България почти през целия ден той ще се задържи от юг и ще бъде умерен и силен.  Минимални температури между 9° и 14°, максимални в повечето места между 17° и 22°, в София около 16°. Атмосферното налягане ще бъде значително по-ниско от средното за месеца. В следобедните часове ще започне да се повишава. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ).  Над Черноморието ще има разкъсана облачност, намаляваща и до слънчево. Само на отделни места ще превали слаб дъжд. Ще духа умерен южен вятър. Максимални температури на въздуха 17-22°. Температурата на морската вода е 14-15°. Вълнението на морето ще бъде 2-3 бала.  Над планините също облачността ще е значителна с валежи и гръмотевици. Ще духа умерен и силен югозападен вятър, който вечерта ще започне да се ориентира от запад. Максимална температура на 1200 метра около 11°, на 2000 метра - около 4°.  През нощта срещу вторник северозападният вятър ще се усили. Валежите ще намалеят и в повечето райони ще спрат. Във вторник ще бъде доста ветровито и хладно, предимно облачно, все още на отделни места с превалявания. През нощта срещу сряда вятърът ще отслабне, в Югозападна България на места и ще стихне.  От запад облачността ще се разкъса и намалее и сутринта в отделни затворени котловини в западната половина от страната, при ясно и тихо време, ще има слани. В сряда ще е без валежи, с променлива облачност. Дневните температури ще се повишат.  В четвъртък вятърът ще се обърне от юг и температурите ще се повишат още. Облачността ще се увеличава и след обяд над Западна България ще превали дъжд.  ", "date": "2019.05.05", "title": "Жълт код за интензивни валежи и гръмотевични бури е обявен в 11 области на страната за 6 май "}
{"url": "http://epicenter.bg/article/Mariya-Gabriel-v-Rila--Falshivite-novini-rushat-doverieto-mezhdu-institutsiite-i-horata-/181991/2/48", "text": "  Фалшивите новини рушат доверието между институциите и хората. Затова ще продължавам да бъда безкомпромисна в битката с дезинформацията, която променя генетичния код на обществото ни. Това заяви водачът на листата на ПП ГЕРБ Мария Габриел, която се срещна с граждани на община Рила, съобщиха от пресцентъра на партията.  В дискусията взеха участие още петият в листата на ГЕРБ Асим Адемов, областният координатор на партията за Кюстендил Виктор Янев, кметът на Рила Георги Кабзималски, общинските председатели на политическата сила в Рила и Кюстендил – Йорданка Йорданова-Пейчева и Михаела Крумова.  „Важно е да не отнемаме от инерцията в свършеното до момента в борбата с дезинформацията онлайн и незаконното съдържание, в осигуряването на по-сигурен за децата интернет, в противодействието на речта на омразата. Благодаря за подкрепата за каузите ми, която получих на днешната среща в град Рила“, заяви Мария Габриел и подчерта, че само заедно можем да се справим с тези предизвикателства.  По време на дискусията кандидатът за евродепутат Асим Адемов посочи, че правителството не случайно инвестира много в образователната система, защото това е един от най-важните сектори за успеха на една страна.  „Свидетели сме на огромните инвестиции, които се правят в последно време – и за подобряване на материално-техническата база, и за увеличение на учителските заплати. Сигурни сме, че тази инвестиция в близко бъдеще ще даде своите добри плодове“, заяви Асим Адемов. Той бе категоричен, че опонентите на ГЕРБ нямат намерение да водят кампания по цивилизован и европейски начин, защото се чувстват неподготвени и умишлено бягат от това.  „Затова използват и фалшиви новини. Когато няма какво да кажеш, започваш да си измисляш“, посочи Асим Адемов. Кандидатът за евродепутат на ГЕРБ каза още: „Ние не сме безгрешни, но работим, отстраняваме грешките си и продължаваме напред.“  ", "date": "2019.05.05", "title": "Мария Габриел в Рила: Фалшивите новини рушат доверието между институциите и хората "}
{"url": "http://epicenter.bg/article/Denitsa-Zlateva--Mladite-hora-v-selata-zasluzhavat-ravni-vazmozhnosti-s-evropeyskite-si-vrastnitsi/181992/2/48", "text": "  \"Днес бях гост на традиционния събор на с. Невестино, община Карнобат. Младите хора в българските села заслужават да имат равни възможности за работа и развитие с техните европейски връстници\". Това каза пред медиите в с. Невестино кандидатът за евродепутат от \"БСП за България\" Деница Златева.  По-рано през деня кандидатът за евродепутат от \"БСП за България\" Деница Златева се срещна с жителите на Несебър. Сред многобройните теми, които поставиха, те откроиха развитието на туризма.  \"Необходима е ясна и целенасочена държавна политика за насърчаване и подпомагане на туризма - не само на големите хотелиерски вериги и курорти, но и на малките семейни хотели. България да не се промотира и превръща само в дестинация за евтини морски почивки, но трябва да развиваме и културно-историческия туризъм\", каза още Златева  ", "date": "2019.05.05", "title": "Деница Златева: Младите хора в селата заслужават равни възможности с европейските си връстници"}
