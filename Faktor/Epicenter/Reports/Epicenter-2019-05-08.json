{"url": "http://epicenter.bg/article/Momchil-Nekov-v-Dobrich--MZHG-nosi-otgovornost-za-problemite-v-sektor--Plodove-i-zelenchutsi--a-ne-ES-/182328/2/48", "text": "  Кандидатът за евродепутат от \"БСП за България\" Момчил Неков проведе среща с кметове, представители на местната власт и млади хора от област Добрич, съобщихае от пресцентъра на партията. На среща с журналисти Неков коментира директните плащания в следващата ОСП и несправедливото разпределяне на субсидията заради мнозинството дясно-центристки гласове в Комисията по земеделие на ЕП, към които се числят и тези на ГЕРБ. „На единен пазар, еднаква конкуренция, но различно финансиране - това е несправедливост“, каза той.  Кандидатът за евродепутат обърна внимание и на специалната мярка за напояване, включена в програмата, която би могла да подпомогне производството на повече български плодове и зеленчуци. Той изрази надежда, че това ще се случи, но ролята на Министерството на земеделието сега е ключова и прилагането зависи от него.  Неков, който беше докладчик по темата за пчелите в ЕП, коментира и ролята на опрашителите в земеделието така: „За първи път в ОСП се говори за опрашителите и тяхната роля в земеделието. Трябва да има и повече развойна дейност за препарати за растителна защита, които са щадящи за пчелите. Много хора разчитат на малкото допълнителните приходи от пчеларство, за да подкрепят и без това минималните им доходи. Последните седмици обаче видяхме какъв е ефектът от безразборно пръскане. Това трябва да спре.“  На срещите с кметове и младежи от областта той постави акцент върху темите, по които е работил в сферата на земеделието. Част от тях са въвеждането на термина „планински продукт“, географските означения, биопроизводство, зеленчукопроизводство. Той обърна внимание на темата за кооперирането в земеделието, както и ролята на ЕС при търсенето на пазари.  Неков също така коментира и разразилия се скандал с къщите за гости, направени с евросредства и със съжаление отбеляза, че заради такива постъпки и злоупотреби с власт, Европа губи доверието си в нас, а най-вероятно ще се наложи да се връщат и субсидии.  Срещата премина при особено голям интерес, като към Неков бяха поставени въпроси и теми, свързани с поминъка в Добруджа, доходите в региона, липсата на работна ръка в овощарския сектор, монополистите в областта, както и злоупотребите със субсидии и разпределяне на земя.  Десислав Тасков от Шабла: Гласувайки за БСП, можем да покажем, че искаме промяна  \"ГЕРБ ограбват всичко в тази държава. Шансът да ги спрем е точно сега. Гласувайки за БСП с бюлетина номер 18, можем да покажем, че искаме промяна\". Това заяви кандидатът за евродепутат от листата на \"БСП за България\" Десислав Тасков по време на среща с граждани в град Шабла. По думите му само БСП може да осъществи тази промяна.  \"ГЕРБ не инвестират в общинските болници, защото при тях не може да се краде - не са им интересни. А именно тези болници посрещат нуждите на хората в отдалечените райони\", коментира още Тасков.  ", "date": "2019.05.08", "title": "Момчил Неков в Добрич: МЗХГ носи отговорност за проблемите в сектор „Плодове и зеленчуци“, а не ЕС "}
{"url": "http://epicenter.bg/article/BSP-s-zhalbi-do-TsIK-i-SEM-za-polzvane-na-darzhaven-resurs-ot-Borisov-za-vodene-na-predizborna-kampaniya/182289/2/0", "text": "Както вчера обяви на пресконференция, \"БСП за България\" внесе жалби до ЦИК и СЕМ за използването на държавен ресурс за водене на предизборна кампания.   Жалбите са във връзка с публичните изяви в последните дни на премиера Бойко Методиев Борисов, който оглавява Председателски предизборен щаб на ГЕРБ и партиите, подкрепили евролистата им за участие в изборите за членове на Европейския парламент на 26 май 2019 г.  В жалбата до ЦИК левицата настоява да се санкционира министър-председателят Бойко Борисов заради нарушаване на правилата за финансиране на предизборната кампания, както и за нарушаване на правилата за предизборна агитация.   \"Посредством своите изказвания, той цели да създаде негативно внушение в избирателите и неправилна преценка на обстоятелствата\", се казва в текста.  В жалбата си до СЕМ \"БСП за България\" иска да се сезира ЦИК, за да осъществят правомощията си и да санкционират министър-председателя Бойко Борисов заради нарушаване на правилата за финансиране на предизборната кампания, както и за нарушаване правилата за предизборна агитация.   Левицата настоява и да се издадат задължителни указания на доставчиците на медийни услуги за спазване на изискванията по Закона за радио и телевизия, тъй като в репортажи с негови изказвания няма изрично указание, че следва излъчване на платен или безплатен репортаж с агитационно съдържание.  В жалбите си социалистите подчертават, че нарушаването на забраната за използване на публичен административен ресурс - бюджетни средства, автомобили, самолети и други транспортни средства се предвижда глоба в размер от 3 000 до 15 000 лева за всяко едно от нарушенията.   В същия размер е и глобата за нарушаване на забраната за използването на държавен и общински транспорт за предизборна агитация.   В жалбата до ЦИК се настоява и да бъде задължен Бойко Борисов да излезе в служебен отпуск като премиер по време на предизборната кампания, ако ще бъде председател на Предизборен щаб или да се оттегли като такъв- по свой избор, поради несъвместимост с публичната длъжност, която заема.", "date": "2019.05.08", "title": "БСП настоява пред ЦИК  Борисов да излезе в служебен отпуск, ако ще ръководи предизборен щаб"}
{"url": "http://epicenter.bg/article/Borisov-v--quot-Litse-v-litse-quot--/182297/2/0", "text": "  Това заяви категорично премиерът в предаването \"Лице в лице\" по БТВ, по повод появилите се слухове, че папата е настоял да приемаме бежанци и това е в основата на неговото посещение у нас.   При визитата си у нас папа Франциск метафорично е благословил строителството на магистрали, защото е благоволил свързаността, изясни премиерът.    Щом и на папата намираме кусур, Господ да слезе, какво ли ще измислим!, отсече Борисов.   Разговорът в студиото започна с визитата на папата.   За втори път в България идва папа. Това е световно събитие, подчерта премиерът. И изтъкна, че с посещенията на папите се изчиства негативният образ, създаден на България, без страната да има вина -  за \"Българската следа\" и \"убийството на Георги Марков\".   Папата нарече патриарха \"свят човек\", отправи прекрасно послание, свързано със светите братя Кирил и Методий, посочи още като положителни акценти от визитата на папата премиерът Борисов.   Борисов посочи и темата за мигрантите, засегната от папа Франциск. \"Говорим за страдащите, за тези, които бягат от война - тях да подслоним, докато спре войната\", каза премиерът. И добави, че \"Европейският съюз го е послушал\" за изнесените центрове.   Да отвориш сърцето си, значи да подслониш бягащ от война човек. Нелегалната емиграция е нещо съвсем друго, каза той. А за икономическата миграция добави, че \"ще отидеш, ако те искат\".  Затова нашата граница се пази най-добре в Европа\", каза Борисов.    По отношение на искането на БСП да излезе в отпуск докато тече еврокампанията Борисов предложи \"да бъде пратен в Белене и да бъде убит\". \"Ако БСП смята посещението на папата като участие на предизборната кампания ми се вижда прекалено дори за техните представи. На парада бях, но президентът Радев ни нападна тежко в изказването си\", каза Борисов и препоръча БСП да внесат в ЦИК жалба и срещу него.   \"Нека 120 000 души от Ямбол да кажат дали да се оттегля с решението ми да се отпуснат 27 млн. за болницата в града. 20 млн. лева дадохме днес за нови училищни автобуси. Не съм участвал в нито едно предизборно мероприятие. Кое е партийното мероприятие, ако вляза в такава зала, да\", каза Борисов.  ", "date": "2019.05.08", "title": "Борисов: Темата за бежанците не е била между мен и папата. Другото е лъжа, кафява новина, гадост!"}
{"url": "http://epicenter.bg/article/Dve-sedmitsi-predi-evrovota--BSP-zapazva-krehka-prednina--eroziyata-na-GERB-prodalzhava/182306/2/0", "text": "    Според данните на този етап се оправдават очакванията за сравнително ниска избирателна активност.   Към момента 33,5% твърдо са решили да гласуват - това са по-скоро твърдите привърженици на основните партии плюс хората, които отдават специално значение на европейските избори. Тези стойности се доближават до предишните евроизбори през 2014 година, когато избирателната активност беше 35,84%.   БСП запазва крехка преднина, която е резултат не от привличане на нови избиратели извън твърдия партиен електорат, а от ерозията в електоралната база на ГЕРБ, предизвикана от корупционните скандали и „апартаментгейт“.   Обстоятелството, че първата седмица на кампанията съвпадна с поредица от празнични почивни дни без съмнение допринася за отслабване на натиска върху управляващите, но въпреки това данните показват известна стабилизация при тях.   Нови тежки трусове в хода на кампанията обаче могат да доведат до по-голям отлив на гласове от ГЕРБ, а оттам и до увеличаване на преднината на БСП.   Обратно, при затишие откъм нови скандали във властта и мобилизация на партийната машина на ГЕРБ, в т.ч. с личното участие на техния лидер Бойко Борисов, управляващите все още имат своите шансове да получат най-много гласове на 26 май.   Евентуална победа на БСП зависи пряко от способността на партията да привлече свободни избиратели от политическия център и анти-ГЕРБ вот извън своя твърд електорат, който в тази фаза от кампанията е максимално мобилизиран.  ", "date": "2019.05.08", "title": "Две седмици преди евровота: БСП запазва крехка преднина, ерозията на ГЕРБ продължава"}
{"url": "http://epicenter.bg/article/D-r-Ivo-Ralchovski--Blagodarenie-na-evrodeputatite-ot-GERB-Balgariya-stana-razpoznavaema-v-Evropa-/182309/2/48", "text": "  „В мое лице ГЕРБ гласува доверие на човек от Северозападна България и по този начин препотвърди отношението си към тази част на България. За щастие все повече инвеститори се обръщат към нашия регион, все повече млади хора остават да работят в нашите градове. В бъдеще и малките населени места ще усетят тази промяна, а аз съм убеден в нея и затова съм в тази листа. Благодарение на евродепутатите ни България стана разпознаваема в Европа, а ПП ГЕРБ се ползва с огромно уважение. Това заяви кандидатът за евродепутат д-р Иво Ралчовски по време на среща с жители на община Мизия. Заедно с него бяха и кандидатите за членове на следващия Европейски парламент Ева Майдел и Асим Адемов, съобщиха от пресцентъра на ГЕРБ.  „Целта ни е да няма кътче в нашата страна, където Европа да не е усетена от всеки един български гражданин. Направихме много. Цифрите го показват. Заставаме пред вас уверени, че можем да се справим с трудностите, които са пред нас и да надграждаме вече постигнатото. Един евродепутат може да направи така, че Европа да отделя повече именно за тези региони, където Европа не е достигнала достатъчно. Искаме да докажем, че Европа няма алтернатива, а България може да продължи да бъде мястото, където все повече хора се завръщат, отколкото емигрират така, както се случи през 2018 г.”, посочи кандидатът за евродепутат Ева Майдел.  „Като български учител, изключително съм горд, че образованието е основен приоритет на българското правителство. Не на думи, а на дела. През последните 2 години са отделени над 950 млн. лв за образователната система, над 500 училища са ремонтирани, все повече млади хора навлизат. Образованието става все по-модерно. Плодовете на тази инвестиция ще берем само след няколко години. Ние преди да обещаваме, казваме какво сме направили, защото имаме какво да кажем и да покажем“, заяви кандидатът за евродепутат Асим Адемов.  По-късно тримата посетиха и шивашко предприятие в Бяла Слатина. „Гордея се с вас, защото ви сте хората, които създавате реалния продукт в България. Аз съм впечатлен от това, което прави тук във Вашето предприятие. Това е едно европейско предприятие в европейска България“, бяха думите на кандидата за евродепутат Иво Ралчовски към колектива на предприятието.  „Искаме България да бъде сърцето на Европа. За това и ще работим - Европа да се усеща от всеки един от вас и във всеки един регион. Ние имаме опита, Европа ни вярва. Сред нашите постижения са намаляване на роумигна, премахване на таксите за банкови транзакции, но те не са достигнали до всеки един от вас. Нашата цел е за следващите 5 години това да стане реалност“, заяви на свой ред Ева Майдел.  По време на разговора кандидатът за евродепутат Асим Адемов посочи, че „Европа ни чува, защото имаме изключително уважавано правителство, министър-председател, еврокомисар. Това са предпоставки, благодарение на които можем да разчитаме на европейската солидарност и Европа все повече да се усеща в страната ни и в Северозападна България. Това е осезаемо и с разкриването на нови заводи, с нови работни места и подобрена инфраструктура. Имаме самочувствието, че се справяме добре. Нуждаем се от Вашата подкрепа, за да продължим по този път“, категоричен бе Асим Адемов.  ", "date": "2019.05.08", "title": "Д-р Иво Ралчовски: Благодарение на евродепутатите от ГЕРБ България стана разпознаваема в Европа "}
{"url": "http://epicenter.bg/article/Elena-Yoncheva--Smisalat-na-ES-e-da-podobryava-zhivota-na-horata--no-tova-ne-se-sluchva-v-Balgariya/182310/2/0", "text": "  „Смисълът на ЕС е да подобрява живота на хората, да създава условия за бизнес и развитие, но това не се случва в България. Затова нашата битка в ЕП ще бъде за получаване на достойни пенсии и заплати, общ стандарт за храните и равенство на всички страни в ЕС”.   Това заяви водачът на листата на „БСП за България” Елена Йончева на среща с жители на гр. Тутракан.   Тя коментира, че над 35 млрд. евро в последните 10 години не са стигнали до хората, до техните градове и села. Йончева каза още, че това е така, защото октоподът, завладял България, не дава тези средства на малките и средни предприемачи и земеделци. Тя уточни, че 70% от дадените за земеделие 7,4 млрд. лв. са отишли в под 100 семейства. „Заради това хората бягат от България. Можем да се преборим срещу тази банда, която използва евросредствата само за облагодетелстване на кръга хора около тях”, увери тя.  „Този еднокнижник, който управлява България вече 10 години, ни води към страните от Третия свят с бедността и липсата на перспектива”, заяви Елена Йончева. Тя бе категорична, че българите заслужават по-добър живот и от всеки един от нас зависи- дали на изборите ще накажем тези, които ни изкарват от Европа. „Тя не само ни чува, но ни и вижда и с това правителство ние само я дискредитираме”, заключи Елена Йончева.   Стоян Мирчев: След 18 дни, с №18 в бюлетината ще поставим новото начало за България  „В ЕП трябва да изпратим хора, които знаят проблемите на България и знаят как да ги решат. Елена Йончева и останалите кандидати от листата на „БСП за България\" са точно такива”, категоричен бе народният представител от ПГ на „БСП за България” Стоян Мирчев.   Той заяви, че БСП е единствената партия, която е предложила алтернатива с „Визия за България” и „Визия за Европа”. „БСП е единствената партия ,която може да изправи България на крака след като си отиде ГЕРБ, защото страната ни повече не може да чака да се възстанови”, каза още Мирчев. Той коментира, че не може 1% от обществото да живее на гърба на останалите. Мирчев каза още, че затова ГЕРБ ще отидат в историята и ще се сещаме за тях като за един лош кошмар, който сме преживели. „Остават 18 дни до изборите. След 18 дни, с №18 в бюлетината ще поставим новото начало за България”, завърши Стоян Мирчев.  След срещата с жителите на Тутракан Елена Йончева, Стоян Мирчев и секретарят на НС на БСП Вяра Емилова положиха цветя на Паметника на загиналите във войните и Паметника на Христо Ботев.", "date": "2019.05.08", "title": "Елена Йончева: Еднокнижникът, който управлява България вече 10 години, ни води към Третия свят "}
{"url": "http://epicenter.bg/article/Ivelina-Vasileva-v-Obzor--Shte-rabotya-za-evropeyska-Chernomorska-strategiya--koyato-da-razviva-regiona-/182311/2/48", "text": "  Да бъде приета на европейско равнище Черноморска стратегия, така както вече има такива за Балтийско и Средиземно море. По тях активно се работи по регионални проекти, които развиват населените места по крайбрежието, подобряват свързаността и стимулират икономическите дейности, свързани с морето - туризъм, рибарство и аквакултури, морски транспорт. Това е една от каузите на кандидата за евродепутат от ГЕРБ Ивелина Василева, която се срещна с жители на Обзор., съобщиха от пресцентъра на партията.  \"Ние, представителите на ГЕРБ, участваме в тези избори с ясното съзнание, че през последните години бяха положени много усилия за това страната ни да върви напред. От гледна точка на финансово-икономическите показатели в България, през последните само 5 години, се отчита положителна промяна в няколко основни индикатора\", каза Василева и обърна внимание на следните факти:  - Увеличаване на Брутния вътрешен продукт с 39 %;  - Увеличаване на минималната работна заплата с близо 60 %,  - Увеличаване на средната работна заплата с близо 40 %;  - Най-ниското ниво на безработица през последните години, а именно 4.8 %, което е на санитарния минимум;  - Най-ниските нива на държавен дълг 20-22 %. България е една от трите държави в ЕС с най-ниско ниво на дълга, което е добра перспектива и добра оценка за управлението и финансовото състояние на страната;  \"Въпреки всичко обаче, продължава да има много отворени въпроси. Има необходимост от още много работа, защото съвсем закономерно, хората искат по-добри доходи и условия за живот, още по-добра среда. Хората искат да имат перспективи, достойна работа и разбира се, децата да получават добро образование и шансове за развитие в страната си. Затова нашата цел е да създадем условия икономиката да продължи да се развива, а хората да имат доходи, които са равни на средноевропейските и да са доволни от образованието, здравеопазването и социалните услуги\", каза Ивелина Василева.  Тя обърна внимание, че ВиК - Бургас започва реализирането на голям проект, който ще бъде финансиран с европейски средства. Той обхваща цялата област Бургас. Въз основа на извършеното цялостно обследване на ВиК системата в населените места, ще бъдат изградени пречиствателни станции там, където още няма такива и ще бъде доизграждана или реконструирана ВиК мрежата. Очаква се разглеждане и одобрение на проекта. Предвижда се втора камера на резервоара над Обзор, който довежда водата от язовир Камчия. Освен това е предвидено да се реконструира пречиствателната станция, за да има достатъчно капацитет за в бъдеще.  \"Друг важен момент е справянето с последствията от бурята от преди две години, когато беше засегнат плажът на Обзор и канално-помпената станция в ниската част към него. Поет е ангажимент от ВиК още следващата година да бъде реализирана рехабилитацията на съоръжението\", каза Василева, която е председател на парламентарната Комисия по околната среда и водите.  ", "date": "2019.05.08", "title": "Ивелина Василева в Обзор: Ще работя за европейска Черноморска стратегия, която да развива региона "}
{"url": "http://epicenter.bg/article/NSO-blagodari-na-mediite-za-akuratnostta-i-profesionalizma-pri-otrazyavaneto-na-vizitata-na-papata/182312/2/0", "text": "Националната служба за охрана изрази благодарност на хилядите граждани, присъствали и участвали в събитията през дните на Апостолическото посещение на главата на Римокатолическата църква Папа Франциск в България за проявеното разбиране, търпение и доверие към работата на служителите на НСО. Националната служба за охрана се обърна с думи на благодарност и към стотиците представители на българските и на международните медии за тяхната акуратност и професионализъм.   Служителите на НСО положиха неимоверни усилия да подпомогнат журналистическата работа на екипите на местата на събитията по програмата на посещението, както и дейността на служителите от българските институции, благодарение на които медиите имаха възможност да направят милиони по света свидетели в реално време на посланията от историческото посещение на Папа Франциск в България, посочват от службата.   От институцията допълват, че Националната служба за охрана ще продължи да изпълнява професионално и посветено мисията си за опазване на живота и здравето на гражданите и при все така ефективно взаимодействие с институциите от системата за сигурност на Република България.", "date": "2019.05.08", "title": "НСО благодари на медиите за акуратността и професионализма при отразяването на визитата на папата"}
{"url": "http://epicenter.bg/article/Spetssadat-gleda-iskaneto-na-Ivancheva-za-po-leka-myarka-za-neotklonenie/182221/3/0", "text": "Спецсъдът ще гледа искането на Десислава Иванчева за по-лека мярка за неотклонение. Осъдената на 20 години затвор бивша кметица на \"Младост\" иска да излезе на свобода, за да може да води предизборната си кампания в равни условия с кандидатите за Европейския парламент, съобщи Канал 3.   Иванчева беше осъдена за поискан подкуп в особено големи размери. Бившата кметица е убедена, че на следващите инстанции прокуратурата няма как да докаже, че е получила подкуп, тъй като няма доказателства.  ", "date": "2019.05.08", "title": "Спецсъдът гледа искането на Иванчева за по-лека мярка за неотклонение"}
{"url": "http://epicenter.bg/article/BAN--44-godini-shte-ca-neobxodimi-na-Balgapiya--za-da-doctigne-cpednite-za-Evpopa-tempove-na-pazvitie/182223/4/0", "text": "Уеднаквяването на таксите при преводите в евро в Европейския съюз (ЕС) ще доведе до намаляването на приходите от такси на банките. Това ще доведе до опит на финансовите институции да компенсират липсата на приходи чрез увеличение на таксите за разплащателни сметки и онлайн банкиране.   Прогнозата е на икономистите на БАН, част от гoдишния дoĸлaд нa Инcтитyтa зa иĸoнoмичecĸи изcлeдвaния зa cъcтoяниeтo и paзвитиeтo нa нaциoнaлнaтa иĸoнoмиĸa.   „Страната ни в момента има най-високите такси за изходящи преводи което ще се промени с увеличаването на обхвата на европейския регламент 924 за презграничните плащания в ЕС и таксите за превалутирането“, коментира доцент Григор Сарийски, цитиран от в. \"Монитор\".   Очаква се удръжката, която сега започва от 30-40 лв. да падне до левовата такса за вътрешен превод или около 2.50 лв. Икономистът припомни, че през миналата година се наблюдава увеличение на приходите от такси и комисионни е сред перата, който са донесли най-много печалба на банките, нарастването е над 109 млн. лева.   „Печалбите на банките през 2018-та са се увеличили за сметка на гражданите. Това не е добра новина, защото това е „силата на триене“ в икономиката, означава изземване на пари от реалния сектор – лихвите по депозитите се намаляват, а тези по кредити се задържат“, допълни Сарийски.   По думите му влизането в Еврозоната ще донесе до по-ниски лихви по кредитите, но не за сметка на банките, а отново за гражданите с техните депозити.   Около 44 гoдини щe ca нeoбxoдими нa Бългapия, зa дa дocтигнe cpeднитe зa Eвpoпa тeмпoвe нa paзвитиe, aĸцeнтиpa доц. Виктор Йоцов от БАН.   Maĸpoиĸoнoмичecĸaтa пpoгнoзa нa икономистите e, чe и пpeз тaзи гoдинa иĸoнoмичecĸият pacтeж нямa дa ce пoвиши. Moжe дa ce възcтaнoви пpeз 2020 г.   Eĸcпepтитe oчaĸвaт лeĸo пoвишaвaнe нa изнoca. Haй-мнoгo cтoĸи изнacямe ĸъм Гepмaния и Итaлия, a тaзи зaвиcимocт oт иĸoнoмиĸитe нa чyждитe cтpaни cпopeд eĸcпepтитe мoжe дa ĸpиe pиcĸoвe.   Πpeз пocлeднитe гoдини ce oчepтaвaмe ĸaтo изнocитeл нa cтoĸи c пpeдимнo ниcĸa дoбaвeнa cтoйнocт - cypoвини. Oчaĸвa ce aмepиĸaнcĸaтa и няĸoи oт eвpoпeйcĸитe иĸoнoмиĸи дa нaвлязaт в peцecия, ĸoeтo щe oĸaжe влияниe въpxy мeждyнapoднaтa тъpгoвия.   Haй-мнoгo зa pacтeжa пpeз изминaлaтa гoдинa дoпpинacя ceĸтopът зa нeдвижими имoти. Инфлaция oт пopядъĸa нa 2-3% нe e плaшeщa, дopи e здpaвocлoвнa cпopeд Йoцoв, зaщoтo тpитe пopeдни гoдини нa дeфлaция cepиoзнo ca пoвлияли нa пpoизвoдитeлитe в cтpaнaтa.   ЕК свива леко прогнозата за ръста на БВП на България. Европейската комисия намалява леко прогнозата си за развитието на икономиката на България за тази година. Сега ЕК очаква БВП да отчете ръст от 3,3 на сто, докато според зимната икономическа прогноза увеличението през 2019 г. щеше да е от 3,6% и да остане такова и през идната 2020 г.     Сега за следващата година комисията очаква разширение на българската икономика с 3,4 на сто. Вътрешно търсене ще продължи да се разширява, но с по-бавни темпове поради по-умереното частно потребление. Потребителското доверие остана слабо в първите няколко месеца на 2019 г., което предполага по-предпазливо поведение по отношение на разходите през годината. Въпреки това благоприятните тенденции на пазара на труда се очаква да подкрепят разходите на домакинствата чрез по-високи реални заплати.   Предвижда се инвестициите да останат високи. Износът се възстановява, като еднократните ефекти на 2018 г. намаляват. Този тренд се очаква да се запази дори ако потиснатото търсене от основните търговски партньори продължи да тежи върху износа. ", "date": "2019.05.08", "title": "БАН: 44 гoдини щe ca нeoбxoдими нa Бългapия, зa дa дocтигнe cpeднитe зa Eвpoпa тeмпoвe нa paзвитиe"}
{"url": "http://epicenter.bg/article/Simeon-Nikolov--Kolko-dyavoli-mogat-da-se-saberat-na-varha-na-edna-igla-/182230/11/0", "text": "Въпреки уважението ми към някои личностни качества на този папа, не мога да приема, но не ме и изненадва, призивът му да отворим сърцата си за мигрантите. Не изненадва, защото той подкрепи и Глобалния пакт за миграция на ООН.     Но да се запитаме, кой му въздейства и какво означава на практика това. При изразена готовност на 1/3-та от африканското население от 1,2 млрд души да се преселят в Европа, очакванията са до 300 мил иона да се насочат към стария континент.  На 18.10.2018 г. «Поглед инфо» публикува мой коментар, в който обръщах внимание на изследване, възложено от ЕК, за разпределението на мигранти във всички страни–членки на ЕС и техния максимален капацитет на база територия, население и гъстота на заселеност, изготвен още през 2010 г., т.е. преди голямата мигрантска криза, когато страните–членки са 27, а населението 495 млн.    Той стига до умопомрачителния извод, че капацитетът на страните за приемане на мигранти е в рамките до 3 млрд и 833 млн обща численост на населението.    Оригиналът на „заключителният доклад” на ЕК, дирекция „General Home Affairs” и днес може да се извади от страницата на комисията. България с площ 111.910 кв.км и население 7.679.290 /от 2008 г./ има капацитет да достигне население от 104.230.710, а коефициентът на разпределение на мигрантите е 1,6.  Колко от тях ще са българи, е ясно и без да се посочва.   Австрия, която има население от 8,3 млн. може да нарастне на 75,6 млн., а коефицентът за разпределрение на мигрантите е 1,7.  Германия, с население 82,3 млн има капацитет за население от 274 млн, а коефициентът за разпределение на мигрантите е 16,6. и т.н.    В Приложене „А” на страница 98 е публикуван Списък на интервюираните по страни, всъщност консултанти от съответните ведомства, които вероятно само са предоставили статистическата информация, между които са и имената на четирима българи, взели тлъстите хонорари, за да докажат колко дяволи могат да се съберат на върха на една игла!    Тогава си мислех, че това е налудничава идея на европейските бюрократи за мащабно и скъпо платено от нас изследване, и че за такива фантастични сценарий се е знаело както в ЕК, така и във всички страни–членки, включително и в България, защото всяка страна е предоставила консултанти за изследването.  Но след Глобалния пакт за миграция и изявленията на папата, започвам да си мисля, че тези хора са си вярвали и продължават да си вярват и днес.", "date": "2019.05.08", "title": "Симеон Николов: Колко дяволи могат да се съберат на върха на една игла?"}
{"url": "http://epicenter.bg/article/Stolichna-biblioteka-obyavyava-den-na-otvorenite-vrati-na-Praznika-na-bibliotekarite/182302/6/0", "text": "12:00 ч., Мраморно фоайе   Професионалният празник на библиотекарите 11 май – Ден на славянските първоучители светите братя Кирил и Методий – се чества официално в България от 2006 г. Мисията на Столична библиотека и нейния екип е да съхранява и дигитализира паметта на столицата и книжовното ѝ богатство. Гост на празника ще бъде доц. д-р Тодор Чобанов – заместник-кмет на Столична община, който ще връчи една от наградите в кампанията „Библиотекар за един ден“.  Програма  Учредяване на Годишна стипендия на Столична библиотека за студент във Факултета по „Библиотекознание и културно наследство“ на УниБИТ. Библиотеката на София е средище на традиции и иновации, за която е приоритет включването на млади, образовани и креативни личности в нейния професионален живот.  На празника известни творци, интелектуалци, приятели и партньори на библиотеката (Георги Константинов, Владимир Зарев, Здравка Евтимова, Роман Кисьов, Михаил Неделчев, Стоян Денчев, Михаил Груев, Снежана Тодорова, Николай Дойнов, Валерия Велева, Михаил Вешим, Деян Енев и др.) ще четат свои произведения и ще отправят послания към Столична библиотека.  Откриване на документалната изложба:  „Събуждащият книгите“  Изложбата представя известни български писатели, публицисти и общественици, чиято работа като библиотекари е малко позната. Посетителите ще могат да видят редки издания на Неофит Рилски (Описание на българския свещен Рилски манастир 1879 г.), на Марин Дринов (Исторически преглед на българската църква, 1869), на Любомир Милетич (Дако-румъните и тяхната славянска писменост 1896). Първи издания на Яворов, Пенчо Славейков, П. Ю. Тодоров, Стоян Заимов, Елин Пелин и Кирил Христов, чиято библиотека се съхранява в Столична библиотека. Повечето от книгите са с автографи. През 40-те години на миналия век в Столична библиотека са работили и Павел Вежинов, Богомил Райнов, Матвей Вълев, Орлин Василев, който е бил директор на библиотеката.  Ще бъдат представени две от най-старите издания в Библиотеката на София:  „Царството на славяните“ е произведение на бенедектинския монах от далматински произход Мавро Орбини от 1601 г. Първата общославянска история на Далмация, Хърватско, Босна, Сърбия, Русия и България, преведена на руски по разпореждане на Петър Велики 1722 г. Това издание е сред основни източници на Паисий Хилендарски за написването на „История славянобългарска“. Книгата, съхранявана в Столичната библиотека, е оригинално издание на италиански език.  Поучение. Москва, около 1645. „Напечата ся за спасению душам християнского народа” при патриарх Йосиф Московски (1642-1652) и княз Алексей Михайлович (1629-1676).  Връчване на награди за:  Най-активен училищен библиотекар;  Най-активно читалище;  Библиотекар за един ден – категория „Дете“;  Библиотекар за един ден – категория „Възрастен“.  С участието на арфистката Елица Александрова (Завършила е Национална музикална академия „Панчо Владигеров“ в класа на проф. Атанас Куртев. Работи като композитор и аудио дизайнер в международна фирма за електронни игри. Писала е музика за реклами, филми и театрални спектакли) и на саксофониста Иван Бороджиев (Завършил е Национална музикална академия „Панчо Владигеров“ в класа на проф. Симеон Щерев. Участвал е в различни музикални състави, телевизионни предавания и концерти съвместно с наши известни певци и артисти. Свири и в Биг Бенда на БНР).  10 май 2019 от 8:30 до 19:30 ч. и 11 май от 8:30 до 14:45 ч.  „Библиотеката отвътре“;  Безплатни читателски карти.", "date": "2019.05.08", "title": "Столична библиотека обявява ден на отворените врати навръх Празника на библиотекарите"}
{"url": "http://epicenter.bg/article/Vaorazheniyat-mladezh--vzel-vchera-zalozhnitsi-v-Tuluza--e-zadarzhan-ot-politsiyata/182224/7/0", "text": "Въоръженият младеж, взел вчера заложници в магазин край френския град Тулуза, е задържан от полицията, съобщи френският вътрешен министър Кристоф Кастанер. Преди това той е освободил и четиримата си заложници. Никой от тях не е пострадал. Няма признаци да става дума за терористичен акт, казаха представители на местните власти, предаде ДПА, съобщи БТА.   След като 17-годишният младеж държа няколко часа четирима души в магазин за вестници и цигари, той бе задържан от пристигналите елитни части на полицията. Френската телевизия Бе Ем Еф съобщи, че младежът сам се обадил на полицаите и поискал да разговаря с медиатор.   Според местен вестник той се е опитал да обере магазина. Прокурор каза, че младежът е участвал в протестите на \"жълтите жилетки\", имал е криминално досие - бил е арестуван за кражби и насилие срещу полицейски служители. ", "date": "2019.05.08", "title": "Въоръженият младеж, взел вчера заложници в Тулуза, е задържан от полицията"}
{"url": "http://epicenter.bg/article/Barselona-plache--Nay-golyamata-gavra-v-istoriyata/182231/8/0", "text": "Най-голямата гавра в историята, написа с огромни букви на траурен черен фон каталунският в. \"Спорт\" за позорното 0:4 в Ливърпул на Барса снощи в ШЛ.   \"Барса написа най-черната страница, елиминирана по непростим начин от ШЛ на \"Енфийлд\". Шампионската лига е прекалено голям залък за Валверде. Както стана и в Рим отборът на Валверде не успя да запази своето предимство, а четвъртият гол бе олицетворение на целия отбор\", заключава изданието.  Фенове на Барса, присъствали на футболната екзекуция на Меси и компания от вдъхновените от треньора и от публиката червени фурии от Ливърпул, започнаха да скандират \"Валверде вън\" още на стадиона снощи.  \"Тази победа има само едно име: Юрген\", каза Жозе Моуриньо за колегата си Юрген Клоп.  А феновете на Ливърпул качиха немския треньор на железния трон в един от стотиците остроумни колажи след сензационния исторически обрат, поредният в богатата с футболни чудеса история на Ливърпул.   Източник: Канал 3", "date": "2019.05.08", "title": "Барселона плаче: Най-голямата гавра в историята"}
{"url": "http://epicenter.bg/article/Madona-za-obvinenieto-v-seksualno-posegatelstvo-sreshtu-Maykal-Dzheksan--Mozhete-li-da-go-dokazhete-/182227/10/100", "text": "Американската поп певица Мадона наруши мълчанието си по повод обвиненията срещу Майкъл Джексън в сексуално посегателство над малолетни, като заяви:  \r\n \r\n В документалния филм \"Да напуснеш Невърленд\" Джеймс Сейфчък и Уейд Робсън описват подробно как са били обект на педофилско посегателство от страна на Джексън.   , каза още певицата в интервю, което ще излезе в британското списание \"Вог\" цитирано от в. \"Индипендънт\" и БТА.   Мадона, която на церемонията по връчването на наградите \"Оскар\" през 1991 година се появи заедно с Майкъл Джексън, каза, че не е гледала филма. По-късно тя окачестви отношенията си с Джексън като \"най-хубавата връзка, която някога съм имала\" и сподели, че са се целунали страстно.   Роднините на Майкъл Джексън отричат обвиненията срещу починалия проз 2009 г. на 50-годишна възраст певец.", "date": "2019.05.08", "title": "Мадона за обвинението в сексуално посегателство срещу Майкъл Джексън: Можете ли да го докажете?"}
{"url": "http://epicenter.bg/article/Proleten-oriz/182259/9/25", "text": "Необходими продукти: 150-200 г ориз  3 стръка зелен лук  1 стрък праз  1 бр. морков  листата от 1 връзка репички  1 ч.л. доматено пюре  сол черен пипер 1 ч.л. червен пипер  джоджен девесил магданоз копър  10-15 бр. маслини  олио  10 листа лапад 10 листа спанак Начин на приготвяне: Двата вида лук и моркова се почистват и нарязват на кубчета. Задушават се с малко вода и 3-4 с.л. олио. След 7-8 минути се прибавят останалите продукти: без зелените, подправките и маслините. Долива се вода и се вари на тих огън до готовност. Прибавят се останалите зелени подправки и маслини.", "date": "2019.05.08", "title": "Пролетен ориз"}
{"url": "http://epicenter.bg/article/Prints-Hari-i-Megan-shte-pokazhat-parvorodniya-si-sin-dnes/182246/10/99", "text": "Светът чака да види новото кралско бебе.  днес, пише АФП. , което е 7-мо в поредицата от престолонаследници на британския трон. \r\n   \r\n   \r\n Принц Чарлз, дядото на бебето и първи престолонаследник, в момента е в чужбина и заяви, че \"с нетърпение чака\" да види новия си внук. Пред замъка Уиндзор, западно от Лондон, има много доброжелатели, които се събраха да поздравят Хари и Меган, както и с надеждата да видят бебето. , като в пресата има много спекулации, а заложните къщи реализират сериозни постъпления от предположенията как ще се казва детето. Някои очакват името да е необичайно за кралската фамилия, защото майката е американка и може да се търси символика на връзките между Великобритания и Америка.   Много се обсъжда и къде е родила Меган Маркъл. Имаше спекулации, че тя предпочита да роди у дома. В крайна сметка, според поне два британски вестника, в последния момент Меган е била откарана от принц Хари и охраната му в частна болница, където престоят е по 15 000 лири на вечер.   Източник: БГНЕС", "date": "2019.05.08", "title": "Принц Хари и Меган ще покажат първородния си син днес"}
{"url": "http://epicenter.bg/article/Borisov--Otpuskame-27-mln--lv--za-novata-bolnitsa-v-Yambol--koyato-sega-predstavlyava-edin-pavilion/182235/2/0", "text": "Отпускаме 27 млн. лв. за новата болница в Ямбол, която сега представлява един павилион. Това каза министър-председателят Бойко Борисов в началото на днешното правителствено заседание, предаде Агенция „Фокус“.   „Когато създадохме правителството, колегата Волен Сидеров като депутат от Ямбол го беше поставил като условие. А и ние от 2013 г. работим по тази тема. Сега болницата в Ямбол е едни павилиони на практика“, заяви Борисов. Премиерът припомни, че са минали 40 години от първата копка. „Това е една от хилядите сгради, започнати и недовършени навремето. Но сега мисля, че държавата може да ги осигури. Това са 17 павилиона – пази Боже да си болен там“, коментира министър-председателя.   Здравният министър Кирил Ананиев уточни, че средствата ще бъдат отпуснати за периода 2019 - 2021 г. с парични вноски за тези три години в размер до 27 млн. лв.   През 2019 г. ще бъдат отпуснати около 8 млн. лв., през 2020 г. – около 13 млн. лв., и през 2019 г. – над 5 млн. лв. Ананиев обясни, че лечебното заведение разполага със структури и дейности, които са единствени за Ямболска област.   „120 хил. души обслужва болницата в Ямболска област. С предвидените средства ще се създаде възможност за изграждане на нов болничен блок за 250 легла. Площта е 32 хил. кв. м, 10 етажа. Предвижда се строителство и на инфекциозно отделение. По този начин ще се подобрят обслужването на пациентите, условията за труд и ще се спомогне за привличане на пациенти“, заяви Ананиев.   Отпускаме 20 млн. лв. за купуване и подмяна училищни автобуси, които возят децата на училище, каза още министър-председателят Бойко Борисов.   „Всички, които са по-остарели и могат да създадат риск, ще се подобрят“, обясни Борисов.   Той заръча на министъра на образованието и науката Красимир Вълчев подмяната да се направи възможно най-бързо. „Можем да си позволим тези пари заради живота и здравето на децата“, каза още той.     С отпуснатите от правителството 20 млн. лв. ще бъдат подменени над 100 училищни автобуса. Това каза министърът на образованието и науката Красимир Вълчев в началото на днешното правителствено заседание. „В момента проучваме потребностите и не мога да кажа какво ще е конкретното число на автобусите. Ще бъдат подменени онези, при които има най-голям риск децата да пътуват с тях“, обясни Вълчев. Той подчерта, тепърва ще се направи анализ колко местни да бъдат новите автобуси.", "date": "2019.05.08", "title": "Борисов: Отпускаме 27 млн. лв. за новата болница в Ямбол, която сега представлява един павилион"}
{"url": "http://epicenter.bg/article/Ninova--Skoro-Borisov-shte-bade-minalo---vazhnoto-e-kak-balgarite-shte-si-podredim-nastoyashteto-i-badeshteto/182249/2/0", "text": "  Съвсем скоро Борисов ще бъде минало – важното е как българите ще си подредим настоящето и бъдещето. Това каза лидерът на БСП Корнелия Нинова пред журналисти след като подписа споразумение за взаимодействие и подкрепа с 12 политически и граждански организации, предаде агенция „Фокус“.   „Все повече хора ни подкрепят и виждат в БСП гаранция и възможност. Гаранция за справедливост, че ще се преборим за минимална европейска заплата и минимална европейска пенсия. Че ще има европейска прокуратура, начело с госпожа Кьовеши, за да има и справедливо правосъдие.   И възможност -  за сваляне  на едноличния режим Борисов и възстановяване на държавата с условия за правене на бизнес - без рекет; с  развитие на държавното и общинско здравеопазване; с образование , в което не се подменя историята и турското робство е турско робство, а не мирно съжителство; със свобода за различното мнение, без страх за работата и децата. Обръщам се към всички: не се страхувайте и гласувайте.   Скоро Борисов ще бъде минало. Важно е ние, като българи, как ще си подредим настоящето и изградим бъдещето. Началото на тези процеси е 26 май, с номер 18 в интегралната бюлетина“, каза лидерът на БСП Корнелия Нинова. Това съобщиха от пресцентъра на партията.    Според нея трябва да се гарантира, че има свобода и да може хората да изразяват свободното си мнение без тях. „Около това се обединяваме. За това подписваме споразумение“, каза тя и призова всички да не се страхуват и да гласуват.", "date": "2019.05.08", "title": "Нинова: Скоро Борисов ще бъде минало – важното е как българите ще си подредим настоящето и бъдещето"}
{"url": "http://epicenter.bg/article/Mariya-Gabriel-vrachi-na-Obshtina-Sliven-specheleniya-vaucher-za-bezplaten-internet-na-obshtestveni-mesta/182280/2/48", "text": "  Сливен е седмата българска община, на която българският еврокомисар и водач на листата на ГЕРБ/ЕНП на предстоящите избори за ЕП Мария Габриел връчи символично спечеления ваучер в инициативата за безплатен безжичен високоскоростен интернет на обществени места WiFi4EU. Това съобщиха от пресцентъра на ПП ГЕРБ.  В първата покана за кандидатстване бяха селектирани 113 общини от успешно участвали 209, а в началото на април приключи втората покана. Резултатите за спечелилите финансиране се очаква да станат ясни към края на месец май.  „Инициативата WiFi4EU е възможност, водеща към по-голям достъп до информация, към по-близки контакти между хората, към нови перспективи за туризъм и инвестиции. Поздравявам кмета на Община Сливен Стефан Радев и екипа му за това, че общината участва успешно и спечели финансиране. Сега хората в парковете в Сливен например, изградени с европейски средства, ще се възползват и от тази европейска инициатива за безплатен високоскоростен интернет. Това е най-голямото удовлетворение за мен – да знам, че работата ми не се заключава само в десетки законодателства, а и в малки проекти с голяма добавена стойност за ежедневието на гражданите“, заяви Мария Габриел при символичното връчване на ваучера на стойност 15 000 евро.  Чрез схемата WiFi4EU ще бъде предоставен безплатен Wi-Fi висококачествен интернет достъп на жители и посетители на най-посещаваните обществени места на открито и закрито в град Сливен.  Сред тях са обществени сгради на публичната администрация, площади, паркове, места за отдих, читалища, библиотеки, театри, училища и други.  В проекта на Община Сливен с цел да бъдат обхванати по-голям брой граждани, които да се възползват от услугата на схемата WiFi4EU, ще бъдат поставени минимум 10 точки за достъп на открито.  ", "date": "2019.05.08", "title": "Мария Габриел връчи на Община Сливен спечеления ваучер за безплатен интернет на обществени места"}
{"url": "http://epicenter.bg/article/Pobeda-za-VMRO--Patriotite-branyat-balgarite-ot-bitovata-prestapnost/182281/2/0", "text": "Всеки гражданин ще може да защитава себе си и собствеността си от престъпниците.   Поредна победа в Народното събрание. Единодушно със 106 гласа „за“ беше прието на първо четене предложението ни за промяна в Наказателния кодекс. Промените целят разширяване на пределите на неизбежната отбрана и отпадането на т.нар. маловажни кражби.   Законопроектът е внесен от заместник-председателя на ВМРО Искрен Веселинов и група народни представители. Това съобщиха от пресцентъра на ВМРО.   Чрез тези промени имаме възможността да разрешим огромен 30-годишен проблем в България. В последните 30 г. определени групи от хора безчинстват срещу възрастните, срещу собствеността и върху личността на българите. За съжаление в тези години и съдебната система, и българските политици реагираха твърде либерално. Това заяви народният представител и организационен секретар на ВМРО Юлиан Ангелов от трибуната в парламента по време на обсъждането.   Според Ангелов политиците са длъжни да поемат отговорност и да застанат на страната на българските граждани, в защита на сигурността им, срещу битовата престъпност. Ние трябва да браним сигурността на българите. Всеки българин трябва да има право да защити живота и собствеността си. Не може по малките населени места маргинални типове да влизат в дворовете на хората и да крадат кокошки и това да е маловажно престъпление. Не! Тези хора трябва да лежат в затворите, категоричен бе патриотът.   Не може такива престъпници да са по улиците да изнасилват, убиват и крадат, а политиците да си затварят очите. Ние от „Обединени патриоти“ искаме всички парламентарни групи да заявят, че подкрепят тези предложения, заяви Юлиан Ангелов.   Той допълни, че в последните години има предприети мерки, но народните представители трябва да дадат законовата форма.   Не можело да обвързваме имуществото с това дали човешкият живот е защитен.   Извършителите на подобни престъпления трябва да знаят, че ще лежат в затвора дори и за кражба на един буркан зимнина, категоричен е депутатът.   В заключение Юлиан Ангелов, който е втори в кандидатската листа на ВМРО за евроизборите, посочи, че с приемането на законопроекта на първо четене народните представители показват, че работят за разрешаване на проблемите на българите и застават в защита на тяхната сигурност.   Текст на приетото предложение >>>", "date": "2019.05.08", "title": "Победа за ВМРО! Патриотите бранят българите от битовата престъпност"}
{"url": "http://epicenter.bg/article/Znameto-na-ES-shte-bade-izdignato-pred-prezidentskata-institutsiya-po-povod-Denya-na-Evropa---9-may/182282/2/0", "text": "По повод Деня на Европа – 9 май, от 10.00 часа пред сградата на президентската институция на тържествена церемония ще бъде издигнато знамето на ЕС. Церемонията ще се състои в присъствието на държавния глава Румен Радев, парламентаристи и представители на изпълнителната власт, съобщиха от прессекретариата на президента.   По-рано през деня президентът и върховен главнокомандващ на Въоръжените сили ще участва в церемонията по полагането на венци и цветя пред паметника на Незнайния войн в столицата по повод 74 години от края на Втората световна война. Събитието, на което ще присъстват български ветерани и представители на военно-патриотични съюзи и организации, ще започне от 9.00 часа.", "date": "2019.05.08", "title": "Знамето на ЕС ще бъде издигнато пред президентската институция по повод Деня на Европа – 9 май"}
{"url": "http://epicenter.bg/article/Balgariya-otkriva-shtatno-konsulstvo-v-Barselona/182283/2/0", "text": "Министерският съвет прие решение за откриване на консулство на Република България в Кралство Испания, ръководено от щатно консулско длъжностно лице, със седалище в гр. Барселона и с консулски окръг, обхващащ територията на автономните области Каталуния и Арагон. Това съобщи правителствената информационна служба. По данни на Националния статистически институт на Кралство Испания към 2018 г. в страната са регистрирани като постоянно живеещи 125 244 българи. От тях 11 239 души, или 9% от цялата българска диаспора в Испания, са в Каталуния. Това прави областта третия най-голям приемник на българи в кралството след Мадрид и автономната област Валенсия. Откриването на консулство на Република България в Барселона е в резултат на вътрешен анализ на МВнР и на усилията на правителството за подобряване обслужването на българските граждани зад граница. Консулството ще предостави по-лесен и бърз достъп до консулски услуги като подаване на заявление за издаване на български документи за самоличност, извършване на нотариални заверки на пълномощни и декларации, както и получаване на актове за гражданско състояние.  За финансовото обезпечаване по откриването на консулството Министерският съвет одобри допълнителни разходи по бюджета на МВнР за 2019 г. в размер до 486 211 лв., от които 16 994 лв. са по показател „Персонал”.  Понастоящем живеещите в Каталуния и Арагон българи трябва да пътуват до Валенсия или Мадрид за консулски услуги.    ", "date": "2019.05.08", "title": "България открива щатно консулство в Барселона"}
{"url": "http://epicenter.bg/article/Vitseprezidentat-organizira-diskusiya--Tema--Evropa--sas-studenti-ot-Sofiyskiya-universitet/182285/2/0", "text": "В Деня на Европа, 9 май, вицепрезидентът Илияна Йотова организира Студентска лаборатория „Тема: Европа“ със студенти от Софийски университет „Св. Климент Охридски“. Срещата ще се проведе от 11.30 часа в Аулата на университета. Това съобщиха от прессекретариата на държавния глава.   „Тема: Европа“ е поредица от дискусии, които вицепрезидентът провежда със студенти. Целта на разговорите е да се чуят позициите на младите хора за развитието на европейския проект и ролята на България в него.   Първата Студентска лаборатория по европейска тема Илияна Йотова организира през юни 2018 г. със студенти от софийски университети. Тя бе посветена на равносметката на първото Българско председателство на Съвета на Европейския съюз. В края на април т.г. се състоя дискусия със студенти в Нов български университет.   По-рано пред деня, в 10.00 часа пред сградата на президентската институция вицепрезидентът ще присъства на тържествената церемония за издигане на знамето на Европейския съюз по повод Деня на Европа. ", "date": "2019.05.08", "title": "Вицепрезидентът организира дискусия „Тема: Европа“ със студенти от Софийския университет"}
{"url": "http://epicenter.bg/article/Emil-Radev--Balgariya-ochakva-4-mlrd--leva-poveche-prez-noviya-programen-period-/182286/2/48", "text": "  Работим за повече европейски средства през новия програмен период. За разлика от страни като Полша, Унгария, Чехия, за които парите ще намалеят, България очаква 4 млрд. лв. повече. Бюджетът от 18 млрд. лв., който ще отстояваме през следващия програмен период, е рекорден за страната ни и ще гарантира повече инвестиции в пътища, пречиствателни станции, конкурентоспособност на фирмите, обучение на младите хора, социални услуги. Така Емил Радев, настоящ евродепутат и кандидат за член на Европейския парламент от лисата на ГЕРБ, коментира пред граждани във варненския район „Аспарухово” перспективите за еврофинансиране в България. Това съобщиха от пресцентъра на партията.  „Общини като Варна са пример за успешна работа по европейските програми и за постигането на желаната от всички промяна на градската среда.  Осигурявайки повече евросредства за България, за българските общини, подкрепяме усилията за повишаване стандарта на живот и доходите на хората”, категоричен бе Емил Радев и допълни, че в резултат от последователната работа на правителството според прогнозите на Европейската комисия през следващата година България ще бъде в Топ 3 по икономически растеж в ЕС.  „При управлението на БСП еврофондовете бяха спрени”, припомни Радев и изтъкна, че България трябва да запази доверието, което е извоювала сред европейските си партньори при управлението на ГЕРБ и в резултат на което днес се ползва с авторитет.  Емил Радев акцентира върху битките, които е повел през изминалия мандат в ЕП. Той подчерта, че и занапред ще продължава да се бори с двойните стандарти в Европа както по отношение на храните и напитките, така и на други стоки като горивата и автомобилите например.  „Не бива да допускаме Европа на две скорости!”, заяви кандидатът за евродепутат. Той определи като решаваща крачка напред предложената от него и колегата му Андрей Новаков европейска програма с бюджет от 1,3 млн. евро. „Тези средства ще позволят да се правят нови изследвания за разликите в качеството на храните, да се подпомага работата на потребителските организации, а когато е нужно да се завеждат и колективни искове срещу производители, които допускат нарушения”, поясни Радев. Той настоява за създаването на общоевропейски контролен орган, който ще направи борбата срещу двойните стандарти при храните много по-ефективна. „Защото това не е само битка срещу нелоялните търговски практики, а битка в името на здравето на 100 млн. граждани на Източна Европа, които заслужават да купуват храни със същото високо качество като в страните от Западна Европа”, подчерта кандидатът на ГЕРБ.  Той отчете, че като докладчик в ЕП е извоювал премахмането на апостилите и нуждата от легализация на официални документи в ЕС.  „Така намаляваме административната тежест и спестяваме на европейците около 40 млн. евро годишно. Промените буквално облекчават живота на 17 млн. граждани, които живеят, работят или учат в друга държава-членка. Ще продължа да се боря за автоматично признаване на дипломите и документите за квалификация, както и за актуално състояние на фирмите в ЕС”, добави варненският евродепутат. Той открои и положените усилия за премахване на „вечните длъжници” у нас, като постигна текст в новата евродиректива за несъстоятелността, в който се препоръчва на държавите-членки в най-кратки срокове да започнат да прилагат разпоредбите за опрощаване на дългове не само по отношение на предприемачите, но и на физическите лица – потребители.  „Ще продължа да работя за пълноправното членство на страната ни в Шенген, защото вече осем години покриваме всички изисквания.  Неприемането ни в Шенген също е двоен стандарт, срещу който се боря.  Успях да извоювам обаче необходимите законодателни промени, които да гарантират, че България няма да се превърне в буферна зона, че Европейската гранична и брегова охрана ще действа не по шенгенските, а по външните граници на ЕС”, припомни още Радев и отчете постигнатото и по редица други теми като мерките срещу организираната престъпност и прането на пари, борбата срещу насилствените осиновявания на българчета в страни като Великобритания, създаването на зоополиция у нас.  „Не бива да подценяваме тези избори, защото около 60% от законодателството ни е вследствие на промени в европейски нормативни актове. Затова е важно да защитаваме националните интереси във всяка фаза на законодателния процес в ЕС”, мотивира се Емил Радев.  Мартин Андонов, общински съветник и ръководител на ГЕРБ-Аспрухово, на свой ред изтъкна, че Емил Радев е опитен юрист, който последователно е бил общински съветник, народен представител, а през последния мандат и евродепутат. „Познавайки механизмите на законодателната работа на всички нива, той може да допринесе максимално за силните позиции на България, а в частност и на Варна в Европа”, заяви Андонов и апелира с подкрепата си за номер 12 в бюлетината гражданите да защитят европейските перспективи на страната ни.  ", "date": "2019.05.08", "title": "Емил Радев: България очаква 4 млрд. лева повече през новия програмен период "}
{"url": "http://epicenter.bg/article/Borisov-shte-uchastva-v-neformalna-sreshta-na-varha-na-Evropeyskiya-sayuz/182287/2/0", "text": "Министър-председателят Бойко Борисов ще участва в неформалното заседание на държавните и правителствените ръководители на държавите-членки на ЕС, което ще се проведе на 9 май в Сибиу, Румъния. Това съобщи пресцентърът на Министерския съвет. По време на срещата лидерите ще обсъдят аспекти на Стратегическия дневен ред 2019-2024 г. Сред темите ще бъдат насърчаването на мира и стабилността и поддържането на европерспективата за другите европейски държави, сътрудничеството в областта на миграцията, следването на балансирана търговска политика, насърчаването на европейските инвестиции в отбраната и ролята на Европа като световен лидер в борбата срещу изменението на климата.   Лидерите на страните от ЕС ще се срещнат в румънския град Сибиу, за да обсъдят \"стратегическия си дневен ред\" за следващите пет години и да открият надпреварата на претендентите за високи европейски постове.   Петнайсетина дни преди европейските избори държавните и правителствени ръководители ще се стремят да демонстрират единство на страните членки. Освен това те ще избягват да говорят за напускането на Великобритания, което беше водеща тема на много от последните им срещи на върха.   \"Има колективна воля да не се говори за Брекзит\", чийто краен срок беше отложен за 31 октомври, и да се \"върнем към европейския дневен ред\", обясни френското президентство.   Избраната дата - 9 май - е годишнината от декларацията, произнесена от французина Робер Шуман през 1950 г., с която той предлага създаването на Европейската общност за въглища и стомана (ЕОВС), предшественичката на ЕС.   В малкият планински трансилвански град този четвъртък 27-те страни ще се задоволят по-скромно с приемане на \"10 приоритета\" в кратка декларация. Те бяха иронично наречени от европейски дипломат \"десетте заповеди\".   Тези водещи принципи се очаква да включват обещанието да се защитава една обединена Европа \"от Изток до Запад и от Север до Юг\", чиито членки ще бъдат винаги \"солидарни помежду си в случай на нужда\".     Някои лидери ще наблегнат на конкретни теми, като Еманюел Макрон, който ще постави акцента върху околната среда. Франция, заедно с коалиция от седем други страни, ще пледира да се постави като цел до 2050 г. да бъде постигнато нулево нетно равнище на въглеродни емисии на европейско равнище.   Това няма да бъде \"среща на върха, на която се вземат изключителни решения\", а ще послужи за встъпление за подготвянето на \"нова стратегическа програма на ЕС до 2024 г.\", която трябва да бъде приключена през идните седмици, според високопоставен европейски представител.   \"Но е доста трудно да се дискутира бъдещата стратегическа програма без да се засегне въпросът за смяната на лидерите на институциите\", призна той.   Неформалната среща на високо равнище в Сибиу би трябвало да позволи и да се постави началото на надпреварата за ръководните постове, която ще стартира с тази за Европейския парламент на изборите, предвидени от 23 до 26 май.   Но въпросът, който занимава най-много духовете, е за заместника на Жан-Клод Юнкер начело на Европейската комисия. Тази тема вече доведе до конфронтации.   Изборът на новия ръководител на изпълнителната власт в Брюксел ще бъде направен чрез гласуване в Европейския парламент, който държи той на всяка цена да бъде избран отново измежду лидерите, посочени от различните политически семейства за европейските избори.     Това вече се случи през 2014 г. с Юнкер, който беше лидер (Шпиценкандидат, според често използвания немски термин) на консерваторите от ЕНП, спечелили европейските избори. Но изборът на кандидат, който ще бъде предложен за гласуване в Европарламента, принадлежи на Европейския съвет, институцията, обединяваща лидерите на страните членки, които отказват, с Еманюел Макрон начело, да обещаят, че ще го посочат сред един от съревноваващите се \"шпиценкандидати\".   Очаква се в Сибиу председателят на Европейския съвет Доналд Туск да \"информира лидерите за начина, по който смята да организира процеса на номиниране на бъдещите ръководители на институциите на ЕС\", обясни европейски източник.   Освен за шеф на Комисията, номинации ще има по-късно и за председател на Европейския съвет, на Европейската централна банка (ЕЦБ) и на ръководителя на европейската дипломация. През 2014 г. \"бяха нужни три срещи на високо равнище и три месеца, за да се реши\" кой ще заеме най-важните постове, припомня европейски представител.   Няколко източника посочиха, че принципното решение за провеждане на среща на върха на ЕС на 28 май вече е практически взето, за да може ръководните постове да бъдат обсъдени в светлината на резултатите от европейските избори.   Очаква се също на срещата на върха в Сибиу да се състоят няколко двустранни срещи, подобни на планираната между Доналд Туск и унгарския премиер Виктор Орбан.   Орбан, чиято партия е със замразено членство в ЕНП заради критиките й срещу Брюксел, обяви в понеделник, че оттегля подкрепата си за германеца Манфред Вебер, кандидата на консервативното си политическо семейство за председател на Комисията.  ", "date": "2019.05.08", "title": "Борисов ще участва в срещата на върха на ЕС. Лидерите приемат \"десетте заповеди\" на Общността"}
{"url": "http://epicenter.bg/article/Eva-Maydel--Shte-napravim-taka--che-Evropa-da-dostiga-do-vseki-grad-i-selo-v-Severozapada-/182288/2/48", "text": "  „ЕС инвестира в България около четири пъти повече, отколкото ние плащаме за членството ни. Тези средства целят да направят регионите ни по-добри за живот и реализация на местното население, за привличане на бизнес и създаване на работни места. Ще продължавам да работя европейските пари да преобразят Северозападния регион, както направиха с редица други градове в България, където заетостта и заплатите са най-високи. Искам българите да намират своя път и да създават семейства в България и познавам инструментите, с които Европа може да направи това реалност.“ Това заяви кандидатът за евродепутат от ГЕРБ Ева Майдел на 8 май 2019 г. пред граждани от Враца, Мизия, Бяла Слатина, Търнава и Криводол, съобщиха от пресцентъра на ГЕРБ.  „В ГЕРБ доказахме, че знаем как да подобряваме стандарта на живот на българите. Благодарение на усилията на правителството и кмета Калин Каменов Враца има четвъртата най-висока средна работна заплата в България, а инвеститорите се редят на опашка. Знаем, че трябва още много работа, за да стигнем желаното ниво и затова е важно в Европейския парламент да имаме можещи професионалисти, доказали се с постиженията си, каквито сме кандидатите на ГЕРБ, а не пълни европейски аматьори, каквите виждаме сред опонентите ни,“ заяви Ева Майдел по време на посещението в област Враца, където се срещна с над 500 души.  ", "date": "2019.05.08", "title": "Ева Майдел: Ще направим така, че Европа да достига до всеки град и село в Северозапада "}
{"url": "http://epicenter.bg/article/Premierat-uvelichava-broya-na-zamestnik-ministrite-v-zemedelskoto-ministerstvo-/182290/2/0", "text": "Министерският съвет прие промени в Устройствения правилник на Министерството на земеделието, храните и горите, с които се увеличава броят на заместник-министрите от четирима на петима, съобщиха от правителствената пресслужба.  Новият заместник-министър ще отговаря за ефективното изпълнение на държавната политика в растениевъдството, биологичното земеделие и политиката на качество. Това ще доведе до значително засилване на партньорството с бизнеса и неправителствените организации в сектора на зеленчуци, овощарство, биологично производство, тютюн и розопроизводство.  С назначаването на нов заместник-министър ще се спомогне за популяризиране на ползите за производителите и потребителите на този вид продукти и храни.", "date": "2019.05.08", "title": "Премиерът увеличава броя на заместник-министрите в земеделското министерство "}
{"url": "http://epicenter.bg/article/Andrey-Kovachev--Izgrazhdaneto-na-metroto-pokazva-kolko-blizo-e-Evropa-do-vseki-edin-ot-nas-/182293/2/48", "text": "  Кандидатът за евродепутат от листата на ГЕРБ и СДС Андрей Ковачев посети пазара в Красно село. Той обсъди с работещите там възможностите за развитие на бизнеса им със завършването на третата линия от метрото в София, съобщиха от пресцентъра на ГЕРБ.  Oчаква се до края на есента първите осем километра от третата линия на метрото от \"Красно село\" до бул. \"Владимир Вазов\" да бъдат напълно завършени и пуснати в експлоатация.  Това значително ще увеличи потока на хората, посещаващи пазара и търговските обекти.  „Изграждането на метрото, както и осъвременяването на част от автобусите от градската мрежа в София - са съфинансирани с европейски фондове - още един пример за това колко близо е Европа до всеки един от нас“, сподели пред граждани и работещи Андрей Ковачев.  Той подчерта, че със своята работа евродепутатите от ГЕРБ гарантират, че европейското развитие на страната ни ще продължи. Затова е важно на 26 май гражданите да ги подкрепят с номер 12 в бюлетината.  ", "date": "2019.05.08", "title": "Андрей Ковачев: Изграждането на метрото показва колко близо е Европа до всеки един от нас "}
{"url": "http://epicenter.bg/article/Angel-Dzhambazki--/182294/2/0", "text": "Аз започнах темата за \"двойните стандарти\", омбудсманът Мая Манолова по-късно се присъедини.   Това заяви в предаването \"Плюс - минус\" по Нова телевизия кандидатът на ВМРО за евродепутат Ангел Джамбазки.   Джамбазки каза, че той е твърдо за \"Европа на отечествата\". Според него това означава да се върне ЕС там, където е бил в началото, а не решенията да взимат евробюрократи. Не може някой да пусне мигранти, а после да ни върне тези, от които няма нужда, даде пример той.   Много често ни казват, че трябва да си мълчим, защото ни дават фондове за сближаване, но ние даваме на по-развитите страни най-ценното си - човешкия капитал, изтъкна Джамбазки. И даде пример с евроагенцията за лекарствата, която той е предлагал да бъде в България. Но е избран Амстердам.   Добре е ЕС да има обща външна политика и обща армия, каза той в отговор на въпроси. Приемането на еврото обаче не е на дневен ред според Джамбазки.   Образование, култура, национално здравеопазване - в тези сфери България трябва да запази суверенитета си, категоричен е кандидатът за евродепутат от ВМРО.            ", "date": "2019.05.08", "title": "Ангел Джамбазки: Аз започнах темата за \"двойните стандарти\", Манолова се присъедини после!"}
{"url": "http://epicenter.bg/article/Lilyana-Pavlova--Stabilnostta-na-Evropa-shte-dade-sigurnost-na-ikonomikata-i-pazarite-/182300/2/48", "text": "  Кандидатът за евродепутат от листата на ГЕРБ и СДС Лиляна Павлова посети пазара в столичния квартал Младост, съобщиха от пресцентъра на партията.  Тя обсъди с работещите там възможностите за по-добри условия на труд. Пред тях тя подчерта защо е важно да се гласува на 26 май, тъй като тези избори ще начертаят посоката за развитие на страната ни.  Лиляна Павлова добави, че кандидатите на ГЕРБ ще продължат своята подкрепа към малкия и среден бизнес.  Според нея стабилността на Европа ще даде сигурност на икономиката и пазарите. Тя бе категорична, че ползите от членството на страната ни са много големи и видими и се усещат във всяко населено място чрез инвестиции в инфраструктурата, благоустрояване на районите и повече европейски средства за страната ни.  Лиляна Павлова добави, че трябва да се говори за положителните примери от работата на ГЕРБ, за да може да се противодейства на фалшивите новини и дезинформацията, която трудно може да бъде овладяна с развитието на технологиите.   ", "date": "2019.05.08", "title": "Лиляна Павлова: Стабилността на Европа ще даде сигурност на икономиката и пазарите "}
{"url": "http://epicenter.bg/article/Tsvetelina-Penkova-i-Denitsa-Zlateva-posetiha-obshtinite-Antonovo-i-Popov/182301/2/0", "text": "  Кандидатите за евродепутати от БСП Цветелина Пенкова и Деница Златева посетиха общините Антоново и Попово, съобщиха от пресцентъра на партията. В Антоново Цветелина Пенкова и Деница Златева се срещнаха на кафе с граждани, за да отговорят на техните въпроси.   На срещата Цветелина Пенкова разясни защо изборите за Европейски парламент са важни за България и как решенията на евродепутатите могат да се отразят на живота на всеки един български гражданин. Бяха обсъдени и начини за опростяване на процедурите по кандидатстване за отпускане на средства по европейски програми. По думите на кандидатите за евродепутати ПЕС ще се бори за повече възможности малки населени места и малкият бизнес да получат финансиране.  Деница Златева обяви, че пръв приоритет за бъдещите евродепутати от БСП е завръщането на социалното във фокуса на европейските политики. В село Садина, община Попово, Деница Златева разясни, че битката за защита на правата на работниците в транспортния бизнес предстои и работещите в този бранш не бива да я считат за изгубена.  Цветелина Пенкова отговори на въпроси на граждани - защо България не ратифицира Истанбулската конвенция и защо заложени в нея текстове противоречат на Конституцията. Кметът на с. Помощица изрази желание за засилване на комуникационната връзка между местната и централната власт, тъй като местната власт има нужда от подкрепа и съдействие за възраждане на малките градове и села в България.  ", "date": "2019.05.08", "title": "Цветелина Пенкова и Деница Златева посетиха общините Антоново и Попово"}
{"url": "http://epicenter.bg/article/Prezidentat-nagradi-mladezhi--postignali-zlatno-i-srebarno-nivo-v-nagradata-na-hertsoga-na-Edinburg/182304/2/0", "text": "Международната програма „Награда на херцога на Единбург“ насърчава младите хора да изискват повече от себе си, да се самоусъвършенстват и да постигат целите си.   Това заяви президентът Румен Радев на тържественото награждаване на български младежи, постигнали златно и сребърно ниво в Международната награда на Херцога на Единбург – България, съобщиха от прессекретариата на държавния глава.   Президентът посочи, че в рамките на програмата младите хора сами поставят своите цели и задачи, опознават себе си и развиват полезни качества и умения.  Наградата на херцога на Единбург вече над 60 години е водеща международна младежка програма за личностно развитие и постижения. Млади хора - ученици и студенти на възраст от 14 до 24 години, участват в програмата на три нива: бронз, сребро и злато. Държавният глава Румен Радев е патрон на международната младежка програма „Награда на херцога на Единбург- България“.  „Тази програма е насочена изцяло в интерес на обществото. С придобитите знания и умения младежите се подготвят да бъдат полезни, ефективни и честни граждани“, посочи Радев. Президентът подчерта важната цел на последните два етапа на програмата – „Сребро“ и „Злато“, а именно да развиват лидерските умения на младите хора и поздрави младежите за смелостта и куража да заявяват открито своите стремежи и амбиции и да не пестят труд и енергия, за да ги постигнат.  Президентът връчи значки и сертификати на 45 младежи от София, Плевен, Козлодуй, Горна Оряховица, Свищов, Пловдив и Оряхово, които благодарение на програмата са развили ключови житейски и лидерски умения.     Подкрепям тази програма, защото е мощен инструмент за развитие и самоусъвършенстване на младите хора, заяви президентът Румен Радев, който заедно с британския посланик Ема Хопкинс награди младежи, постигнали златно и сребърно ниво в Международната награда на херцога на Единбург - България.   Президентът, който е патрон на престижната награда в България, каза на церемонията на \"Дондуков\" 2, че я подкрепя, защото в нея те сами решават бъдещето си, вървейки по труден път с предизвикателства и опознавайки по-добре себе си. Защото в програмата младите хора сами поставят своите цели и задачи и опознават себе си, развиват качества и умения, за да постигнат тези цели и задачи.   Президентът каза още, че подкрепя програмата и защото тя е насочена изцяло в интерес на обществото и със знанията и уменията, които младите хора придобиват, те се готвят за утрешния ден и да бъдат полезни и честни граждани.    ", "date": "2019.05.08", "title": "Радев: Наградата на херцога на Единбург насърчава младите хора да изискват повече от себе си!"}
{"url": "http://epicenter.bg/article/Papa-Frantsisk-sled-vizitite-v-Balgariya-i-Makedoniya--Molya-Bog-tezi-patuvaniya-da-ne-sa-turizam/182214/2/0", "text": "Папа Франциск отговори на въпроси на журналисти в самолета на връщане към Ватикана след тридневното апостолическо пътуване в България и Северна Македония, пише изданието \"Ватикан нюз\". Той говори за отношенията с православната църква и за тайната на собствената му сила и енергия.  На въпрос какви са най-силните му впечатления от двете страни, които току що е посетил, Главата на Римокатолическата църква отвърна: \"Те са две напълно различни страни. \"България\", обясни той, е държава с вековни традиции, а Северна Македония има вековни традиции, но е млада държава и има млад народ.  Светият отец каза, че и в България, и в Северна Македония, православни християни, католици и мюсюлмани живеят заедно. Той изрази задоволство от добрите отношения между хората от различните вероизповедания в двете страни и се възхити от проявяваното уважение към разнообразието и зачитането на човешките права.  Журналист попита папата откъде черпи енергията и силата, необходими за пътуванията и работата му. Той отвърна, че това е \"дар от Бога\", но призна, че след това се чувства изморен. \"Не се изморявам от пътуването. Но след това се чувства изморен. Мисля, че Бог ми дава сила. Моля Господ да вярвам, да му служа, моля го тези пътувания да не са туризъм. И освен това работата ми не е толкова тежка!\"  На въпрос за отношенията с православната църква Папа Франциск подчерта, че като цяло те са добри и че има добра воля. Той нарече православните патриарси братя и божии хора. \"Мога да кажа, че сме братя, защото не можем да се прекланяме пред Светата троица, ако не си подадем ръце като братя\", каза папата, цитиран от \"Ватикан нюз\".   \"Искрено мога да кажа, че патриарсите, с които се срещнах, наистина са глас Божий. Те са Божии чеда. Патриарх Неофит е Божи човек, велик Божи човек, а и патриархът на Грузия Илия II е Божи човек. Такива са и Вартоломей, и Кирил. Понякога хората казват: „Този има недостатък, онзи има недостатък!”. Ние всички имаме, не сме безгрешни”, каза той.   Папа Франциск споделя и за вълнението си от първото причастие у нас, което даде на близо 250 деца в град Раковски:", "date": "2019.05.08", "title": "Папата след визитите в България и Македония:Патриарх Неофит е велик Божи човек, ние сме братя!"}
{"url": "http://epicenter.bg/article/Rumyana-Bachvarova--Kanonat-ne-mozhe-da-e-nad-grazhdanite/182217/2/0", "text": "Канонът не може да е над гражданите и техните желания. Така началникът на кабинета на премиера Борисов и главен координатор на посещението на папа Франциск в България коментира дистанцирането на БПЦ от визитата на Светия отец.   В Сутрешния блок на БНТ Бъчварова изрази надежда, че Българската православна църква ще си извади нужните уроци.  Румяна Бъчварова, главен координатор на посещението на папата: \"Отсъствието на БПЦ беше видимо от най-важното събитие. Но във вчерашния ден се появиха становища от важни хора от църквата да отправят положителни послания. Надявам се това отношение да бъде преосмислено, защото канонът не може да бъде над гражданите и над техните желания.\" Според нея папата е показал нов път на развитие на БПЦ за по-голяма близост с хората, за по-голяма актуалност.   \"В лицето на папата видяхме един човек като нас, който се вълнува от съвременните проблеми, който знае какво искаме, от какво имаме нужда. Такава очаквам да бъде и БПЦ и в поредицата уроци, които получихме с тази визита, да се надявам, че ще бъде и този урок\", коментира Бъчварова. Тя изтъкна, че папа Франциск е успял да провокира мисленето ни по въпроси, които забравяме като да умеем да мечтаем, да не страдаме заради злобата на другите, да не се чувстваме сами и тъжни. Посещението в бежанския център пък е привлякло внимание към нуждата от съпричастност и човечност към хора, които страдат.   Екипите на Ватикана и на София са имали добро сътрудничество, като изискването на папата е било да няма прекалено строги мерки за сигурност, гражданите да могат да стигнат до папата и организацията да бъде скромна и без лукс.   „Той е такъв човек - оценява същността, а не формата, декора“,  каза Бъчварова.   Главният координатор разказа, че подготовката на посещението е продължила половин година, а решението е взето шест месеца по-рано. Според нея въпреки, че католиците в България са под 1% политическото значение на България е било оценено, когато се е вземало решение той да посети страната.", "date": "2019.05.08", "title": "Румяна Бъчварова: Канонът не може да е над гражданите"}
{"url": "http://epicenter.bg/article/Kandidatat-za-evrodeputat-ot-VMRO-Kristiyan-Shkvarek-sadi-Feysbuk-za-tsenzura/182232/2/0", "text": "    На специална пресконференция Кристиян Шкварек ще изложи мотивите си за предприетите съдебни действия, както и подробности около проблемите с цензурата в социалните мрежи и интернет. Това съобщиха от пресцентъра на ВМРО.   Ето призива на Шкварек:          ", "date": "2019.05.08", "title": "Кандидатът за евродепутат от ВМРО Кристиян Шкварек съди Фейсбук за цензура"}
{"url": "http://epicenter.bg/article/Andrey-Novakov--Da-pomagam-na-Vidin-shte-bade-edna-ot-moite-zadachi-/182233/2/48", "text": "  „Мога да ви разкажа за работата и усилията, които съм положил, а оценката ще я дадете вие. Няма да говоря политически, защото в тази зала има хора, с които се познавам от 10 години, учил съм с тях, мечтал съм с тях. Поздравявам ги, че се върнаха във Видин, че работят за развитието на областта, че са хора с активна гражданска позиция. С тях не мога да говоря политически. В тази зала аз съм просто Андрей и няма как да не споделя, че моето впечатление за област Видин бе базирано върху това, което съм чул и чел от медиите. Днес аз бях в няколко населени места от област Видин и моето впечатление се оказа погрешно.” Това каза пред жители на Видин кандидатът за евродепутат от листата на ГЕРБ и СДС Андрей Новаков, съобщиха от пресцентъра на партията.  Той бе категоричен, че хората трябва да разказват за Видин, без тротоарни приказки, а с факти.  „Да говорим за бъдещето. Видин може да бъде витрината на България! Имате условия да се превърнете в най-добрия транспортен център. Европейски средства за транспорт след 2020 г. ще има. Приказките, че европейските средства за България ще спрат, са поредната фалшива новина, която ние опровергахме. Да помагам на Видин ще бъде една от моите задачи, ако бъда отново евродепутат”, каза още Новаков.  Той допълни, че друга негова важна задача ще продължи да бъде пакетът „Мобилност”, както и борбата срещу двойния стандарт при храните.  „Когато се стигне до приемането на пакет „Мобилност”, условията да са най – близки до тези, които искат нашите превозвачи. Продължава работата и по европейския бюджет, за да може още от 1 януари 2021 г. кметовете да имат възможността да работят за развитието на общините си, чрез европейските средства. Здрава работа, това е, което ни е необходимо”, категоричен беше кандидатът за евродепутат.  Андрей Новаков подчерта още, че наследството в област Видин е много тежко.  „2009 г. осъмнахме с път от София до Видин като велоалея. Изключително важно за региона е, че магистрален път ще има, че започнахме работа по този проект, че работим по проекти, отлагани от 50 години”, каза още той.  В отговор на въпрос, третият в листата на ГЕРБ и СДС представи интернет – платформата „Селоводител”. „Когато видя обезлюдено село, изоставена къща, това ме жегва. Затова създадохме тази платформа, която се превърна във „фейсбук” за селата. Тя служи за мост между младите хора, инвеститорите и привлекателните за тях малки населени места. Призовавам всеки, който обича своето село, да опише защо го обича с прости думи и да ни изпрати 5 авторски снимки, а ние ще го рекламираме така, както вече рекламираме 150 села”, обясни Андрей Новаков.  „Гордея се с моите млади колеги и вярвам в тях”, каза бившият евродепутат Владимир Уручев. Той бе категоричен, че е необходимо да бъдат запазени важните за България политики в Европейския съюз. „Да помислим, ако я нямаше обединена Европа, кога щяхме да изградим това, което сме изградили с европейските средства - след 30 или след 50 години. Почувствах тежестта на годините и давам път на младите колеги, но не мога да остана безразличен у дома си. Тук съм, за да ги подкрепя и да призова и вас да ги подкрепите”, каза пред видинчани бившият евродепутат от ГЕРБ.  От своя страна, кметът на Видин Огнян Ценков и областният управител Албена Георгиева бяха категорични, че възстановената работеща връзка между местната и държавна власт е от изключителна полза за Видин и областта.  „Близо 155 милиона са европейските средства за област Видин през настоящия програмен период, очакваме следващия да бъдат много повече”, каза Албена Георгиева.  „Опонентите ни бягат от европейската тема. Те търсят скандала, конфликта. А разговорът трябва да бъде как Европа да става все по-близка до хората, защото европейската солидарност променя общините, променя живота на всеки отделен човек. Кандидатите на ГЕРБ са почтени и отговорни хора, които са доказали, че могат да защитават националните каузи. Вярвам, че за нашите съграждани са важни качествата на всеки отделен кандидат,а листата на ГЕРБ и СДС е най – добрата”, каза народният представител и областен координатор на ГЕРБ – Видин Владимир Тошев.  В края на срещата, кандидатът за евродепутат Андрей Новаков връчи членски карти на 20 новоприети членове на младежката структура на ГЕРБ – Видин.  По-рано през деня, Андрей Новаков, Владимир Тошев и Владимир Уручев посетиха видинското с. Каленик, където се срещнаха и разговаряха с жителите на населеното място.  „Вие избирате в каква България, в каква Европа искаме да живеем. В тази кампания ГЕРБ залага на положителния тон и положителните новини. Ако някой очаква от нас яростно говорене срещу опонентите, ще остане разочарован. И в тази кампания, както винаги досега, говорим кои сме ние, какво сме направили и какво предстои да направим”, каза Владимир Тошев.  ", "date": "2019.05.08", "title": "Андрей Новаков: Да помагам на Видин ще бъде една от моите задачи "}
{"url": "http://epicenter.bg/article/Andrey-Kovachev--Evropeyskoto-razvitie-na-Balgariya-tryabva-da-prodalzhi-/182234/2/48", "text": "  Европейското развитие на България трябва да продължи. Това заяви кандидатът за евродепутат от листата на ГЕРБ и СДС за европейските избори Андрей Ковачев по време на среща с представители на бизнеса от район Красно село, съобщиха от пресцентъра на ГЕРБ.  В нея взеха участие и кандидатите Александър Йорданов и Илия Лазаров, народни представители от ГЕРБ, общински съветници, райони кметове, представители на структурата на партията.  Андрей Ковачев добави, че предстоящите избори са европейски и трябва да има европейски дебат за бъдещето на страната ни.  „Ние искаме да знаем с какво нашите опоненти ще допринесат за бъдещето на България, как заедно в Европейския парламент ще защитаваме българските национални интереси, а те искат да ни увлекат в една агресивно негативна кампания с безумни информации и дезинформации“, подчерта Ковачев. Той заяви, че развитието на страната ни не трябва да бъде спирано.  „Ние искаме да имаме европейски дебат за това каква добавена стойност желаем от Европа, с какво Европа трябва да ни помага, по какъв начин ще продължим започнатото развитие на страната ни. Ние ще запазим добрия тон, от нас обиди няма да чуят“, увери хората кандидатът на ГЕРБ за евродепутат.  „Аз съм изумен от това, което нашите опоненти представят пред гласоподавателите като алтернатива на ГЕРБ и СДС. Ние трябва да говорим за това, което сме направили, за натрупания опит в секторните политики, за това, че успяхме Европейският парламент да гласува след 2020 година да има достатъчно средства за регионално развитие , селско стопанство, околна среда“, каза още Ковачев. По думите му няма политика, по която БСП да е на едно и също мнение с ПЕС.  Андрей Ковачев подчерта, че Корнелия Нинова е написала слаб 2 на всички досегашни евродепутати на БСП, като ги е изхвърлила от листата или ги сложи на неизбираеми места.  „Ние искаме да обясним на хората колко важни и за България, и за Европа са тези избори“, заяви по време на срещата кандидатът от листата на ГЕРБ и СДС Александър Йорданов.  „Като сравнително млад член на ЕС България успя да постигне това, което никое поколение до този момент не е и сънувало. Ние сме там, където никой от нашето поколение не си е представял, че можем да бъдем. Ние сме в света на свободата, на демокрацията – там, където се създават възможности за човека“, добави Йорданов.  Той подчерта, че от много време насам отряд от социалисти води България към противопоставяне, към конфронтация и омраза.  „Тук е голямата разлика как българите трябва да разбираме европейското и как някои се опитват да ни върнат назад във времето, когато мислите, които ни се внушаваха и образованието, което ни се даваше - беше практически антиевропейско“, каза Йорданов. Той сподели, че е впечатлен от работата на Андрей Ковачев като евродепутат - особено по отношение на интеграцията на Западните Балкани.  По време на срещата народният представител Александър Ненков заяви, че евродепутатите на ГЕРБ са доказали, че могат успешно да защитават националния интерес.  „Благодарение на тяхната работа не са губени средства по оперативни програми, а европейският бюджет на България е рекорден за страната“, коментира Ненков.  ", "date": "2019.05.08", "title": "Андрей Ковачев: Европейското развитие на България трябва да продължи "}
{"url": "http://epicenter.bg/article/Eva-Maydel--Lilyana-Pavlova--Nikolay-Dikov-i-Yoana-Filyova-predstaviha-v-Stara-Zagora-prioritetite-si/182238/2/48", "text": "  Пред нас, като партийна структура, стои огромната отговорност – имаме двама представители на Стара Загора в листата на ГЕРБ за кандидати за представители в Европейския парламент – Николай Диков и Йоана Фильова, затова на 26 май трябва да бъдем една от водещите по резултат области. С тези думи се обърна към актива на партия ГЕРБ – Стара Загора областният координатор Пламен Йорданов, съобщиха от пресцентъра на партията.  „Заслужаваме този успех, защото сме пред вас всеки ден – честни и открити. Поемаме ангажименти, с които можем да се справим, работим за тях. Единственото нещо, което искам да помоля всеки един в тази зала, е да сподели с най-близките си, с приятелите си как се подобряват градовете ни, как Европа променя облика им, както и живота ни“, допълни Йорданов. Той подчерта, че ГЕРБ залага на позитивната кампания, както е било и досега.  „Нашите опоненти се опитват чрез лъжи и очерняне на всичко добро, да свалят доверието от нас. Нужно е да се противопоставим – на всяка една неистина да се отвърне с факти и видими резултати“, категоричен бе Пламен Йорданов.  По време на областното събрание в Стара Загора, бяха представени част от кандидатите за представители в Европейския парламент от листата на ГЕРБ – Ева Майдел, Лиляна Павлова, Николай Диков и Йоана Фильова.  „Много е хубаво да си старозагорец, защото тук Европа може да се види, пипне, усети. Да, има още работа, но свършеното тук е за пример“, каза Ева Майдел, която бе евродепутатът, който първи отвори свой информационен офис под липите.  „Нашата листа е екип от специалисти, със свои постижения в различни области – всеки от нас има своите каузи“, допълни тя. Майдел бе категорична, че Европа е без алтернатива. „Видели сме много солидарност, много подкрепа, много позитиви“, каза тя. „Продължаваме да работим в тази посока – по-добро образование, по-добри села и градове, повече услуги, възможности за бизнес, достигане на стандарт на живот, който е присъщ за много по-големи държави“, допълни още тя.  „Всяко едно населено място заслужава да има подкрепа и да я получава от ЕС, защото вече 12 години работим за това“, заяви Лиляна Павлова.  „Знаем как се работи, доказали сме го. Грешките сме ги отстранявали. Членството ни в ЕС ни е донесло само добри неща. Затова е важно да сме целенасочени, да сме полезни на всеки един дом, на всеки един регион“, допълни тя и апелира на агресията да не се отвръща с агресия, а с обединение около важните за целия народ каузи.  „След седмица се навършват точно 10 години откакто се прибрах окончателно в България. Заедно с моето семейство не съжаляваме“, каза Йоана Фильова. Две от основните теми, по които тя говори, бяха разрешаването на проблема с демографската криза и подобряване на туристическото лице на България.  „Влизам с огромен хъс, защото с отстояването на правилните идеи и каузите, в които вярваш, е много лесно да го направиш“, категоричен бе Николай Диков. „Европа е в Стара Загора – това е видимо. За мен е чест да бъда в листата на ГЕРБ и да продължа да работя за своя град“, каза още той. Диков определи като най-важната си кауза – защитата на енергийния комплекс „Марица изток“, защото това е от жизнено значение за икономиката, за сигурността, за страната като цяло.  „Важно е да има европейски и национален дебат по темата“, заяви Диков. Той определи себе си като оптимист за европейското бъдеще на града си и за страната. „Виждам как за няколко години, благодарение на подкрепата от ЕС, всичко се променя към по-добро, ще работя със сърце и разум това да продължи, защото смятам, че е единствената правилна посока“, обобщи кандидатът за евродепутат от Стара Загора.  В партийното събитие се включиха още общинските ръководства на партията от цялата област, кметове и общински съветници, както и членове на ГЕРБ.  ", "date": "2019.05.08", "title": "Ева Майдел, Лиляна Павлова, Николай Диков и Йоана Фильова представиха в Стара Загора приоритетите си"}
{"url": "http://epicenter.bg/article/Mariya-Gabriel-v-Sliven--Tsifrovite-tehnologii-mogat-da-pomognat-na-pchelarite-v-borbata-s-pestitsidite-/182239/2/48", "text": "  В рамките на дебата за новата ОСП и бъдещото предложение за бюджет в новия програмен период, увеличението на средствата по националната програма за пчеларство е със 70%. България от 1,2 млн. ще получава 2,1 млн. евро. Това каза по време на среща с пчелари в Сливен еврокомисарят по Цифрова икономика и цифрово общество Мария Габриел, която е водач на листата на ГЕРБ/ЕНП, съобщиха от пресцентъра на партията.  Според нея остава предизвикателството за смъртността на пчелите, за това е необходимо пчелари и земеделци да обединят силите си, защото цифровизацията може да предостави инструменти, от които се нуждаят и двете страни.  „На европейско ниво е необходима забрана на неоникотиноидите и въвеждане на нови технологии, чрез които много по-бързо, с помощта на изкуствен интелект, ще се установява периметъра на действие и ще се подава сигнал по-бързо. Изкуственият интелект е нещо, което звучи много далечно, но вече е тук. Той може да помогне на стопанството да бъде по-интелигентно, по-прецизно и по-конкурентоспособно. В същото време да бъде и ключът към един от най-сериозните теми за пчеларите – пестицидите“, каза Габриел.  Според еврокомисар Мария Габриел новите технологии могат да бъдат много полезни, защото пчеларите разполагат с огромен обем от данни – състоянието на почвата, за околната среда, чистотата на въздуха, метеорологичните условия.  „Тези данни могат да им позволят да оптимизират производството си, както и да им носят приходи като работят с научно – изследователските центрове и земеделците. Изкуственият интелект може да помогне селското стопанство да бъде по-интелигентно и да се говори за прецизно земеделие. Общите приложения и платформи могат да предоставят информация на земеделските стопани и пчеларите, за да подобряване на координацията помежду им, както и възможността за бази  данни и цифровите иновационни хъбове. По програмата за ОСП ще има финансиране и за такива дейности“, обясни еврокомисарят.  Пилотните проекти за новите технологии в земеделието за 2016 и 2017 година са били на стойност 40 млн.евро, заради силния интерес към тях за периода 2018 – 2020 година на разположение ще са 160 млн. евро. По програма „Хоризонт Европа“ за първи път ще има 10 млрд евро за иновации в земеделието, каза още Мария Габриел.  Срещата в Сливен, на която присъстваха пчелари от съседните области, се проведе по инициатива на кандидата за евродепутат от ГЕРБ/ЕНП Камен Костов, който отглежда 200 биологични пчелни семейства.  „На мен се падна честта да водя най-подготвения отбор в кампанията за избор на депутати в новия ЕП. Продължаваме да работим за каузата България в ЕС“, каза още Мария Габриел.  На срещата присъства и народният представител от ГЕРБ, и председател на Комисията по земеделие и храни в НС Десислава Танева.  ", "date": "2019.05.08", "title": "Мария Габриел в Сливен: Цифровите технологии могат да помогнат на пчеларите в борбата с пестицидите "}
{"url": "http://epicenter.bg/article/Edinodushno-parlamentat-prie-na-parvo-chetene-promeni-v-Nakazatelniya-kodeks-za-neizbezhnata-otbrana-/182242/2/0", "text": "Единодушно със 106 гласа „за“ парламентът прие на първо четене промени в Наказателния кодекс, свързани с неизбежната отбрана, предаде Агенция „Фокус“. Промените са внесени от Искрен Веселинов от групата на \"Обединени патриоти\" и група народни представители.  Текстовете на законопроекта касаят неизбежната отбрана.  Измененията предвиждат да не се счита за превишаване на пределите на неизбежната отбрана, когато нападението е извършено чрез противозаконно влизане в жилище, когато е насочено срещу живота, здравето, половата неприкосновеност на отбраняващия се, когато е извършено от две или повече лица, от въоръжен човек или нощем.  Предложените промени са предназначени да направят уредбата на неизбежната отбрана ясна и разбираема не само за юристите, а и за всеки гражданин, който извършва защитно действие срещу непосредствено и противоправно нападение.  ", "date": "2019.05.08", "title": "Eдинодушно парламентът прие на първо четене промени в Наказателния кодекс за неизбежната отбрана "}
{"url": "http://epicenter.bg/article/Simeon-II-prisastva-na-sreshtata-na-Balgarskiyat-patriarh-Neofit-i-papa-Frantsisk/182243/2/0", "text": "Негово Величество Цар Симеон II присъства на срещата на Н.Св. българския патриарх Неофит и Н. Св. папа Франциск. Това съобщиха от пресцентъра на Негово Величество Цар Симеон II.   На 5 май 2019 г. по покана на Н. Св. Българския Патриарх Неофит, след единодушно решение на Светия Синод на Българската православна църква, Цар Симеон II присъства на срещата на Н. Св. Българския Патриарх Неофит и Н. Св. Папа Франциск.   Негово Величество поздрави папата веднага след патриарха и преди членовете на Светия Синод, както повелява протоколът.   Срещата се състоя в Синодалната палата и в нея участваха Техни Високопреосвещенства Плевенски митрополит Игнатий, Ловчански митрополит Гавриил, Пловдивски митрополит Николай, Западно- и Средноевропейски митрополит Антоний, Варненски и Великопреславски митрополит Йоан, Неврокопски митрополит Серафим, Русенски митрополит Наум, Старозагорски митрополит Киприан и Врачански митрополит Григорий и Мелнишки епископ Герасим, гл. секретар на Св. Синод, както и придружаващите Папа Франциск кардинали и епископи от Ватикана.   „От името на Светия Синод на Българската православна църква – Българска Патриаршия приветстваме Вас и Вашите спътници с „Добре дошли”. Добре дошли в земите, носителки на наследството на светите равноапостолни Кирил и Методий, на свети княз Борис-Михаил Покръстител, на свети Климент Охридски и на много други Божии светци и угодници, благодарение на чието просветителско дело през IX-ти и X-ти век християнството се разпространи в Европа и отвъд нейните предели”, каза в обръщението си към папа Франциск патриарх Неофит.   След приема в Св. Синод папа Франциск посети Патриаршеската катедрала „Св. Александър Невски” и се поклони пред Северния олтар на Храм-паметника, носещ името на светите братя Кирил и Методий.   По-късно същият ден Н.В. Царица Маргарита присъства на Светата Литургия, която Папа Франциск отслужи на пл. „Княз Александър I”.   На вторият ден от посещението на Негово Светейшество Техни Величества присъстваха на Събитието за мир на пл. “Независимост”. Негово Светейшество Папа Франциск, в присъствието на представители на различните религиозни вероизповедания, отправи своята молитва за мир към целия свят.  ", "date": "2019.05.08", "title": "Симеон II присъства на срещата на българския патриарх Неофит и папа Франциск"}
{"url": "http://epicenter.bg/article/Mladen-Shishkov-v-Parvomay--Samo-s-pomoshtta-na-ES-mozhem-da-postignem-po-visok-standart-na-zhivot-u-nas/182245/2/48", "text": "  Благодарение на европейската солидарност и добрата работа на кмета и екипа му, в Първомай са усвоени над 61 милиона лева, разбира се не и без помощта на правителството на Бойко Борисов. Това са пари за канализация, за реконструкция на водопреносната мрежа, за реновиране на улици, за подобряване на образователната инфраструктура в детски градини и училища. Всички тези пари са инвестирани тук, за да подобрят живота на първомайци. За да продължи реализацията на планираните от кмета проекти, обаче, трябва да гласуваме умно на 26-ти май. За тези, които знаят как да защитават интересите на българските граждани в Европа, за отбора на ГЕРБ и СДС с номер 12 в бюлетината. Това призова в Първомай кандидатът за европейски депутат Младен Шишков. Там той се срещна с членове и симпатизанти на ГЕРБ в залата на областната администрация. С него бяха областният координатор на ГЕРБ - Пловдив област Георги Мараджиев, общинският ръководител Катя Попова, председателят на СДС в Първомай Илия Ганчев, както и кметът на Първомай Ангел Папазов, съобщиха от пресцентъра на ГЕРБ.  „Помощта от Европа е важна, за да изравним стандартите, както виждате вече има направени крачки в тази посока от кандидата за евродепутат Емил Радев. Той поде борба срещу двойните стандарти за храните. Това е само първата стъпка. Помощта от еврофондовете е необходима за по-доброто развитие на България. С тези пари успяхме да наваксаме изоставането в изграждането и обновяването на пътната инфраструктура“, каза още Шишков. Той допълни, че през новия програмен период страната ни ще разполага с рекорден бюджет от 18 млрд. лева, благодарение на кандидата за евродепутат Андрей Новаков. „Парите ще стигнат и до най-бедните райони, увери кандидатът за евродепутат.  „Изобрите за Европарламент са избори за бъдещето на България, каза областният координатор Георги Мараджев. Ако ги загубим, ще се върнем години назад. Нека с избора си на 26 май да помогнем държавата да продължи своето стабилно развитие, нека продължи икономическия подем, призова и Мараджиев.  Кметът на Първомай Ангел Папазов също отбеляза, че общината се развива благодарение на парите от държавата и тези от европейските фондове. Той изтъкна ползотворното си сътрудничество с правителството на Бойко Борисов и факта, че общината е използвала всички възможности, които дават европейските програми, за да финансира определени дейности по подобряване средата на живот.  „Предизборната кампания започна под знака на скандали, но ние не бива да се поддаваме на тези провокации, а трябва да убедим хората в направеното от ГЕРБ и нейните евродепутати. В Европарламента трябва да отидат подготвени хора, които знаят как да защитават българските интереси и как да градят мостове. Нека с избора си на 26 май не позволим на тези, които рушат и унищожават отново да бъдат на власт. Нека бъдем обединени и заедно да постигнем по-добро бъдеще за България и за Първомай, призова по време на срещата Илия Ганчев от СДС.  ", "date": "2019.05.08", "title": "Младен Шишков в Първомай: Само с помощта на ЕС можем да постигнем по-висок стандарт на живот у нас"}
{"url": "http://epicenter.bg/article/S-nomer-18-BSP-za-Balgariya-tragna-kam-pobeda-ot-parka--quot-Nikola-Gabrovski-quot--vav-Veliko-Tarnovo-/182248/2/48", "text": "  18 дни преди датата на европейските избори, БСП-Велико Търново откри предизборната си кампания, съобщиха от пресцентъра на партията.  В парка „Никола Габровски“, където преди 128 години се събират десетина делегати от социалистическите дружинки в региона, за да дадат началото на Българската социалистическа партия, дойдоха стотици членове и симпатизанти на БСП от цялата област за честването.  В празника участваха кандидатите за евродепутати Деница Златева и Цветелина Пенкова, членът на Изпълнителното бюро на БСП Крум Зарков, народните представители Весела Лечева, Кристина Сидорова, Валентин Ламбев и Явор Божанков, областните председатели на БСП във Велико Търново и Габрово – Петко Тюфекчиев и Николай Григоров, кметове на общини, председатели на общински съвети.  „Ако смятате, че идеалите, за които са се борили основателите на БСП преди 128 години, са се променили - лъжете се. Ние и до ден днешен се борим за социалност, солидарност, справедливост и равноправие. Важно е да се чувстваме горди и достойни европейци, а не второ качество граждани. И дори – второ качество български граждани: онези, които живеят в столицата и се радват на огромни средства, предоставени за развитие на града им, и онези на село, които сами се определят като „забравени от Бойко“, каза кандидатът Деница Златева. По нейните думи, изборът на 26 май е важен за това в каква посока искаме да развиваме България и в каква посока искаме да развиваме Европа.  Тя посочи, че предстои тежък и труден избор, който се състои в това- каква ще бъде Европа, в която искаме да живеем. „Дали искаме да сме равни граждани с всички останали жители на ЕС; дали искаме нашите деца да живеят и да имат възможност да учат в Европа, но да се върнат в България; дали искаме нашите родители да имат достойни старини и да имат достойни доходи; дали искаме нашите малки и средни фирми да се развиват и да разширяват пазарите си“, изброи Златева.  „Ако искаме да дадем възможност на всеки български гражданин да има равни права и възможности – не да имаме богоизбрани и „бойкоизбрани“ българи, нека всички да излезем и да гласуваме, след 18 дни с бюлетина номер 18 за победа – да си върнем държавата, да променим Европа и България!“, призова Златева.  „Борим се за каузата все повече млади българи да остават в родината си и да търсят своето професионално и академично развитие тук. Обещавам ви, че ще започнем да се връщаме към България, защото това е нашият дом, тук са нашите корени“, каза кандидатът за евродепутат Цветелина Пенкова.  „След 10 години управление на ГЕРБ, 40% от българите живеят на ръба на бедността, всеки трети българин едва свързва двата края, но всеки трети член на ГЕРБ има нов апартамент и нова къща за гости, защото краде от вашите пари - спестявайки от данъците и крадейки от парите, които ни дава Европа. Всеки трети българин от ГЕРБ има топло местенце, запазено само за тях“, каза народният представител Весела Лечева.  „Има алтернатива! Заедно с българския народ изградихме и обсъдихме Визията за Европа и къде е мястото на България в ЕС. Заедно с вас заявяваме на всички над един милион наши последователи, които гласуваха на парламентарните избори за нас, и на още повече недоволни български граждани – има алтернатива. Нека да дадем шанс с номер 18!“, каза тя.  „Българите трябва да се освободят от страха, че някой отгоре може да ги мачка; от страха, че страната им ще изтече между пръстите; от страха, че няма светло бъдеще в България“, заяви Крум Зарков. Според него, справедливостта означава възмездие и да не може 1% от населението да владее богатството на другите 99%. „Справедливостта в европейски мащаб означава, че всеки един от нас трябва да се чувства европеец тук, в държавата си. За да изравним стандартите си, за да постигнем равнопоставеността, за която говорят и за която са се борили в лозето на Габровски, ни трябва солидарност. За да продължи Европа, трябва да е лява и ние в България трябва да сме леви!“, каза Зарков  Цветя и венци поднесоха признателните граждани пред паметника на Димитър Благоев и Никола Габровски. Празничната проява беше допълнена от изпълнения на Розалия Желязкова и детска вокална група „Пеещи камбанки“.  ", "date": "2019.05.08", "title": "С номер 18 \"БСП за България\" тръгна към победа от парка \"Никола Габровски\" във Велико Търново "}
{"url": "http://epicenter.bg/article/Ivan-Krastev--BSP--Pogrom-za-demokratsiyata-shte-e-tova-pravitelstvo-da-pravi-izborite-naesen-/182252/2/48", "text": "  \"Истински погром за демокрацията ще е, ако това правителство прави изборите наесен.\" Думите са на кандидата за евродепутат от листата на \"БСП за България\" Иван Кръстев. Той участва в среща в София, организирана от Обединението на жените-социалистки към Районния съвет на БСП в \"Надежда\" с председател Нина Димитрова. На срещата присъстваха народният представител, избран с преференции в 25-и МИР, Николай Цонков, председателят на Обединението на жените-социалистки в БСП Катя Николова и организационният му секретар Любка Игнатова, съобщиха от пресцентъра на партията.  \"И аз имам една мечта. Искам на 26-и май в 20,00 часа да видя Корнелия Нинова и ръководството на БСП да излязат и на база на резултатите от европейските избори да поискат незабавна оставка на това правителство и разпускане на Народното събрание. Това е моята голяма мотивация за работа. Ние не можем да оставим това управление, този модел на Цветановщината да остане на власт и да прави местните избори наесен. Това ще бъде погром за демокрацията в страната!\", заяви Иван Кръстев.  Кандидатът за евродепутат от БСП добави, че от 30 години слуша как различни хора постоянно отписват партията, но тя все още не само съществува, но е основен фактор в политическия живот в България.  \"Ние пак сме тук, както казваше Продев. Този път сме тук с енергия, с желание и вяра в победата. В последните три седмици обиколихме по-голямата част от страната и видях с очите си, че имаме повод за оптимизъм. Много млади хора работят за БСП по места. Навсякъде видях мобилизация и желание за успех. Няма да е лесно, в никакъв случай няма да е лека тази победа, но е напълно постижима. Защото имаме вяра в нея\", изтъкна Иван Кръстев.  Според него каква ще бъде победата на БСП на предстоящите евроизбори зависи много от София.  \"Зависи много от желанието на столичани да участват, да гласуват. Това ще обърне качествено резултатите от вота. Затова имам огромна молба - гласувайте на 26-и май. Промяната в начина на общуване на БСП с гражданите вече е очевидна. Четох анализ в медиите, в който експертите отбелязват точно това - че БСП е променила стила си. Нашият стремеж да бъдем възможно най-близко до хората се забелязва. И каквото и да ни струва това, ние ще продължим да работим така,\" заключи Иван Кръстев.  ", "date": "2019.05.08", "title": "Иван Кръстев, БСП: Погром за демокрацията ще е това правителство да прави изборите наесен "}
{"url": "http://epicenter.bg/article/Kabinetat-otpusna-dopalnitelni-9-mln--leva-na-TsIK-za-osiguryavane-na-mashinnoto-glasuvane-/182254/2/0", "text": "Правителството одобри изменение и допълнение на Постановление № 52 на Министерския съвет от 2019 г. за приемане на план-сметка за разходите по подготовката и произвеждането на изборите за членове на Европейския парламент от Република България през 2019 г. и за изменение на Постановление № 78 на Министерския съвет от 2019 г. за одобряване на допълнителни разходи по бюджета на Министерството на здравеопазването за 2019 година. Това съобщиха от правителствената информационна служба.  С промените в план-сметката се осигуряват допълнителни разходи за Централната избирателна комисия за осигуряване на машинното гласуване в размер на 9 млн. лева. Така се обезпечава финансово изпълнението на § 39 от преходните и заключителни разпоредби към Закона за изменение и допълнение на Изборния кодекс при произвеждането на изборите за членове на Европейския парламент от Република България през 2019 г., машинното гласуване да се произведе в най-малко 3 000 избирателни секции.  Средствата ще се осигурят за сметка на предвидените в централния бюджет за 2019 г. разходи за произвеждане на избори по Изборния кодекс.  Правителството одобри Актуализирана пътна карта за изпълнение на Актуализираната стратегия за продължаване на реформата в съдебната система  Министерският съвет одобри Актуализирана пътна карта за изпълнение на Актуализираната стратегия за продължаване на реформата в съдебната система. Актуализирането на Пътната карта е инициирано в резултат от необходимостта от преразглеждане на сроковете и преразпределението на финансовия ресурс, предназначен за изпълнението на мерките, с оглед успешното им реализиране.  С решение на Министерски съвет от 22 април 2016 г. бе одобрена Пътна карта за изпълнение на Актуализираната стратегия за продължаване на реформата в съдебната система. Пътната карта предвижда конкретни действия, финансиране, очаквани резултати, индикатори за изпълнение и отговорни институции. Мерките са ясно определени и обединени тематично в специфични цели за постигането на всяка стратегическа цел.  В изпълнение на решение на Съвета по прилагане на Актуализираната стратегия за продължаване на реформата в съдебната система (Съвета) от заседание, проведено на 27 ноември 2018 г., се създаде експертна работна група със задача да обсъди и предложи актуализиране на Пътната карта към Актуализираната стратегия за продължаване на реформата в съдебната система. В състава на работната група бяха включени представители на Висшия съдебен съвет, Прокуратурата, Националния институт на правосъдието, Върховния касационен съд, Върховния административен съд, Инспектората на ВСС, Български институт за правни инициативи, като наблюдатели бяха включени представители от Управляващия орган на ОПДУ и представител на Секретариата на Съвета. Работната група изготви доклад с конкретни предложения, който представи за одобрение от членовете на Съвета. На 26 февруари 2019 г. Съветът прие доклада от дейността на работната група.    Правителството одобри промени в Тарифата за таксите за социални услуги, финансирани от държавния бюджет. Чрез тях се гарантира запазването на досегашния облекчен режим за заплащане на такси в непълен размер от определени групи потребители на социални услуги. По този начин ще продължи да се прилага многогодишната добра практика за осигуряване на облекчен достъп до услугите за по-уязвимите групи.  Измененията се наложиха заради решение на Върховния административен съд, с което част от текстовете на тарифата бяха обявени за нищожни поради липса на законова делегация. Промените в документа станаха възможни благодарение на промени в Закона за социално подпомагане в сила от 22 март, които уредиха правомощията на Министерския съвет по отношение на таксите.    Министерският съвет одобри 200 000 лв. допълнителен трансфер по бюджета на Българската телеграфна агенция за 2019 г. Средствата, които ще бъдат осигурени за сметка на преструктуриране на разходите и/или трансферите по централния бюджет за 2019 г., са предназначени за организацията и отразяването на VI Световен конгрес на информационните агенции, който ще се проведе през месец юни в София.  Форумът ще премине под мотото “The Future of News” („Бъдещето на новините”). В програмата му са включени теми, свързани с фалшивите новини, навлизането на изкуствения интелект, проблемите със собствеността на медиите и новите източници на финансиране.  В световния конгрес ще участват лидерите на над 150 новинарски агенции, водещи журналисти и представители на най-влиятелните традиционни и електронни медии в света. Очаква се това да бъде едно от най-големите медийни събития в България.    Министерският съвет одобри допълнителни разходи в размер на 20 000 000 лв. по бюджета на Министерството на образованието и науката за 2019 г. за закупуване на училищни автобуси.  Целта е да се улесни достъпът до образование на децата и учениците в задължителна училищна възраст, в чието населено място няма училища.  Със средствата ще бъдат подменени част от 860-те училищни автобуса, закупени през периода 2005-2008 г., които са отпаднали или предстои скоро да отпаднат от транспортните схеми за превоз на ученици.    Министерският съвет отхвърли претенция на двама български граждани за изплащане на обезщетение за имуществени и неимуществени вреди във връзка с издаването на български лични документи.  Сънародниците ни, пребиваващи в Япония, са поискали издаването на български паспорт за новороденото им дете. Поради техническа невъзможност за издаване на постоянен паспорт, от посолството ни в Токио е издаден временен паспорт. Въпреки получените уверения, че мисията ни ще се сдобие с необходимата техника за снемане на биометрични данни преди изтичането на срока на валидност на паспорта на детето, както и възможността за издаване на нов временен паспорт отново с валидност от една година, сънародниците ни са предприели по своя воля пътуване до България с цел издаване на постоянен паспорт.  Българите са завели искова молба по реда на Закона за отговорността на държавата и общините за вреди срещу Министерския съвет в размер на 5928,55 лв. Тяхната претенция е отхвърлена от Министерският съвет като неоснователна.  Към настоящия момент посолството ни в Токио разполага с всички необходими системи за издаване на български лични документи.    Правителството даде съгласието си „Български пощи“ ЕАД да продадат своя дял от поземлен имот в Троян, чрез пряко договаряне. Съсобственикът, е изразил писмено съгласие да изкупи дела на дружеството.   Имотът с площ от 407 кв. м. не е необходим за дейността на „Български пощи“ ЕАД, а поддръжката му е свързана с неоправдани разходи. Продажбата ще се извърши по цена, не по-ниска от определената от независим оценител.    Правителството одобри присъединяването на България към общата декларация на министрите на земеделието и министрите по въпросите на научните изследвания на Вишеградската група /Чешка република, Унгария. Полша и Словакия/, Хърватия, Естония, Латвия, Литва, Румъния и Словения относно бъдещата роля на Инициативата БИОИЙСТ в контекста на „Хоризонт Европа“.  Инициативата БИОИЙСТ е създадена през 2016 г. Основната й цел е засилване на сътрудничеството за по-ефективното оползотворяване на научно-изследователския потенциал в областта на земеделието. Това ще се постигне чрез активното включване на страните от Централна и Източна Европа (ЦИЕ) за участие в проектите по настоящата Рамкова програма за научни изследвания и иновации „Хоризонт 2020“, както и в бъдещата „Хоризонт Европа“, за периода 2021-2027 г.  В декларацията се подчертава важността на биоикономиката за гарантиране на качеството и безопасността на храните, устойчиво управление на природните ресурси и отпадъците, смекчаване и адаптиране към изменение на климата, създаване на работни места, както и поддържане на конкурентоспособността на ЕС.    Правителството одобри установяването на дипломатически отношения с Вануату. Това беше договорено по време на среща между вицепремиера и министър на външните работи Екатерина Захариева и външния министър на Република Вануату Ралф Регенвану. Срещата се проведе преди съвместния министерски съвет на ЕС и Групата страни от Африка, Карибите и Тихоокеанския басейн (АКТБ), в която взеха участие над 61 държави и институциите на ЕС. Форумът се състоя от 31 май до 1 юни 2018 г. в Ломе, Република Того и се проведе под съпредседателството на Екатерина Захариева в качеството й на Председател на Съвета на Европейския съюз.  Решението за установяване на дипломатически отношения не е обвързано с акредитиране на посланик и разкриване на дипломатическо представителство във Вануату и съответно не води до поемане на нови финансови ангажименти.  Подновяването на постъпките за установяването на дипломатически отношения с държавите от Южния Тихи океан би спомогнало за постигане на договорености за подкрепа на важни за българската страна кандидатури в рамките на международните организации, а поддържането на двустранни контакти би било в интерес на България с оглед на по-пълноценно участие при формиране на позициите на ЕС по междурегионалния диалог.  Република Вануату е разположена на архипелага Нови Хебриди в Южния Тихи океан и има територия 12 189 кв. км. Водещи сектори в икономиката са земеделието, риболовът, туризмът и финансовите услуги. Като малка островна държава, Вануату е застрашена от последиците от изменението на климата, като повишаването на нивото на морското равнище и честите екстремни циклони. Населението наброява 288 037 души, една шеста от които живее в столицата Порт Вила. Вануату е петата островна държава в Океания, с която България установява дипломатически отношения - след Науру, Соломоновите острови, Тувалу и Фиджи.    Министерският съвет прие решение за откриване на консулство на Република България в Кралство Испания, ръководено от щатно консулско длъжностно лице, със седалище в гр. Барселона и с консулски окръг, обхващащ територията на автономните области Каталуния и Арагон.  По данни на Националния статистически институт на Кралство Испания към 2018 г. в страната са регистрирани като постоянно живеещи 125 244 българи. От тях 11 239 души, или 9% от цялата българска диаспора в Испания, са в Каталуния. Това прави областта третия най-голям приемник на българи в кралството след Мадрид и автономната област Валенсия.  Откриването на консулство на Република България в Барселона е в резултат на вътрешен анализ на МВнР и на усилията на правителството за подобряване обслужването на българските граждани зад граница. Консулството ще предостави по-лесен и бърз достъп до консулски услуги като подаване на заявление за издаване на български документи за самоличност, извършване на нотариални заверки на пълномощни и декларации, както и получаване на актове за гражданско състояние.  За финансовото обезпечаване по откриването на консулството Министерският съвет одобри допълнителни разходи по бюджета на МВнР за 2019 г. в размер до 486 211 лв., от които 16 994 лв. са по показател „Персонал”.  Понастоящем живеещите в Каталуния и Арагон българи трябва да пътуват до Валенсия или Мадрид за консулски услуги.    Дружеството „Биоминерал” ООД е новият концесионер на находищата „Ябланица” и „Нановица“, от които се добиват скалнооблицовъчни материали – варовици. Това реши правителството, одобрявайки поисканата от предишния концесионер промяна. Находище „Ябланица“ се намира на територията на едноименната община, област Ловеч, а находище „Нановица“ се намира в същата област, в община Тетевен. Двете концесии са предоставени през август 2007 г. на „Седимент приват“ АД за 25 години. С днешното правтелствено решение правата и задълженията по предоставените концесии се прехвърлят изцяло на „Биоминерал“ ООД, гр. Ябланица. Възможността за прехвърляне на права и задължения по предоставена концесия е регламентирана в чл. 25, ал. 2 от Закона за подземните богатства.  Министерският съвет реши също да бъде отправено предложение до новия концесионер за промяна на клаузите на концесионните договори, които уреждат предоставянето на банкова гаранция. До момента исканата банкова гаранция покриваше 50% от паричните задължения на концесионера. След измененията тя ще се отнася 100% за всички (не само за паричните) задължения, свързани с изпълнението на концесионните договори. След въвеждането на по-широк обхват на банковата гаранция, вноските за рекултивация също ще бъдат финансово обезпечени с нея.  Съгласно друго решение на правителството, с 5 години ще бъде удължен срокът на концесионния договор за добив на оловно-цинкови руди от находище „Джурково“, Пловдивска област. Промяната е по искане на концесионера. Със същото решение на Министерския съвет се предвиждат и изменения по отношение на концесионното плащане и банковите гаранции за изпълнение на задълженията на концесионера. Целта е договорът да бъде приведен в съответствие с действащото към момента законодателство. Министърът на енергетиката е оправомощен да сключи с концесионера - „Лъки Инвест“ АД, допълнително споразумение към концесионния договор, който е сключен през 2000 г. за срок от 9 години. През 2008 г. първоначално определеният срок е продължен с 10 години.    „Горубсо-Мадан” АД ще търси и проучва метални полезни изкопаеми в площ „Бориева-изток”, разположена на територията на община Мадан, област Смолян, реши правителството. Разрешението за търсене и проучване се предоставя за срок от 3 години. За този период дружеството ще вложи минимум 285 хил. лева в търсещи и проучвателни дейности.  За срок от три години „Каолин“ ЕАД ще търси и проучва неметални полезни изкопаеми - индустриални минерали в площ „Раюв камък“, разположена на територията на община Елена, област Велико Търново. Титулярят ще вложи минимум 89.8 хил. лв. в търсещо-проучвателните дейности.  В площ „Струдин“, разположена в землището на село Струпец, област Сливен, „Динас“ АД ще проучва строителни материали за срок от една година. Минимум 21.4 хил. лв. ще бъдат вложени в проучвателните дейности.  „Сафир-СС-2000“ ЕООД ще проучва скалнооблицовъчни материали в площ „Петковото-2“, разположена в землището на с. Кобилино, област Хасково. Разрешението за проучване се предоставя за срок от две години, като за това време дружеството ще вложи минимум 22 хил. лв. в проучвателните дейности.   В рамките на две години „Аидалес 21“ АД ще проучва скалнооблицовъчни материали в площ „Билото-2“, разположена в землищата на селата Кобилино и Черни рид, община Ивайловград, като в проучвателните дейности ще бъдат вложени минимум 20 270 лв.    Правителството одобри проект на Правилник за прилагане на Закона за предприятията на социалната и солидарна икономика. С нормативния акт се регламентират условията и редът за вписване и заличаване от регистъра на социалните предприятия, който се води и поддържа в Министерството на труда и социалната политика.  Чрез правилника се уреждат още условията и редът за насърчаване на социалните предприятия клас А+, както и за отпускане на средства за обучения за повишаване на професионалната квалификация на наетите от тях хора от уязвимите групи. Средствата ще се предоставят под формата на схеми за минимална помощ при спазване на изискванията на регламентите на ЕС.  Целта е да се подобри конкурентоспособността на социалните предприятия, за да участват пълноценно в рамките на единния европейски пазар и да генерират икономическа и социална добавена стойност. По този начин ще се създадат и условия за повишаване на жизнения стандарт на работещите в тях представители на уязвимите групи и ще се намали социалното неравенство.    Правителството прие промени в Наредбата за паричните обезщетения и помощи от държавното обществено осигуряване. Те произтичат от изменения в Административнопроцесуалния кодекс, с които се регламентира електронният обмен на документи между гражданите и администрацията по реда на Закона за електронното управление. Предвижда се възможност за електронно връчване на разпореждания за отказ и за спиране на производството за изплащане на парични обезщетения и помощи от държавното обществено осигуряване.  С приетите промени подзаконовата нормативна уредба се синхронизира и с измененията в разпоредбите на Кодекса за социално осигуряване, както и с новия Закон за платежните услуги и платежните системи и издадената на основание на този закон Наредба № 3 на БНБ от 18 април 2018 г. за условията и реда за откриване на платежни сметки, за изпълнение на платежни операции и за използване на платежни инструменти. Във връзка с това е предвидена възможност за посочване на лична платежна сметка, водена от доставчик на платежни услуги, за изплащане на паричните обезщетения и помощи от ДОО.   С приетите промени се цели намаляване на административната тежест за осигурителите и самоосигуряващите се лица, като отпада изискването за поставяне на печати върху част от документите, представяни на хартиен носител пред Националния осигурителен институт.  Националният осигурителен институт ще преизчислява служебно личните пенсии за трудова дейност на хората, които са придобили осигурителен стаж след пенсионирането си. За целта работещите пенсионери ще трябва да подадат еднократно заявление за ежегодно преизчисляване, а не всяка година да заявяват това, както е в момента. Това предвиждат одобрени от правителството промени в Наредбата за пенсиите и осигурителния стаж, с които се облекчава административната тежест за гражданите.  Промените са във връзка с измененията в Административнопроцесуалния кодекс, с които се регламентира електронният обмен на документи между гражданите и администрацията по реда на Закона за електронното управление. С тях се предвижда възможност за електронно връчване на разпорежданията, свързани с пенсиите на лицата.  С приетите промени подзаконовата нормативна уредба се синхронизира и с измененията в разпоредбите на Кодекса за социално осигуряване, както и с новия Закон за платежните услуги и платежните системи и издадената на основание на този закон Наредба № 3 на БНБ от 18 април 2018 г. за условията и реда за откриване на платежни сметки, за изпълнение на платежни операции и за използване на платежни инструменти.  В резултат от промените хората ще могат посочват сметки за изплащане на отпуснатите им пенсии не само в банки, но и в други лицензирани от БНБ доставчици на платежни услуги, както и в клонове на доставчици на платежни услуги, осъществяващи дейност на територията на страната.  Министерския съвет прие промени в Устройствения правилник на Министерството на земеделието, храните и горите, с които се увеличава броят на заместник-министрите от четирима на петима.  Новият заместник-министър ще отговаря за ефективното изпълнение на държавната политика в растениевъдството, биологичното земеделие и политиката на качество. Това ще доведе до значително засилване на партньорството с бизнеса и неправителствените организации в сектора на зеленчуци, овощарство, биологично производство, тютюн и розопроизводство. С назначаването на нов заместник-министър ще се спомогне за популяризиране на ползите за производителите и потребителите на този вид продукти и храни.  Правителството одобри проект на Закон за изменение и допълнение на Закона за съсловната организация на магистър-фармацевтите (ЗСОМФ). Целта на промените е подобряване и гарантиране пълноценното изпълнение па функциите на органите па Български фармацевтичен съюз (БФС).  ЗСОМФ е приет от Народното събрание през 2006 г. и до момента, повече от 10 години, не е претърпял промени относно регулирането на дейността на съсловната организация. През посочения период пряко са идентифицирани от съсловната организация процедурни и организационни отношения, които се нуждаят от нова уредба.  На първо място, законопроектът цели да подобри формирането на състава на висшия колективен орган на управление - Конгрес на БФС.  На второ място, въз основа на опита от последните години се цели създаване на гаранции за законосъобразно провеждане на заседания на общите събрания, на Регионалните фармацевтични колегии (РФК) на БФС, като са въведени правила за кворум, съответно провеждане на заседанието при първоначална липса на кворум и правила за упълномощаване за представителство на членове.  Третата група промени има за цел внасяне на яснота в отношенията на централните органи и органите на РФК при пълно запазване на самостоятелната субектност.  С промените се цели защита на обществения интерес, включително на пациентите, които подават жалби и сигнали. Налице са промени, които целят подобряване от технически характер на структурата и тълкуването на отделни разпоредби.  Очакваните резултати от приемането на законопроекта са организационно укрепване и подобряване на дейността на органите на БФС.  Министерският съвет прие решение за даване на съгласие за извършване на парична вноска в капитала на „Многопрофилна болница за активно лечение „Св. Пантелеймон“ - Ямбол“ АД, гр. Ямбол. Капиталът на лечебното заведение ще бъде увеличен с парични вноски в размер до 27 000 000 лв. за периода 2019 - 2021 г.  Увеличението на капитала ще се извърши чрез издаване на нови акции, след извършване на парични вноски, както следва: през 2019 г. - вноска в размер на 8 100 000 лв.; през 2020 г. - вноски в размер до 13 500 000 лв.; през 2021 г. - вноски в размер до 5 400 000 лв.  С решението държавата ще увеличи дяловото си участие в капитала на „Многопрофилна болница за активно лечение „Св. Пантелеймон“ - Ямбол“ АД, гр. Ямбол чрез парична вноска в размер на 8 100 000 лв. от бюджета на Министерството на здравеопазването за 2019 г.  МБАЛ „Св. Пантелеймон“ АД, гр. Ямбол е лечебно заведение - търговско дружество с 84,42 на сто държавно участие в капитала, като правата на държавата в него се упражняват от министъра на здравеопазването. Същото е с предмет на дейност осъществяване на болнична помощ.  Записаният капитал на дружеството към 31.12.2018 г. е в размер на 10 264 417 лв. През последните две финансови години лечебното заведение отчита нарастване на приходите, съответно финансовите резултати са положителни, както и липсват просрочени задължения, предвид което финансовото състояние на дружеството би могло да се определи като стабилно. В този смисъл, болницата има необходимия потенциал за резултативен отговор на предстоящите предизвикателства през следващия тригодишен период.  Със средствата от увеличението на капитала ще се извърши построяване на нов болничен блок за 250 болнични легла, на чиято територия ще се реализира дейността на лечебното заведение. Ще се подобри обслужването на пациентите, условията на труд на персонала, привличането на специалисти и ще направи МБАЛ „Св. Пантелеймон“ АД, гр. Ямбол стабилно лечебно заведение.  С реализиране на инвестицията ще бъдат създадени възможности за прилагане на най-съвременни и ефективни методи и технологии за диагностика и лечение на пациентите от град Ямбол и областта.  Правителството одобри позицията на България за предстоящото заседание на Съвета на Европейския съюз по земеделие и рибарство, което ще се проведе на 14 май в Брюксел. Министрите ще продължат с дискусиите по пакета за реформа на ОСП след 2020 г., с фокус върху новия модел на прилагането й след 2020 г. Очаква се да бъдат обменени мнения и по селскостопанските аспекти на съобщението на ЕК „Чиста планета за всички: стратегическа дългосрочна визия за неутрална по отношение на климата икономика“.   Делегациите на Испания и Франция ще представят информация за подписаната от тях съвместна декларация по отношение на предложението за Европейски фонд за морско дело и рибарство за периода 2021-2027 г. Очаква се Комисията да представи декларацията относно интелигентното и устойчивото цифрово бъдеще за европейското селско стопанство и селските райони. Документът бе подписан в рамките на форума „Цифров ден“, проведен на 9 април в Брюксел, Белгия.  ", "date": "2019.05.08", "title": "Кабинетът даде допълнителни 9 млн. лева на ЦИК за осигуряване на машинното гласуване "}
{"url": "http://epicenter.bg/article/-quot-Ataka-quot--Sotsiolozi-i-chlenove-na-NPO-ta-da-deklarirat-imushtestvoto-si-/182269/2/0", "text": "Собствениците на социологически агенции и тези, които работят в тях, да декларират имуществото си и членство в неправителствени организации.   За това настояват от \"Атака\", като за целта ще внесат предложение за промяна в антикорупционния закон.  Депутатът Десислав Чуколов каза, че социологическите агенции могат да променят общественото мнение. Той даде пример, че агенция може да излезе със заключение, че голяма част от българите са против построяването на \"Южен поток\". Обаче, когато имаме информацията, тогава може да се погледне - ами този социолог е член на неправителствена организация, и тогава се вижда конфликт на интереси, каза Чуколов.  Според него при декларирането на доходите и проверката им може да стане ясно защо социологическите агенции променяли мнението си. Който няма какво да крие, няма от какво да се притеснява, каза Чуколов. Той добави, че в \"обществено-политическото пространство\" се говорело за социолози със страхотно имущество, голф комплекси и високи доходи.  Идеята е и този сектор да бъде прозрачен, обясни Чуколов и добави, че това не е много в партийните интереси на партия \"Атака\" да иска това, защото всеки иска да е в добри отношения със социолозите. Според него всеки, който е против предложението им, е обвързан със социолозите.  Миналата седмица \"Атака\" се закани да съди държавната телевизия БНТ и някои социологически агенции, защото телевизията не разкрила параметрите на договора си със \"Алфа рисърч\" през 2018 г. Партийната телевизия \"Алфа ТВ\" обяви, че започва разследване за корупцията сред социолозите.  Според последното проучване на \"Алфа рисърч\" едва 1.2% биха гласувал за кандидатите на \"Атака\" на изборите за Европейски парламент.", "date": "2019.05.08", "title": "\"Атака\": Социолози и членове на НПО-та да декларират имуществото си "}
{"url": "http://epicenter.bg/article/Balgarskiyat-evrokomisar-Mariya-Gabriel-otkri-HHI-Natsionalen-festival-na-detskata-kniga-v-Sliven-/182270/2/0", "text": "  \"Цифровите инструменти позволяват достигане до децата със специални образователни нужди. Книгите са от решаващо значение за изграждането на ценности и морални норми. Детската книга открива нови хоризонти пред малките читатели, кара ги да сътворяват светове и картини в съзнанието си, среща ги с невероятни герои и ги учи, че доброто и стойностното се постига с труд и постоянство. А днес цифровите технологии предоставят множество възможности да вдъхновим децата да четат. Нека направим детството им по-добро чрез даровете на хубавата детска литература, на богатия език, на ценностите и въображението\". Това заяви българският еврокомисар и водач на листата на ГЕРБ/ЕНП на предстоящите избори за ЕП Мария Габриел при откриването на ХХI Национален фестивал на детската книга в Сливен, чийто инициатор е Регионална библиотека „Сава Доброплодни“, съобщиха от пресцентъра на ПП ГЕРБ.  Тя направи любопитен паралел между времето, когато разказвачът на истории разчиташе изключително на взаимовръзката автор-художник, и съвремието ни, в което имаме все по-голям брой електронни книги и книжни апликации за деца. Според Габриел, ако една апликация може да вдъхнови иначе отказващо да чете дете и го превърне в запален читател, то трябва да възприемем новите технологии.  „Благодарение на книжните апликации, децата вече сами взаимодействат с разказа на една история, като могат да избират какъв обрат да се случи. Това става възможно въз основа на огромния избор от снимки, видеа и аудио файлове, позволяващи да се избират различни пътища на развитие на случката. Тази възможност за взаимодействие приобщава децата и стимулира тяхното творчество и въображение“, подчерта още българският еврокомисар.  Мария Габриел отбеляза също предизвикателствата, пред които цифровизацията изправя традиционния издателски бизнес, но и възможностите за онези, които искат сами да публикуват творбите си. Вече не става дума просто за веригата автор-художник-издател. Екипът се разширява и в неговия състав вече са програмистите, графичните дизайнери, експертите по приложение на игрови модели, педагози и озвучаващи актьори.  „Не на последно място, цифровизацията може да ни помогне да достигнем до множество деца със специални образователни нужди чрез различни решения, които да им позволят да изживеят пълноценно своето детство и да се приобщят към останалите им връстници“, наблегна накрая българският еврокомисар по цифровата икономика и общество Мария Габриел.  Гости на събитието бяха още кандидатът за евродепутат от ГЕРБ/ЕНП Камен Костадинов, областният управител Чавдар Божурски, кметът на Сливен Стефан Радев, председателят на Общински съвет Димитър Митев, заместник – кметове, началникът на РУО – Сливен Милена Чолакова, представители на образователни и културни институции. От името на народните представители от ГЕРБ Десислава Танева и Галя Захариева на организаторите на фестивала бяха връчени поздравителни адреси и цветя.  ", "date": "2019.05.08", "title": "Българският еврокомисар Мария Габриел откри ХХI Национален фестивал на детската книга в Сливен "}
{"url": "http://epicenter.bg/article/Tsvetelina-Penkova-v-Polikraishte--Evrofondovete-se-prerazpredelyat/182276/2/0", "text": "  „Много млади българи искат да се върнат в България, но смятат, че средата тук не предлага възможностите за развитие, които всеки млад човек иска да намери. Казах си, че ако причината е в средата, това означава, че решението не е да продължаваме да седим отстрани или в чужбина и да наблюдаваме как способните хора напускат, а да се върнем в родината си и да започнем да работим за промяната на тази среда“. Това заяви кандидатът за евродепутат от \"БСП за България\" Цветелина Пенкова пред жителите на с.Поликраище.   Пенкова обясни, че самата тя е избрала след успешна кариера в чужбина да се върне в България и да създаде своето семейство тук. Същия пример дадоха народният представител Явор Божанков и общинският председател Огнян Стоянов, които също участваха в срещата.  Третата в листата посочи разграбването на държавата в последните 10 години като една от причините за днешната ситуация. „Разграбването създава усещане, че ЕС всъщност не може да помогне, а това не е вярно. Има много програми и мерки за държави като България, но те не се използват по предназначение или до тях няма достъп малкият и среден бизнес. Не се усеща влиянието им и в населените места“, допълни Пенкова, според която не е нормално България да е член на ЕС от 12 години и да има най-ниските доходи и пенсии, а качеството на здравеопазването и образование да пада. Пенкова каза, че създаването на европейска прокуратура, което БСП подкрепя, ще помогне средствата от еврофондовете да се изразходват целенасочено.  Набирането на пазари, разкриването на нови работни места и регионални проблеми- като състоянието на мръсния въздух, обсъдиха с Цветелина Пенкова представители на бизнеса от Горна Оряховица при посещението й във фирма „Бултраф“, която вече 15 години е една от успешните местни производители на трансформатори и електронна техника за управлението на пелетни котли и съоръжения.  „Основните затруднения и проблеми пред малкия и среден бизнес, който произвежда иновативни продукти, е кандидатстването по европейски програми. То е безуспешно, защото голяма част от еврофондовете се преразпределят в един определен обръч от фирми и за малкия и среден бизнес в България не достигат средства. Трябва да се справим с този всеобщ проблем в държавата“, заяви Цветелина Пенкова. Тя посочи, че това е пътят да бъдат подкрепени производителите, които влагат много енергия и опит в продуктите, които разработват. „Много продукти са уникални за българския пазар , но те нямат достатъчно финансиране, чрез което да бъдат разпространени по адекватен начин в ЕС“, каза Пенкова и допълни, че една от основните цели на европейското финансиране е да се подпомагат точно предприятия с иновативна дейност.  ", "date": "2019.05.08", "title": "Цветелина Пенкова в Поликраище: Еврофондовете се преразпределят в обръч от фирми!"}
{"url": "http://epicenter.bg/article/Ostava-tezhko-sastoyanieto-na-dvete-detsa--postradali-pri-vcherashnata-katastrofa-v-Sofiya/182211/2/0", "text": "Остава тежко състоянието на двете деца, пострадали най-сериозно при вчерашната катастрофа в София. Лек автомобил блъсна 4 пресичащи деца в района на стадион \"Георги Аспарухов\" и падна в канала на Перловска река.  Най-тежко ранените момче и момиче на 15 и 17-годишна възраст са настанени в \"Пирогов\". При удара те също са паднали от моста. 17-годишното момиче е с тежка височинна травма на кръста и няма никаква чувствителност на ръцете и краката. Тя е със счупен таз и фрактура на подбедрицата. Опасенията на медиците са, че може да остане инвалид. Предстои ѝ операция. Момчето е с открита фрактура на крака и е било оперирано по спешност.   Другите две момичета са с по-леки наранявания и остават за наблюдение в спешната болница.  Децата са прекарали спокойно нощта. Момчето е претърпяло операция на коляното. Пострадалите са без опасност за живота. Контактни и адекватни са.  Едното дете е отказало хоспитализация.  Шофьорът не е пострадал.  Според първоначалната информация той е загубил контрол над колата си след засичане от друг шофьор, и така се е стигнало до инцидента.  ", "date": "2019.05.08", "title": "Остава тежко състоянието на двете деца, пострадали при вчерашната катастрофа в София"}
{"url": "http://epicenter.bg/article/Shofyorat--blasnal-chetirite-detsa-v-Sofiya--hvashtan-dva-pati-s-previshena-skorost-/182212/2/0", "text": "Шофьорът, блъснал четирите деца в София, хващан два пъти с превишена скорост  Изключително тежък и неприятен инцидент. Така коментира в сутрешния блок на Нова телевизия главен инспектор Калоян Драганов от Пътна полиция вчерашната тежка катастрофа в София, при която кола блъсна четири пресичащи тийнейджъри и падна в Перловската река.  Извършен е оглед, образувано е досъдебно производство, при което ще бъдат доказано механизмите на пътнотранспортното произшествие, обясни главен инспектор Драганов.  Той уточни, че удар между двата автомобила не е имало (шофьорът, блъснал тийнейджърите, твърди че причина за катастрофата е засичане от друга кола – б.р.) взети са проби за алкохол и наркотици, пробите са отрицателни.  Към момента няма задържан. Водачът нарушител има четири предишни нарушения, две от които са за превишена скорост, поясни още главен инспектор Калоян Драганов. ", "date": "2019.05.08", "title": "Шофьорът, блъснал четирите деца в София, хващан два пъти с превишена скорост "}
{"url": "http://epicenter.bg/article/Miroslav-Naydenov--Ne-mozhe-tezi--koito-razdavat-sredstvata--da-konsultirat-tezi--koito-gi-poluchavat-/182213/2/0", "text": "  \"Тази мащабна проверка, която се прави в момента, ще извади наяве и други такива нарушения. Не може тези, които раздават средствата, да консултират тези, които трябва да ги получат. При министър Порожанов най-вероятно ще бъде взето политическо решение. Не смятам, че оставката на някой може да реши проблема. При тези програми става въпрос за милиарди годишно. Ако не се изчистят системните проблеми, проблемът няма да се реши\", допълни Найденов.   \"Опити за измами във фонд \"Земеделие\" стават, въпросът е системата да реагира срещу това. Предполагам, че има опити за измами и при програмите за земеделски земи и техника.   Къщата на Александър Манолев е одобрена 2014, ако се окаже, че къщата е негова, може да се говори за конфликт на интереси. Предстои да се докаже, че той има общо с тази къща, ако не е бил само заместник-министър, а не член на фонд \"Земеделие, тогава няма проблем\", обясни Найденов.   \"Не знам дали предстоят още оставки, не смятам, че оставките решават проблема. По-важното в момента е да се отстранят проблемите\", завърши Найденов.  ", "date": "2019.05.08", "title": "Мирослав Найденов: Не може тези, които раздават средствата, да консултират тези, които ги получават."}
{"url": "http://epicenter.bg/article/Lyutvi-Mestan--Protsesat-sreshtu-men-e-nespravedliv--nyamam-vina-za-katastrofata/182215/2/0", "text": "  \"Платих 10 000 лева гаранция. Имам международен паспорт, не мисля да се укривам, аз ще окажа пълно съдействие на обвинението по този трагичен инцидент\", обясни Местан.   Естествено е, че тая травма няма да отмине никога. Ако има зрители, които продължават да виждат в мен виновника за причинената смърт на 6-месечното бебе, аз не им се сърдя. Това убеждение е насадено у тях с редица фалшиви новини, с една тенденциозна интерпретация на фактите, започна атаките си Местан „Аз заставам пред вас със спокойна съвест, разбира се продължавайки да изпитвам дълбоко страдание на малкото бебе“, каза Местан. Той, обаче, подчерта, че не се чувства виновен. Аз няма да поема чужд грях или чужда вина за тази трагична смърт“, категоричен беше той.     „Платих 10 000 лв. гаранция, независимо, че можех и да не я платя“, уточни още политикът. „Избрах да платя тази гаранция, за да не давам основания на прокуратурата да продължи да продуцира фалшиви новини“, обясни той.   Местан посочи още, че има право да напуска страната. „Притесненията, че бих се укрил, не са основателни. Укрива се виновен човек, а аз не се смятам за виновен“, каза той.   „На мен не ми е представено дори минимално доказателство за вината ми. Не съм извършил нарушение на закона за движение по пътищата”, заяви Местан.   Той нарече изнесените от говорителят на прокуратурата Румяна Арнаудова данни за негови стари нарушения и глоби като „квалифицирана клевета“. Политикът показа въпросните фишове от 2013 година и посочи, че те са съставени на автомобили, които тогава са били собственост на ДПС и са управлявани от тогавашния организационен секретар Мустафа Крадайъ или негов шофьор.     \"Мога да докажа, че когато са издавани тези фишове за нарушения, за които говори говорителят на прокуратурата Румяна Арнаудова, аз не съм управлявал тези автомобили. Приписването на вина за тези нарушения е откровена политическа поръчка. За период от три години съм представлявал ДПС, кой ги е карал тези коли е съвършено различен въпрос. Прокуратурата трябва да знае, че за този период съм бил охранявам от НСО и не съм ползвал тези коли\", каза Местан.   \"На председателя на ДОСТ се приписват нарушения на председателя на ДПС. Листата ни е много силна, това притеснява ДПС. Прокуратурата не си е направила труда да провери фактите, тези нарушения са извършени с коли на ДПС, това е квалифицирана клевета. Призовавам главния прокурор да разпореди на Окръжна прокуратура Кърджали да отменят постановлението за отнемането на книжката ми. В социалния профил, публично достъпен, на другия водач има над 30 записа на нарушавания на Закона за движението по пътищата. Той е един откровен камикадзе\", обясни Местан.   Според него, обвиненията са атака срещу него заради предстоящите избори за Европейски парламент. Местан посочи, че ще заведе дело за клевета срещу прокуратурата.  Той призова главния прокурор да разпореди проверка и каза, че очаква да се отмени постановлението за отнемането на книжката му.   Местан извади данни, че мъжът често бил засичан да кара с висока скорост, дори и в населени места.     \"Не разбах какво е точното обвинение към мен. Не съм извършил нарушение на закона за движението по тътищата\", каза още той.    Относно катастрофата той разказа следната версия: \"На 14 април се прибирах от Джебел, на кръстовището спрях на знак Стоп, потеглих и в средата на пътното платно, видях една кола, която изкача от завоя. Не смятам, че съм отнел предимството, аз не съм удрял кола, аз бях ударен. Шофьорът на другата кола беше загубил контрол върху превозното средство\", каза за катастрофата Местан.   „Видях кола с огромна скорост пред себе си. Тръгвам плавно и  навлизам в дясното платно. Неговото платно вече е абсолютно свободно, могат да се разминават две коли. Нямам никакво обяснение защо пресичайки непрексъната линия, пресичайки остров, той навлиза в моето платно. Вместо да продължи в неговото дясно платно, влезе в моето. Инстинктивно забих спирачки и последва жесток удар“.   Местан извади снимки, които според него доказват, че ударът е челен. Лявата страна на неговия автомобил била непокътната.   По думите му, колата е отскочила 4-5 метра назад и се е завъртяла, а другата кола дори не е имала спирачен път.   „Коленете ми бяха набити. Изпитвах жестока болка, спасили са ме еърбеците. Естествено, изпаднал съм в състояние на шок. Не знам колко време съм бил в шок. Отворих вратата, около мен имаше хора, отказах да говоря с тях“, разказа той.   „Видях изпадналата жена, видях, че е жива“, добави той и увери, че веднага се е поинтересувал от състоянието на пострадалите. Той категорично отхвърли твърденията, че е стоял в колата си не се е опитал да направи нищо.   Местан разказа още, че докато е бил задържан в ареста, от чужбина са се прибрали съпругата и децата му. Те отишли в болницата да говорят с роднини на пострадалите и изразили съболезнования.   Местан дори имал желание да присъства на погребението на 6-месечната Еджрин и изпратил специален „парламентьор“, който да изрази това негово намерение. „Получихме категоричен отказ“, посочи политикът и добави, че не би могъл да присъства на събитието против волята на родителите.", "date": "2019.05.08", "title": "Наглост! Лютви Местан: Процесът срещу мен е несправедлив, нямам вина за катастрофата"}
{"url": "http://epicenter.bg/article/Vazrazhdane--Po-golyam-dyal-na-biozemedelieto-v-Balgariya-i-ogranichavane-na-himiyata-v-selskoto-stopanstv/182216/2/0", "text": "  Проблемът с качеството на храните, става все по-актуален, както у нас, така и в световен мащаб. Редица международни медицински изследвания от последните 20 години, доказаха пряка връзка между качествените свойства на хранителните продукти и едни от най-масовите заболявания днес, между които: онкологични, ендокринни, сърдечно-съдови и други.  Причините за това са две основни. Първата е масовото антибиотично и хормонално лечение на животните, от които добиваме месо и животински продукти като мляко, сирене, яйца и други. А втората е още по-страшна, защото е трудно обратима. Тя касае, така нареченото модерно земеделие. Днес под модерно земеделие, разбираме основно земеделието на химията. Става дума за масовото прилагане на пестициди, които не просто отравят посевите, а се утаяват в почвите и ги замърсяват за десетилетия напред. Към момента са известни около 2000 вида пестициди, като голяма част от тях са били широко прилагани в миналото, преди да бъдат забранени. Най-известния от тях е тоталният хербицид Глифозат, продаван от Монсанто като, под наименованието „Раундъп“.   Преди известно време беше признат от американски съд за причинител на онкологично заболяване. Глифозатът за пpъв път е използван като xеpбицид пpез 1974 г. Използването мy в cелското cтопанcтво pязко cе yвеличи от cpедата на пъpвото десетилетие на 21-ви век, когато бе въведена пpактиката растения да cе пpъcкат с xербициди, малко пpеди пpибиpането на pеĸолтата.   В pезултат на това е възможно cега зъpнените кyлтypи да cъдъpжат повече токсични вещества, от когато и да било. Важният момент за нас българите е, че през 2017 г., страната ни подкрепи предложението на Европейската комисия, използването на Глифозатът на територията на ЕС да бъде удължено с пет години. Днес този потенциално опасен хербицид е масово употребяван в България. Истината е, че това е само поредното съединение в списъка, което очаквано ще се окаже канцерогенно. Доказано е, че всички изкуствени препарати, с които се обработват почвите и растенията, оказват отрицателно въздействие върху човешкото здраве. Доказателствата стават, все повече. Другият ключов момент е, тясната обвързаност между химическата и фармацевтична промишленост, които в повечето случаи имат и общи собственици. Иначе казано, едната ни разболява, а другата ни лекува.   Необходими са спешни действия.   Ние от Възраждане, имаме готов цял комплекс от мерки в тази насока. На първо място, насочване на вниманието към биопроизводството и строгото лимитиране на производството и прилагането на химически продукти в селското стопанство.   Също така, да се разработи национална система за сертифициране и постоянен контрол на екопродукти, основана на европейски норми и стандарти, която да се гарантира като българска държавна еконорма. Българските производители трябва да се информират за възможностите на екоземеделието и екоживотновъдството, които стават все по-ценени в Европа и по света и които предоставят несравнимо по-големи възможности за печалба. Това следва да бъде главна цел и основна политика в областта на земеделието и на Европа, без значение, колко трудно ще й бъде да се изправи срещу големите концерни като Монсанто и други. Това ще бъде и една от основните каузи на Възраждане, когато изпратим нашите представители в Европейския парламент. Защото залогът е бъдещето и здравето на децата ни. Възраждане с номер 27 – само ние можем!", "date": "2019.05.08", "title": "Възраждане:По-голям дял на биоземеделието в България и ограничаване на химията в селското стопанство"}
{"url": "http://epicenter.bg/article/Elena-Yoncheva--Pravitelstvoto-raboti-sreshtu-srednata-klasa-zaradi-edin-malak-krag-ot-hora/182218/2/0", "text": "  Европейската сметна палата изисква проверка на изразходването на европейски средства за българските пътища и магистрали. Ние вече пет месеца искаме разрешение от АПИ да бъдат направени независими проверки на основни пътища, ремонтирани през последните години. АПИ на практика ни отказа такава проверка. Искаме я, за да покажем за каква кражба става дума”. Това каза водачът на листата на „БСП за България” Елена Йончева на среща с жители на гр. Русе.  Тя бе категорична, че това е един голям шамар от страна на Брюксел. „Надявам се, че корупцията в големите инфраструктурни проекти ще излезе наяве”, каза още Йончева.   Водачът на листата на левицата, добави, че днес излезе доклад на БАН, в който се казва, че ще ни трябват 44 години, за да достигнем средните за Европа стандарти.   „Управляващите казват, че имаме 3,6% икономическо развитие, но чуждестранните инвестиции са се сринали за последните 10 години. Това е така не само заради корупцията, но и заради липсата на предвидимост”, коментира Йончева.   Тя даде пример с това, че ръководството на едно от най-големите шивашки предприятия в област Русе, което е посетила днес, не знае дали ще може да издържи след като цената на тока се вдигне отново от средата на годината.  „Можем да спрем разрушаването на България, Европа ни дава не само средства, но и възможност за това”, категорична бе Елена Йончева. Тя добави, че правителството работи срещу средната класа заради един малък кръг от хора.   „Въздухът в Русе е замърсен, но държавата казва, че няма такова нещо. Властта не взима мерки, защото има обвързаност между бизнеса и властта”, заяви водачът на листата на БСП.   Тя каза още, че на тези избори трябва да се гласува заради България и бъдещето й. „За да решим тези и още стотици други проблеми, на 26-и май ние ще победим с №18 в бюлетината”, завърши Елена Йончева. ", "date": "2019.05.08", "title": "Елена Йончева: Правителството работи срещу средната класа заради един малък кръг от хора"}
{"url": "http://epicenter.bg/article/-Pirogov--Pavel-Vasev-e-poluchil-4-insulta--sastoyanieto-mu-kam-momenta-e-stabilno/182219/2/0", "text": "Режисьорът Павел Васев е получил 4 инсулта, състоянието му към момента е стабилно. Това каза на брифинг д-р Красимир Бинев, завеждащ на отделението по неврореанимация в УМБАЛСМ „Н. И. Пирогов“, предаде Агенция „Фокус“.   Директорът на Българския културен център в Москва Павел Васев бе приет в УМБАЛСМ „Н. И. Пирогов“ на 7 май. „Стабилен е. Диша през трахеостомна канюла. Все още си е критично състоянието, но е стабилен“, обясни д-р Бинев. Той обясни, че режисьорът е получил 4 инсулта. „Правим редица изследвания, за да установим с какво по-нататък може да му помогнем. Вероятно в даден момент ще е необходима по-агресивна рехабилитация“, добави той.   „Беше създадена една перфектна организация по отношение на транспорта на г-н Васев. Още от предишния ден бяхме подготвили самолета, който не е оборудван с необходимата апаратура. Вчера сутринта в 08.00 часа изчакахме да ни дадат разрешение за излитане, изчакахме да излети папата, след което пуснаха и нас. За около 2 часа и половина бяхме на летище „Внуково“, където благодарение на нашия посланик организацията също беше перфектна - чакаше ни линейката с пациента. За около час се забавихме там, след което излетяхме пак и около 15.30 - 16.00 часа бяхме пак на нашето летище. Такъв реанимационен транспорт е сложен заради височината, на която се лети. Бяхме готови с апарати за изкуствено дишане, да поемем дишането му, но пациентът беше стабилен и понесе много добре този транспорт“, разказа д-р Бинев.   По думите му през изминалите 4 месеца за Бинев са се грижили много добре в московските болници. ", "date": "2019.05.08", "title": "„Пирогов“: Павел Васев е получил 4 инсулта, състоянието му към момента е стабилно"}
{"url": "http://epicenter.bg/article/S-kvorum-ot-121-narodni-predstaviteli-zapochna-7-ata-sesiya-na-44-oto-Narodno-sabranie/182220/2/0", "text": "На първото заседание след Великденската ваканция в зала се регистрираха 121 народни представители. Не присъстваха депутатите от ДПС и ”БСП за България”. \r\n   \r\n Тази седмица всички депутати от ДПС са пуснали уведомления, че няма да присъстват в парламента. Причината е започналата предизборна кампания и съответните мероприятия по регионите. \r\n   \r\n Депутатите успяха да започнат работа с кворум „на ръба”, след като колегите им от ДПС изобщо не се появиха в сградата на Народното събрание. \r\n   \r\n Само ГЕРБ и \"Воля\" излязоха с декларации по повод новия парламентарен сезон. \r\n   \r\n Дариткова обясни, че ще действат и в посока създаване на възможност за предсрочно прекратяване на мандатите на „тримата големи” в съдебната система – председателите на Върховния административен съд и на Върховния касационен съд и на главния прокурор, защото недосегаеми не трябвало да има. \r\n   \r\n Лидерът на „Воля” Веселин Марешки пък обясни, че най-голямата опозиция я нямало в парламента, но там била най-ефективната и прагматичната, каквато била неговата формация. \r\n  ", "date": "2019.05.08", "title": "С кворум от 121 народни представители започна 7-ата сесия на 44-ото Народно събрание"}
{"url": "http://epicenter.bg/article/Liderat-na-BSP-podpisva-sporazumenie-s-12-politicheski-i-grazhdanski-organizatsii-za-evrovata/182222/2/0", "text": "Днес в 11:00 часа, в зала \"Сердика\" на Гранд хотел \"София\" лидерът на БСП Корнелия Нинова и представители на ръководството на партията ще подпишат споразумение за взаимодействие и подкрепа за Европейските избори с 12 политически и граждански организации - Движение за радикална промяна - Българската пролет; Българска земеделска партия; Общонароден комитет за защита на националните интереси; Съюз на пенсионерите - 2004; Национален синдикат \"Защита\"; Европейска сигурност и интеграция; ПП Подем; Съвет на европейската научна и културна общност; Партия на българските комунисти; Отечествен съюз; Български антифашистки съюз; Демократичен съюз на жените.  ", "date": "2019.05.08", "title": "Лидерът на БСП подписва споразумение с 12 политически и граждански организации за евровота"}
{"url": "http://epicenter.bg/article/Karayancheva--Nadyavam-se-vapreki-predizbornata-kampaniya-da-prodalzhim-da-izpalnyavame-zadalzheniyata-si/182225/2/0", "text": "Надявам се, въпреки предизборната кампания, в 7-ата сесия на Народното събрание да продължим да изпълняваме задълженията си. Това каза председателят на парламента Цвета Караянчева в началото на 7-ата сесия на 44-ото Народно събрание, предаде Агенция „Фокус“.   В началото на своето изказване Караянчева честити празника на мюсюлманите Рамазан.   „Отбелязахме Деня на храбростта и празника на Българската армия на 6 май. Изключително успешно премина и посещението на папа Франциск в България“, каза още тя.   „Днес започва 7-ата сесия на 44-ото Народно събрание. През април чествахме една важна за нас годишнина – 140 години от Учредителното събрание и приемането на Търновската конституция, която беше повод за преклонение пред делото на учредителите, но и преди всичко за равносметка.   Когато обръщаме поглед към стореното от нас трябва да отбележим, че изминаха 2 години от работата на 44-ото НС и преполовихме неговия мандат. Оценките за нашата работа през този период често са различни, дори противоположни и крайни.   Ако погледнем цифрите ще видим, че от началото на мандата си на това Народно събрание и приело 260 закона, 379 решения, 2 декларации и 1 обръщение. Това показва, че е извършена сериозна по обем законодателна работа. Изключително интензивен беше и парламентарният контрол“, каза Караянчева и отчете, че над 280 часа са отделени за него.   „Надявам се, че през тази сесия, въпреки предизборната кампания, ние ще продължим да изпълняваме задълженията си на народни представители, за което са ни гласували доверие избирателите“, допълни още тя.   Председателят на парламента призова още да се отнасят отговорно към работата си и да се водят от обществения интерес, тъй като това очакват избирателите.   „Нека не забравяме, че всеки един от нас със своите действия и морал, с поведението си тук в тази зала и извън нея, със законодателните си предложения и своята компетентност дава общия облик на съвременния народен представител. Нека си пожелаем успешна сесия“, допълни Караянчева.", "date": "2019.05.08", "title": "Караянчева: Надявам се въпреки предизборната кампания да продължим да изпълняваме задълженията си"}
{"url": "http://epicenter.bg/article/Daritkova--Iskame-da-sformirame-nov-stil-na-politichesko-povedenie--koyto-e-otvad-ramkite-na-Prehoda/182226/2/0", "text": "  \"ПГ на ГЕРБ не може и няма как да предаде хората, които са избрали това управление, затова ще продължим да изпълняваме програмата си и след изборите на 26 май\", натърти Дариткова.     Желанието ни е да сформираме нов стил на политическо поведение, който стои отвъд рамките на Прехода. Това каза председателят на ПГ на ГЕРБ д-р Даниела Дариткова в декларация за началото на 7-ата сесия на 44-ото Народно събрание, предаде Агенция „Фокус“.   Тя изрази надежда този стил да бъде възприет и от останалите политически сили, защото така ще се гарантира пред българите, че властта не е привилегия, а отговорност.   „Като най-голямата парламентарна група в Народното събрание ние ясно осъзнаваме своята отговорност и най-силно усещаме върху себе си тежестта на управлението. ГЕРБ сме достатъчно самокритични, за да видим собствените си проблеми и достатъчно решителни, за да се опитаме да ги решим бързо и безкомпромисно. Нашето присъствие в парламента не е нито самоцелно, нито опит да избягаме от проблемите на реалния живот.   Наясно сме с политическия факт, че високото обществено доверие е най-важният фактор за ефективното функциониране на една политическа сила. Затова ще продължим линията на поведение, която ни задължава да съхраняваме доверието на онези български граждани, които са гласували за нас и чрез политически действия да предотвратяваме всеки опит това доверие да бъде разрушено със съмнение за корупция и злоупотреби.   Тази линия на поведение на ГЕРБ няма да приключи с деня на изборите. Независимо от изборния резултат ние ще продължим да демонстрираме висока обществена чувствителност и да реагираме бързо и решително както чрез законодателни промени и с личен пример за носене на политическа отговорност“, допълни д-р Дариткова.   Тя благодари на народните представители от „Обединени патриоти“, ДПС, „Воля“ и независимите депутати за това, че изпълняват ангажиментите към избирателите си съвестно и коректно и с присъствието си засвидетелстват своето уважение към парламентаризма и волята на българския народ. „Като част от управляващото мнозинство ПГ на ГЕРБ не може и няма право да предаде хората, които са избрали настоящото управление. Затова ще продължим да изпълняваме управленската програма“, подчерта д-р Дариткова.   Обезпокоени сме от отсъствието на БСП – парламентарният диалог е подменен от самоцелна конфронтация, заяви тя. Д-р Дариткова посочи, че ГЕРБ е обезпокоена от това отсъствие не защото парламентът е блокиран, тъй като тя отбеляза, че през последните месеци заседанията се провеждат редовно и законодателната работа продължава, а защото българските граждани, гласували за БСП на последните парламентарни избори са оставени без своето политическо представителство. По думите ѝ парламентарният диалог е подменен от самоцелна конфронтация.    Тя обяви, че през тази сесия приоритет на ГЕРБ ще бъде икономическото развитие на страната. „Ще продължим да полагаме усилия за максимално висока заетост, която да доведе до увеличение на доходите в публично-частния сектор. Потвърждаваме ангажимента си да не увеличаваме данъците си и да продължим успешната политика по отношение на борбата с контрабандата и сивата икономика. Ще продължим да изпълняваме последователно стъпките за присъединяване на страната към валутния механизъм и към банковия съюз. Образованието ще продължи да бъде сред основните приоритети на управлението“, допълни д-р Дариткова.   Тя посочи, че ГЕРБ ще инициира законодателни промени в сферата на енергетиката, здравеопазването, транспорта и земеделието. както и дейностите с модернизацията на отбранителните способности.   Активното ни участие в предизборната кампания няма да попречи на работата ни в пленарна зала, каза още Дариткова.   „Настоящата сесия на Народното събрание започва в разгара на кампанията за изборите за ЕП. Краят ѝ ще бъде не по-малко начало на кампанията за избори за местна власт“, каза тя. По думите ѝ със сигурност това ще се отрази на работата на Народното събрание.   „Като народни представители от управляващото мнозинство ние сме длъжни да осигуряваме законодателния процес, който е в основата на провеждането на политики в различни области на обществения живот. Отвъд предизборните кампании имаме ангажимент да гарантираме изпълнението на програмата на правителството. Още в началото на тази сесия от името на ПГ на ГЕРБ държа да препотвърдя нашия ангажимент към правителството и функционирането на парламента и да дам ясен знак, че активното ни участие в предизборната кампания няма да попречи на работата ни в пленарна зала и в различните парламентарни комисии“, допълни д-р Дариткова.   С думите „Бог да пази България“ завърши декларацията д-р Дариткова.   Уважаема госпожо председател,  Уважаеми госпожи и господа народни представители,  Настоящата сесия на Народното събрание започва в разгара на кампанията за изборите за Европейски парламент, а краят ѝ ще бъде неформално начало на кампанията за изборите за местна власт. Със сигурност това обстоятелство ще се отрази на работата на парламента, който освен законодателен орган е и място за изразяване на политически позиции, сблъсък на идеи и формиране на обществено мнение. Като народни представители от управляващото мнозинство, ние сме длъжни да осигуряваме законодателния процес, който е в основата на провеждането на политики в различни области на обществения живот. В същото време, отвъд предизборните кампании, имаме и ангажимент да гарантираме изпълнението на програмата на правителството, като създаваме нормален ритъм на работа на Народното събрание. Затова, още в началото на тази сесия, от името на ПГ на ГЕРБ, държа да препотвърдя нашия ангажимент към правителството и функционирането на парламента и да дам ясен знак, че активното ни участие в предизборната кампания по никакъв начин няма да попречи на работата ни в пленарна зала и в различните парламентарни комисии.  Парламентът е и мястото, от което опозицията оказва контрол върху управлението и има възможност да заяви своите алтернативни позиции по различни обществени въпроси. В този смисъл сме обезпокоени от продължаващото няколко месеца отсъствие на най-многочислената опозиционна партия БСП. Обезпокоени сме, не защото парламентът е блокиран и не е в състояние да изпълнява задълженията си на законодателен орган. През последните няколко месеца заседанията на Народното събрание се провеждат редовно и законодателната работа се осъществява ритмично. Обезпокоени сме, защото българските граждани, гласували за БСП на последните парламентарни избори, са оставени без своето политическо представителство, а парламентарният дебат и политическият диалог са подменени със самоцелна конфронтация, която се осъществява извън тази зала. Липсата на основната опозиционна сила в парламента не е проблем за мнозинството, а за демократичния процес.  Не приемаме тезата, че с присъствието си в парламента БСП легитимира управлението на ГЕРБ и Обединените патриоти. Нашето управление е легитимирано от близо 1,5 милиона български граждани, които са ни подкрепили на последните парламентарни избори и които очакват от нас да изпълняваме предизборните си ангажименти. Припомням, че ГЕРБ е в управлението на страната от позицията на първа политическа сила и това е възможно най-силната легитимация, която може да получи една политическа партия. Защото едно управление не се легитимира от опозицията, а от онези, които са му дали кредит на доверие. Делигитимирането на парламента като място, в което българският народ е представен в своята цялост и многообразие е действие, което руши основите на демокрацията и подкопава устоите на държавността. Подобни действия имат своята политическа цена и тази цена предстои да бъде платена. По този повод, от името на ПГ на ГЕРБ, бих искала да благодаря на народните представители от Обединените патриоти, ДПС, Воля и независимите депутати, за това, че изпълняват ангажиментите към избирателите си съвестно и коректно и с присъствието си тук засвидетелстват своето уважение към парламентаризма и волята на българския народ.  Като част от управляващото мнозинство, ПГ на ГЕРБ не може и няма право да предаде хората, които са избрали настоящото управление. Затова ще продължим да изпълняваме управленската програма, около която се обединихме с коалиционните партньори от Обединените патриоти след изборите от 26 март 2017 година. И през тази парламентарна сесия сред основните ни приоритети ще бъде икономическото развитие на страната, което да гарантира повече приходи в държавния бюджет, а оттам и възможности за по-високи социални разходи. Ще продължим да полагаме усилия за максимално висока заетост, която да доведе до увеличение на доходите в публичния и частния сектор. Потвърждаваме ангажимента си да не увеличаваме данъците и да продължим успешната политика по отношение на борбата с контрабандата и сивата икономика. Ще продължим да изпълняваме последователно стъпките за присъединяване на страната към Валутния механизъм II (ERM II) и към Банковия съюз.  Образованието ще продължи да бъде сред основните приоритети на управлението. Стабилността на системата изисква предвидимост и избор на качествено образование за всеки ученик и студент, което да осигури перспектива за личностно развитие. За нас образованието е инвестиция в бъдещето на България, която след години ще се върне през житейския успех на настоящите български деца. Сред приоритетите на ПГ на ГЕРБ за този парламентарен сезон е разглеждането на изменение на Закона за висшето образование, като поправките ще усъвършенстват акредитацията и управлението на висшите училища и ще гарантират по-добро качество на образованието.  Ще поставим силен акцент върху продължаването на реформата в съдебната система. Предстоят изменения на Закона за съдебната власт, които предвиждат развитие на системата на дисциплинарната отговорност на магистратите. Вече заявихме подкрепата си и за развитие на режима за предсрочно прекратяване правомощията на председателя на Върховния касационен съд, председателя на Върховния административен съд и Главния прокурор. Нашето убеждение е, че в България не може и не трябва да има недосегаеми граждани, независимо от статута и позицията, която заемат. Ще продължим работата по трите основни процесуални кодекса – Наказателно процесуален кодекс, Граждански процесуален кодекс и Административно процесуален кодекс.Предстоят промени в материалното наказателно право за нова наказателна политика, включително надграждане режима на борбата с домашното насилие и защита личните права на жените и децата, чрез изменения в Наказателния кодекс и в Закона за борба с домашното насилие. Ще направим промени в търговското законодателство с цел повишаване на правната сигурност на търговския оборот и защита на инвестициите, както на българските търговски дружества, така и на чуждестранните инвеститори. Ще довършим проверката по прилагането на новия Антикорупционен закон чрез изготвяне на оценка на въздействието , за да бъдат отразени становищата на всички институции и предложенията за неговото оптимизиране и подобряване.  В рамките на настоящото изказване няма как да обхвана всички промени, които ще се случат през настоящата сесия, но мога да кажа, че те ще са в секторите на енергетиката, здравеопазването, транспорта и земеделието. Обект на особено внимание на парламента ще продължат да бъдат и дейностите, свързани с модернизацията на отбранителните способности, като ратификацията на договора за придобиване на нов тип боен самолет и контрол по изпълнение на проектите за инвестиционни разходи на сухопътни войски и на военноморските ни сили. За нас инвестицията в отбраната не е просто модернизация, но и препотвърждаване на стратегическия избор, който страната ни направи преди 15 години с пълноправното си членство в НАТО.  Уважаеми госпожи и господа,  Като най-голямата парламентарна група в Народното събрание, ние ясно съзнаваме своята отговорност и най-силно усещаме върху себе си тежестта на управлението. В ГЕРБ сме достатъчно самокритични, за да видим собствените си проблеми и достатъчно решителни, за да се опитваме да ги решим бързо и безкомпромисно. Нашето присъствие в парламента не е нито самоцелно, нито е опит да избягаме от проблемите на реалния живот. Наясно сме с политическия факт, че високото обществено доверие е най-важният фактор за ефективното функциониране на една политическа сила. Затова, ще продължим линията на поведение, която ни задължава да съхраняваме доверието на онези български граждани, които са гласували за нас и чрез политически действия да предотвратяваме всеки опит това доверие да бъде разрушено със съмнения за корупция и злоупотреби. Тази линия на поведение в ГЕРБ няма да приключи с деня на изборите.  Независимо от изборния резултат, ние ще продължим да демонстрираме висока обществена чувствителност и да реагираме бързо и решително, както чрез законодателни промени, така и чрез личен пример за носене на политическа отговорност. Желанието ни е, по този начин да формираме нов стил на политическо поведение, който стои отвъд рамките на прехода. Надяваме се този стил да бъде възприет и от останалите политически сили, защото само така ще можем да гарантираме пред българския народ, че властта не е привилегия, а отговорност и висок личен ангажимент. За нас, съхраняването на доверието в институциите, а оттам и в демократичния процес, стои над предизборните лозунги, над тяснопартийния интерес и над злободневните политически сблъсъци.  Като управляващо мнозинство, заедно с колегите от Обединените патриоти, ние сме длъжни да загърбим междуличностните и междупартийните конфликти и да преодоляваме заедно различията по отношение на политиките, които провеждаме. Ще припомня, че мотото на настоящата управленска конфигурация е „България над всичко”. Това означава, че България е и над дребните спорове, и над изкушенията за печелене на евтини политически дивиденти, и над всеки един от нас. Ние сме длъжни да търсим и да намираме единство по стратегическите за страната въпроси и да бъдем максимално отворени към диалог с опозицията по тези теми. Най-вече – ние сме длъжни да чуваме, да разбираме гласа на обществото и да превръщаме този глас в адекватни политически действия.  В същото време, като отговорна политическа сила, ГЕРБ сме призвани да се противопоставяме последователно и категорично на опитите за дестабилизация на страната и на желанието на определени политико-икономически кръгове да хвърлят българското общество в хаос и безвластие. Знаем, че от осъществяването на подобни революционни и авантюристични сценарии ще спечелят само онези, които не са в състояние да се развиват в нормална среда на ред и законност. Цената за подобни авантюри обаче ще бъде платена както винаги от всички честни и достойни български граждани независимо от техните политически пристрастия и идейните убеждения. Затова и от парламентарната трибуна и в законодателния процес ще се противопоставяме на опитите българското общество да бъде разделено и отслабено. Няма да се поддадем на изкушението да използваме омразата като политически аргумент срещу своите политически опоненти. Разбирането ни за политиката е, че тя трябва да лекува раните на обществото, а не да отваря нови рани.  Желая на всички успешна сесия и Бог да пази България!  ", "date": "2019.05.08", "title": "Даниела Дариткова: Решени сме да довършим мандата, какъвто и да е резултатът от вота!"}
{"url": "http://epicenter.bg/article/Vyatarat-utihva--proletta-se-vrashta-s-temperaturi-okolo-20-gradusa/182228/2/0", "text": "  В планините – облачно и ветровито. И там вятърът ще намали своята скорост. Слаб сняг ще превалява в централните райони на Стара планина. Около Черноморието облачността ще е променлива с възможност да слаби превалявания до обяд на север, а след това и на юг. Дневните температури по крайбрежието – около 16 градуса.   До следващите дни времето ще е динамично. Страната ни ще попадне под влиянието на две последователни зони с ниско атмосферно налягане, с които очакваме по-осезаем вятър и валежи с гръмотевични бури, по-интензивни в петък в Югоизточна България и в началото на новата седмица на запад.   Студът обаче си отива и дневните температури ще се колебаят около стойности около 20 градуса.   Източник: Нова.тв  ", "date": "2019.05.08", "title": "Вятърът утихва, пролетта се връща с температури около 20 градуса"}
{"url": "http://epicenter.bg/article/Valeri-Simeonov--Promenite-v-Nakazatelniya-kodeks-zashtitavat-zhivota-na-horata/182229/2/0", "text": "Промените в Наказателния кодекс защитават живота на хората. Това каза лидерът на НФСБ и водач на листата на коалиция „Патриоти за Валери Симеонов“ Валери Симеонов по време на дебатите по промените в Наказателния кодекс, предаде репортер на Агенция „Фокус“.   „Законопроектът е извървял изключително дълъг път, тъй като такива текстове ние подготвяхме още 2015 г.“, заяви Симеонов.   Той посочи, че материята е сложна и носи риск от даване на възможност за извършване на престъпление под прикритие за неизбежна отбрана.   „Текстовете, които предлагаме, повярвайте, са добре обмислени, добре балансирани, съгласувани и те в никакъв случай не носят заплаха или риск от извършване на едно такова престъпление криминално подготвено и прочее. Ако внимателно се запознаете – текстовете са прости, категорични. Ясни са. Единственото, което биха постигнали това е целта, с която са създадени, а именно защита на живота на хората“, каза Симеонов.   Той посочи, че на този етап не се предлага защита на имуществото на хората. Валери Симеонов изрази надежда в обсъждането между първо и второ четене да се поправи и това.   Според него трябва да се приложи твърдата желязна санкция и сила на закона, за да започне да се въвежда ред и законност в България. Той подчерта, че в Англия през 18 век в центъра на Лондон са бесени слугини, които са откраднали едно пени от господаря си. Тогавашна Англия не е била по-законова от България“, допълни Симеонов. Според него чисто и просто санкцията на закона е въвела този ред.", "date": "2019.05.08", "title": "Валери Симеонов: Промените в Наказателния кодекс защитават живота на хората"}
{"url": "http://epicenter.bg/article/Rumen-Gechev-v-Simitli--Tryabvat-politiki--s-koito-da-ne-se-zamitat-interesite-na-malkite-strani-v-ES/182278/2/0", "text": "  „Защо тези избори са важни за България? Защото чрез тях ще защитим българските интереси. Личностите, които изпращаме в ЕС, трябва да могат да формират политики в ЕС. Трябва да бъдат висококвалифицирани, за да се чува тяхната дума в Европа”.   Това заяви кандидатът за евродепутат от листата на „БСП за България” проф. Румен Гечев по време на среща с обществеността в Симитли. По думите му представителите на БСП трябва да могат да работят с колегите си от другите държави.   „Искаме решенията да са равнопоставени за всички страни членки, а инвестициите да се разпределят на конкурсна основа”, каза още той. Гечев обясни, че от БСП настояват да се промени инвестиционната политика на ЕС с предимство за по-слабо развитите страни. „В България влиза “дъждец от трохички”, с което не сме съгласни. БСП не е съгласна с развитието на две скорости на ЕС. Искаме да се провеждат политики, с които да не се замитат интересите на малките страни, не искаме да бъдем смятани за втора ръка хора”, категоричен бе социалистът.  „Добре е да си правим площадите хубави, вашият в Симитли е много хубав, но само с площади не става. Хубаво е да има пътища, качествени пътища. Но въпросът тук е какви стоки се движат по тези пътища- от България към Европа или от Европа към България. Хубаво е да имаш пътища, но е хубаво да имаш и индустрия, която да развива страната”, заключи кандидатът за евродепутат.  ", "date": "2019.05.08", "title": "Румен Гечев в Симитли: Трябват политики, с които да не се замитат интересите на малките страни в ЕС!"}
{"url": "http://epicenter.bg/article/Mustafa-Karadaya-ot-Sliven--Imame-hasa-i-energiyata-da-sprem-natsionalizmite-i-omrazata-/182279/2/0", "text": "  Екипът на Централният лъч на ДПС бе в област Сливен. След срещи с избиратели в квартал 6-ти в Нова Загора, селата Баня, Бяла паланка и Новачево, Централният лъч присъства на предизборна среща в град Сливен.  Председателят на ДПС Мустафа Карадайъ в своето изказване разкритикува действията на управляващите като каза, че в Брюксел и Европа ГЕРБ защитават езиковото многообразие. Явно България според тях не е в ЕС. Идват в България и забраняват другите езици. България в ЕС ли е?, попита той. Къде тогава защитават езиковото многообразие? Къде го отстояват? В ЕП приеха решение за борба с неофашизма, ксенофобията, омразата и противопоставянето. ДПС предложи същото решение в Народното събрание, а резултатът беше, че не го подкрепиха, подчерта Карадайъ.  Лидерът на ДПС каза, че в момента в Европа национализмът е на мода, но виждаме, че в ЕС основните партии защитават демокрацията и европейските ценности и се опитват да не ги допускат до властта. А в България се получава обратното. Тук основните партии се надпреварват кой по-голям националист да бъде, обяви той. Това е опасно и за България и за ЕС. И затова, когато ние казваме, че България има нужда от ДПС, аз ви заявявам, че ЕС има нужда от ДПС, бе категоричен Мустафа Карадайъ.  Мустафа Карадайъ каза, че имаме нужда от енергията и хъса, която е имал почетният председател на ДПС д-р Ахмед Доган когато се борил срещу тоталитарната власт и когато създал ДПС. Ето от тази енергия и хъс има нужда България и ЕС, за да спрем национализмите и омразата, каза той. За да стъпим върху основните европейски ценности, на база която се създаде и ЕС. А именно – единство в многообразието. Уважение към различния, за да бъдем обединени и по-силни. Това е смисълът и затова на тези избори „Ние залагаме на младите!“, заключи Карадайъ.  ДПС е силна и важна партия за съдбата на България. Както нашите хора бяха важни за промяната, да се събори тоталитарният режим и да дойде демокрацията. Няма да стане никаква промяна и никаква стабилност без ДПС, каза зам.-председателят на ПГ на ДПС Йордан Цонев.  България и ЕС е в криза. Криза на толерантността, на отношенията между хората, на икономиката, на къде трябва да продължи ЕС, ценностна криза. И в този труден момент ДПС казва – Ние можем. Базирайки се на опита, подготвеността и визията. Ние знаем каква Европа искаме, каза председателя на Младежко ДПС и евродепутат Илхан Кючюк.  Ние както сме гарант за демокрацията в България, можем и трябва да бъдем и гарант за сигурността на ЕС и правилния избор, заяви евродепутатът Искра Михайлова.  На срещата присъства и зам.-председателят на ДПС Янко Янков, областният председател Мустафа Мустафов и кандидатите за евродепутати Атидже Алиева-Вели и Антоанета Асенова.  След предизборният митинг Централният лъч присъства на ифтар даден от председателя на ДПС Мустафа Карадайъ.", "date": "2019.05.08", "title": "Мустафа Карадайъ от Сливен: Имаме хъса и енергията да спрем национализмите и омразата "}
{"url": "http://epicenter.bg/article/Tomislav-Donchev--Balgaro-shveytsarskata-programa-za-satrudnichestvo-dava-shans-da-se-uchim-ot-nay-dobrite/182305/2/0", "text": "Българо-швейцарската програма за сътрудничество е инструмент да даваме и взимаме най-доброто от диалога между две държави. Това заяви заместник министър-председателят Томислав Дончев на откриването на фотографска изложба в Народното събрание, посветена на Българо-швейцарското сътрудничество. Експозицията с авторски фотографии под надслов „Хора за хората“ показва житейските истории на четиринадесет от стотиците проекти, реализирани през последните десет години у нас с финансовата подкрепа на Българо-швейцарската програма за сътрудничество. Вицепремиерът определи програмата като „една сложна, но вълнуваща история“ и подчерта добавената стойност на проектите, които позволяват различен прочит на инвестициите в неизмерими и нематериални категории, променени човешки животи, съдби и развитие на цели общности.  “Хора за хората” означава, че швейцарският народ е заедно с българите: солидарността ни е основана на убеждението, че споделяме общо бъдеще и сме изправени пред общи предизвикателства. Заедно сме по-силни и можем да успеем. Горди сме, че заедно подкрепихме стотици успешни начинания и тази фотоизложба представя човешкия им облик“, заяви посланикът на Швейцария у нас г-жа Мюриел Берсе Коен. Народният представител Спас Гърневски, който е заместник-председател на групата за приятелство между Република България и Конфедерация Швейцария, подчерта, че изложбата е израз на традиционно добрите и приятелски отношения между България и Швейцария и отбеляза, че двустранното българо-швейцарско партньорство има почти вековна история. През последните години Българо-швейцарската програма за сътрудничество подкрепи над 120 инициативи и ключови за България сектори: околна среда, сигурност, гражданско общество, социално включване на уязвими групи, научни изследвания и образование, предприемачество и партньорства. Програмата, с общ бюджет 76 милиона шв. франка, е част от Швейцарския принос към разширения Европейски съюз, като съфинансирането от българските институции и гражданските организации е до 15%. Изложбата се организира от дирекция Централно координационно звено в Министерския съвет и посолството на Конфедерация Швейцария у нас и ще бъде представена от 8 до 22 май в Народното събрание. Автор на снимките е фотографът Иво Данчев (носител на отличието “Черноризец храбър” за 2012 г. и на специална награда за фотоесе от “БГ Прес Фото” за 2011 г.). След парламента фотоизложбата „Хора за хората: България и Швейцария” ще пътува до различни градове в страната. Тя е първото от серия събития, които ще представят най-добрите постижения на Българо-швейцарската програма за сътрудничество, за да вдъхновят нови инициативи.", "date": "2019.05.08", "title": "Томислав Дончев: Българо-швейцарската програма за сътрудничество дава шанс да се учим от най-добрите"}
{"url": "http://epicenter.bg/article/Mariya-Gabriel-v-Sliven--Balgariya-ima-potentsial-da-bade-inovatsionen-hab-v-tozi-region-na-Evropa-/182308/2/48", "text": "  За последните няколко години секторът на информационните технологии е отбелязал ръст от над 300% в България, а над 18 000 работни места са създадени. 75% от тези работни места са за хора под 35 години. Това заяви българският еврокомисар и водач на листата на ГЕРБ/ЕНП на предстоящите избори за ЕП Мария Габриел по време на среща с представители на IT сектора от Сливен и региона, съобщиха от пресцентъра на ПП ГЕРБ.  „Към момента в Европа липсват около 350 000 IT специалисти, а през 2020 година те ще са 500 000. За това тази тема за мен е изключително важна. Цифровизацията не е бъдещето, тя е нашето настояще. Чрез нея се променя ученето, пътуването и чисто човешките взаимоотношения“, каза Мария Габриел. Тя припомни, че има възможност за платени от ЕК стажове, които могат да помогнат на стартиращите, малките и средните компании да наемат стажанти.  „Стажантската програма „Цифрова възможност“ е пилотен проект, който предлага на студенти от всички дисциплини да доразвият дигиталните си умения, работейки за участващите компании. Инициативата е финансирана от \"Хоризонт 2020\" и изпълнявана чрез \"Еразмус +\". За първите девет месеца са сключени 2800 стажа, като целта е да се обхванат 6000 студенти или наскоро завършили до 2020 г. От януари тази година програмата е насочена и към Западните Балкани“, обясни Мария Габриел.  По отношение на киберсигурността вече има действащо законодателство. За първи път има и европейска рамка за сертифициране на продукти и услуги.  Мария Габриел каза, че изключително важна е и темата за стартъпите.  „Стартъпите са амбициозни и целта на едно стартиращо предприятие е да се разраства и по възможност с бързи темпове да се изкачва нагоре с крайната цел да стане глобално и да заеме централно място в своята среда. По моя инициатива създадохме две мрежи, чрез които те могат да работят в по-тясна връзка по между си, да имат достъп до други мрежи и достъп до финансиране - мрежа за стартъпи в Централна и източна Европа, и в Западните Балкани. Мрежата е отворена към всеки, решил да се включи“, каза още Мария Габриел.  Приоритет за нея са и дигиталните иновационни хъбове. В рамките на мандата 2016 – 2020 година има финансиране от 500 млн. евро. Целта е да има дигитален иновационен хъб във всяка област на Европа до края на 2020 година. \"Този хъб ще е полезен на младите и новостартиращи фирми, за да разберат как и в коя ниша да стартират бизнеса си, за има възможности за обучение. В момента има 3 хъба и се готвят още 4. За мен беше важно да има повече средства за осемте държави, в които има най-малко хъбове, сред които е и България, така че се възползвайте“, уточни Мария Габриел.  За следващите пет години тя е предложила бюджет от 1,5 млрд. евро за дигитални хъбове, като идеята е те да бъдат специализирани – за изкуствен интелект, за киберсигурност, за обучения. В следващите 5 години водеща ще бъде и темата за изкуствения интелект.  „Аз съм много горда, че по време на българското европредседателство беше свършена много работа и много важни теми бяха поставени в дневния ред.  От това, че за първи път имаме цифрова програма за Западните балкани и стигнем до суперкомпютъра. Сектори като информационните технологии, автомобилостроенето, микрочиповете, микро и нано технологиите, роботиката продължават да са секторите, в които Европа е шампион. За година и половина, приключените успешно теми вече са 28 от 30. Встъпвайки в длъжност през юли 2017 година, само 6 законодателни инициативи на ЕК бяха завършени. Част от тези инициативи ги виждаме като полза в ежедневието си - роуминга, премахването на географското блокиране, инициативата.за безплатен интернет. От 15 май ще има намаление на международните разговори. 19 евроцента ще бъде цената на разговор на минута и 6 цента на sms.  Срещата в Сливен, на която присъстваха IT специалисти от региона, представители на бизнеса и ученици, се проведе по инициатива на кандидата за евродепутат от ГЕРБ/ЕНП Камен Костов.  ", "date": "2019.05.08", "title": "Мария Габриел в Сливен: България има потенциал да бъде иновационен хъб в този регион на Европа "}
{"url": "http://epicenter.bg/article/Parvi-dar-za-kralskiya-naslednik--Berlin-podari-plyusheno-meche-na-bebeto-na-prints-Hari/182247/10/99", "text": "Германската столица Берлин подари плюшено мече на новороденото кралско бебе - сина на принц Хари и съпругата му Меган Маркъл, пише Ройтерс. Принц Чарлз, бащата на Хари и дядо на новороденото момченце, получи подаръка лично по време на посещение в Берлин. Мечето беше дадено на Чарлз от президента на Германия Франк-Валтер Щайнмайер. Подаръкът не е случаен, мечката е символа на град Берлин, а конкретното плюшено мече е изработено от компанията за играчки Щайф, която държи патент за него. Британският престолонаследник и съпругата му Камила са на дълго посещение в Германия. В столицата ще посетят Бранденбургската врата и Берлинската стена, след което ще пътуват до източния град Лайпциг и до столицата на Бавария Мюнхен. Отношенията между Великобритания и Германия ще останат близки в бъдеще, заяви британският престолонаследник принц Чарлз пред аудитория в Берлин на фона на продължаващата несигурност за излизането на Обединеното кралство от Европейския съюз, предаде Ройтерс. \"Каквато и да бъде формата на бъдещите ни отношения и каквото и да бъде договорено между правителства и институции, за мен е повече от ясно, че връзките между нас ще останат трайни\", каза принц Чарлз. В речта, който той произнесе сменяйки английски с немски език, престолонаследникът не спомена думата Брекзит, но говори за родствената връзка на неговото семейство с германската аристокрация. \"Ние сме приятели и естествени партньори, свързани от общи преживявания, интереси и ценности и бъдещето на нашите страни е дълбоко обвързано\", добави той, цитиран от Ройтерс. ", "date": "2019.05.08", "title": "Първи дар за кралския наследник: Берлин подари плюшено мече на бебето на принц Хари"}
{"url": "http://epicenter.bg/article/Hertsozite-Uilyam-i-Keyt-se-izpravyat-edin-sreshtu-drug-vav-vetrohoden-turnir/182250/10/99", "text": "Британският принц Уилям и неговата съпруга Кейт ще се състезават в нов турнир по ветроходствоза набиране на средства за дейността на благотворителните организации под техен патронаж, предаде Ройтерс, цитиран от Канал 3.   Турнирът за Купата на краля ще се проведе на 9 август на остров Уайт. Купата на краля е връчена за първи път от крал Джордж Пети през 1920 година. Осем яхти ще се надпреварват в регатата, а две от тях ще се управляват от Кейт и Уилям. Кейт е опитна ветроходка - през 2014 г. победи своя съпруг на турнир за Купата на Америка в Нова Зеландия.   Остров Уайт е популярна дестинация за ветроходци и кралски особи. В тазгодишното състезание ще се ползват яхти от новата серия \"Сейл Джи Пи\", които могат да \"летят\" над водата и достигат скорост 90 км/ч. Уилям и Кейт ще открият Купата на краля на историческия кораб \"Къти Сарк\" в Гринуич в присъствието на представители на благотворителните организации и кралската фондация.   \"Техни Кралски Височества се надяват, че Купата на краля ще се превърне в ежегодно събитие, което ще спомогне за осъзнаване на благоприятния ефект от спорта и същевременно ще допринесе за набиране на средства за подкрепяните от тях каузи\", се казва в съобщение на Кенсингтънския дворец.", "date": "2019.05.08", "title": "Херцозите Уилям и Кейт се изправят един срещу друг във ветроходен турнир"}
{"url": "http://epicenter.bg/article/Lyuis-Hamiltan-se-zheni-za-krasivata-si-priyatelka-v-gorata/182257/10/100", "text": "Световният шампион във Формула 1 Люис Хамилтън влиза във филм, пише в. \"България днес\". Приятелката му Синди е голям фен на сериала \"Здрач\" и иска двамата да се оженят в гора, както било в лентата.  Испанският модел Синди Кимбърли за първи път говори за любовните си взаимоотношения със световния шампион във Формула 1 Люис Хамилтън.  Двамата са заедно от няколко месеца. Те бяха засечени да си почиват заедно в Ница, където прекараха няколко дни.  До този момент нито един от тях не беше обяснявал за любовните им отношения.  \"Люис е мой приятел. Познавам го от доста време. Това е всичко, което мога да кажа\", коментира Синди. \"Имам големи очаквания и високи стандарти към моите гаджета. Не мога да искам само едно нещо\", добави тя. \"Сватбата ми ще бъде в гората, точно като сватбата в \"Здрач\", казва още красавицата.  Неотдавна тръгнаха слухове, че Хамилтън пак е с певицата Никол Шерцингер. От две години тя има връзка с българския тенисист Григор Димитров. Преди това осем лета Никол и Люис бяха заедно, като седем пъти късаха и после се събираха, преди да сложат окончателно край на връзката си.", "date": "2019.05.08", "title": "Люис Хамилтън се жени за красивата си приятелка в гората"}
{"url": "http://epicenter.bg/article/Imeto-na-kralskoto-bebe--Trogatelen-zhest-kam-Dayana/182264/10/99", "text": "Откакто дворецът Кенсингтън разпространи новината за появата на бебето на Меган и Хари, букмейкъри се впуснаха в яростна надпревара и луди залози за неговото име.   Феновете на британската монархия не спят, а разпалено залагат какво ще бъде името на новороденото бебе Съсекс, както всички свикнаха да го наричат. В списъка на най-спряганите имена на кралския наследник на Меган и Маркъл – Артър, Александър, Албърт, Джеймс и Оливър, се нареди още едно име, този път, според коментаторите, още по-специално и с по-дълбока сантиментална стойност. Вълната в негова подкрепа все повече нараства, като към момента надминава 42% от всички залози. Става дума за моминското име на лейди Ди – Спенсър, пише Sun.   Ако Хари и Меган спрат избора си на името Спенсър, това ще бъде трогателен жест и знак на изключителна почит към покойната майка на принц Хари – принцеса Даяна.    \"Изненадващо е, че традиционни имена като Александър и Джеймс продължават да бъдат сред фаворитите, като се имат предвид спекулациите, че херцозите на Съсекс ще заложат на нещо по-необичайно, споделя говорителят на букмейкърската къща Oddschecker - Джордж Елек. Ето защо името Спенсър изглежда доста вероятна версия за бъдещо названия на кралския син.   Припомняме, че от двореца Кенсигтън обещаха, че Меган и Хари официално ще обявят името на своя наследник два дни след неговото раждане. А това означава, че краят на залозите ще е днес. Да видим кой ще познае... Източник: woman.bg", "date": "2019.05.08", "title": "Името на кралското бебе: Трогателен жест към Даяна"}
{"url": "http://epicenter.bg/article/Kralitsa-Elizabet-Vtora-shte-poseti-novorodeniya-si-pravnuk/182273/10/99", "text": "Кралица Елизабет Втора се очаква да посети новородения си правнук - сина на принц Хари и съпругата му, херцогинята на Съсекс Меган, предаде Ройтерс, позовавайки се на Прес асосиейшън.  Бебето с тегло 3,26 килограма се появи на бял свят в ранните часове на 6 май. Синът на принц Хари и Меган е седми поред наследник на британския престол и осми правнук на 93-годишната кралица, съобщава БТА.   Членове на кралското семейство вече изразиха радостта си от появата на момченцето, чието име все още не е оповестено. Днес се очаква също принц Хари и херцогинята на Съсекс Меган да покажат публично наследника си.", "date": "2019.05.08", "title": "Кралица Елизабет Втора ще посети новородения си правнук днес"}
{"url": "http://epicenter.bg/article/hari-i-megan/182274/10/99", "text": "  Малкото създание бе обгърнато в бял шал и с бяла шапка, а херцогът и херцогинята на Съсекс сияеха от щастие по време на фотосесията в зала \"Св Джордж\" в замъка Уиндзор.   За първата официална семейна снимка с наследника си 37-годишната Меган бе облечена в ежедневна бяла рокля, а Хари носеше бледосив костюм и тъмна вратовръзка.       Тя каза, че бебето, което е само на два дни, вече е има „най-сладкия темперамент“.      Меган отвърна, че напът за фотосесията, тя и Хари буквално са се разминали с херцога на Единбург, който е успял да зърне правнука си за момент.      Принцът добави още, че са изминали два и половина дни след раждането, но и двамата са все така развълнувани от пристигането на \"своя малък пакет от радост\".     Зa цeлтa тя caмa e пoкaнилa кaнaлa СВЅ, къдeтo paбoти нaй-дoбpaтa й пpиятeлкa Гaйл Кинг,  Оказва се, че рeшeниeтo на младата майка е aбcoлютнa изнeнaдa и водещите зa бpитaнcки мeдии като ВВС и ІТV.    Кралското бебе е  в линията  и осми правнук на 93-годишната кралица Елизабет II. Детето може да има британско и американско гражданство, заради Меган, която е американка. Момченцето няма автоматично  , а трябва да бъде  с такава титла . Новороденото   „ “, където от векове не е израснало нито едно кралско дете.   Превод: Епицентър.бг", "date": "2019.05.08", "title": "Меган и Хари показаха бебето си на света (Снимки, Видео)"}
{"url": "http://epicenter.bg/article/Madona--Predi-ne-byah-dostatachno-talantliva--sega-ne-sam-dostatachno-mlada/182317/10/100", "text": " Американската поп звезда заяви, че новото препятствие идва след десетилетия на поредица от други битки, гарантирали успеха й.   „Хората винаги са се опитвали да ме накарат да мълча по една или друга причина – не съм била достатъчно красива, не съм била достатъчно талантлива, не съм била достатъчно омъжена, а последното е, че не съм достатъчно млада“   “Сега се боря с възрастта, защото съм „наказана“, че навърших 60 години.”, споделя звездата.   Мадона ще направи премиера на дългоочаквания си 14-ти албум „Madame X“ следващия месец сподели също, че се чувства неподкрепяна от другите жени в бранша през цялата си кариера. Тя каза: „За мен няма живи образци за подражание. Защото никой не е правил това, което правя аз и… това е плашещо.“   “Мога да отправя поглед към жени от миналото, за които мисля, че са велики и удивителни – борци за свобода, като Симон дьо Бовоар или Анджела Дейвис, но те не са имали деца.”   В края на интервюто Мадона добавя:    Мадона има две биологични деца – дъщеря Лурдес и син Роко, както и четири осиновени деца от Малави – Дейвид, Мърси и близнаците Естее и Стела.   Тя споделя, че чувства, че синът й Дейвид, 13-годишен има най-много общи черти с нея. “Това, което има повече от всичко, е решимостта”, каза тя.   „Сигурна съм, че го е взел от мен. С него имам най-много общи неща.“ Мадона сподели, че 22-годишната й дъщеря Лурдес е „безумно талантлива“, но се притеснява, че няма достатъчно „хъс“, за да успее. „Тя е невероятна във всичко, което прави – тя е невероятна танцьорка, тя е страхотна актриса, красиво свири на пиано, по-добра е от мен. Но тя няма същия стимул и чувствам, че социалните медии я измъчват и я кара да се чувства сякаш, хората ще я уважават защото ми е дъщеря“.   Източник: БГНЕС", "date": "2019.05.08", "title": "Мадона: Преди не бях достатъчно талантлива, сега не съм достатъчно млада"}
{"url": "http://epicenter.bg/article/Parvi-Srednovekoven-festival-v-Mezek/182319/10/0", "text": "На 1 и 2 юни в най-запазената средновековна крепост в Родопите \"Неутзикон\", отстояща на 2 км от гръцката граница в непосредствена близост до най-дългата уникална Тракийска куполна гробница в с.Мезек, ще се проведе Първият Средновековен фестивал Мезек 2019, който ще потопи присъстващите в бита, обичаите, бойните умения и духа на Второто българско царство.   Преди 6 години в живописния регион, полегнал на пограничната територия между България, Турция и Гърция е изграден Център за атракции в подножието на историческата крепост, където туристите попадат във военен лагер с палатки, шатри, военно снаряжение и манекени в исторически костюми, връщащи към епохата между XI-XIV век .   В Свиленград, в село Мезек, в крепостта Неутзикон - регион, където границите на три държави се срещат, в първия уикенд на юни ще можете да прекосите бариерите на времето, потапяйки се в музей на открито, срещайки се с бита, живота, веселието и игрите на Средновековието. Община Свиленград организира този прекрасен фестивал-подарък за своите жители, на гостите на града и туристите, за да видят „копринения град“ не само със съвременните му достижения, но и такъв какъвто е бил преди векове.   В първия ден на юни достъпът до гробницата и крепостта в Мезек е свободен, където ще ви посрещне звън на стомана, свистене на тетива, аромат на медовина и атракциите на занаятчийски кътове. Умели възстановки и арт кътове ще покажат как са живели предшествениците ни по времето на Асеневци и Калоян, когато кръстоносците на Балдуин Фландърски са прекосявали нашите земите и са били победени именно в региона на Свиленградско.   Станете участник в средновековния празник на изкуството, на историята и на непреходността в китното село Мезек, където ще се проведат бойни демонстрации, представяне на облекла, въоръжение и снаряжение от Средновековието. Ще стреляте с лък, ще се включите в изработка на кукли, накити, грънци, ще се насладите на професионални демонстрации на бойни умения, ще вкусите храните от време оно… Къде? В средновековната крепост в Мезек - мястото, където границите и времето се сливат в едно незабравимо преживяване.   Многото хотели в Свиленград, спечелил си прозвището „Лас Вегас на Балканите“, имат капацитета да поемат огромен поток от туристи в двата фестивални дни. Бойните демонстрации ще са истинска атракция на 1 и 2 юни, когато достъпът до фестивала, празненствата, до крепостта и гробницата е свободен.", "date": "2019.05.08", "title": "Първи Средновековен фестивал в Мезек"}
{"url": "http://epicenter.bg/article/Obyaviha-imeto-na-parvorodniya-sin-na-Hari-i-Megan--Momchentseto-se-kazva-/182284/10/0", "text": "  Името е с богата история. Произходът на името е древен, като се смята, че идва от V век и е модификация на първия му известен носител, крал Артур.   В    По-рано днес момченцето бе представено пред света. След което и самата кралица е посетила осмия си правнук.      Кралското бебе е  в линията  и осми правнук на 93-годишната кралица Елизабет II. Детето може да има британско и американско гражданство, заради Меган, която е американка. Момченцето няма автоматично  , а трябва да бъде  с такава титла . Новороденото   „ “, където от векове не е израснало нито едно кралско дете.", "date": "2019.05.08", "title": "Обявиха името на първородния син на Хари и Меган! Момченцето се казва Арчи Харисън"}
{"url": "http://epicenter.bg/article/280-talantlivi-detsa-uchastvat-v-parvata-natsionalna-Asambleya--Zemya-na-detsata-quot-/182327/10/0", "text": "“   Над 280 деца от всички 28 области в България ще вземат участие в първата националната Асамблея „Земята на децата“ на 1 юни 2019 г.   Талантливите деца са посочени от регионалните управления по образованието и са на възраст между 12 и 16 години, с постижения в областта на изкуството и спорта.   Събитието ще премине в рамките на два панела - художествен пленер и спортно-щафетни занимания, в които младежите ще вземат участие съвместно с представители на НСА и НХА“. Организатор на Асамблеята е Ваня Ламбева, която е и председател на сдружение „Дива Земя“. Всяка област е поканена да бъде представлявана от своя областен управител.   Асамблеята обединява деца от цяла България, които ще бъдат поощрени да се занимават с изкуство и да покажат своите възможности пред много широка публика. Творбите на децата ще бъдат изложени в експозиция след приключването на пленера. Ваня Ламбева споделя, че догодина второто издание на Асамблеята ще е с международно участие.   „С колегите от сдружение „Дива Земя“ вече работим по този проект. Осъществили сме контакти с посолствата на всички чуждестранни държави у нас, както и в посолствата на България по света. Убедена съм, че няма по-добра форма на дипломация в интерес на децата“.   Специално за Асамблеята Ясен Обретенов (музика и аранжимент) и Пеньо Иванов (текст), създават химна „Детска планета“, който ще прозвучи на откриването на празника в изпълнение на детския радиохор. Г-жа Ламбева благодари на Областна администрация на Софийска, НСА „Васил Левски“, Комисията за закрила от дискриминацията, НХА, Пожарна безопасност и защита на населението, БЧК, Министерство на образованието и науката, Министерство на културата и Министерство на младежта и спорта, Лайънс клуб София Витоша.   Своята подкрепа са заявили и много популярни лица от областта на бизнеса, науката, изкуството и спорта, сред които гимнастикът Йордан Йовчев, художниците Ромео Смилянов, Людмил Веселинов, Валентин Кардамски, Петър Пиронков, физикът Теньо Попминчев, певицата Силвия Кацарова и др.   Асоциацията „Дива Земя” е създадена през 2016 г. от Ваня Ламбева. Тя има магистърска степен по история на изкуствата и магистърска степен по маркетинг. Преди това г-жа Ламбева е била кмет на Туден и е основател на спортния клуб в Годеч. Сдружение \"Дивата Земя\" работи на национално ниво, като до скоро покрива само софийския регион.   “През втората година работихме усилено, за да подкрепим талантливи деца, деца в неравностойно положение, професионалното развитие на жените, запазване на културно-историческото наследство и др. Имаме над сто успешни мероприятия на територията на страната. Носители сме на редица награди включително награда за \"Добрият пример на запад от София\".   В „Дива Земя членуват над 300 души, които управляват нашата дейност на местно ниво и организират събития по региони. Имаме желание да учредим стипендиантски фонд за подкрепа на талантливи деца“, с гордост споделя Ваня Ламбева.  ", "date": "2019.05.08", "title": "280 талантливи деца участват в първата национална Асамблея „Земя на децата\""}
{"url": "http://epicenter.bg/article/Yoanna-Dragneva-i-DJ-Dian-Solo-s-10-godishno-predizvikatelstvo/182329/10/0", "text": "  Йоанна Драгнева и DJ Dian Solo издадоха нова версия на песента  - обновена, провокативна, но също така завладяваща и гореща като оригинала. Проектът е „опакован“ с атрактивно видео, в което феновете вече може да открият разликите „преди“ и „след“.   При Дидо нещата са почти едно към едно, но при Йоанна се забелязват пет месеца в повече. Вече не е тайна, че популярната блондинка е в очакване на първата си рожба и се оказва, че клипът на  отразява артистично щастливото събитие.   „ - споделят Йоанна и Дидо. -    Представянето на Евровизия в Белград доведе за   издание в над 100 компилации за денс музика на пет континента. След този успех очаквано сега новата версия вече се разпространява в специализираните международни канали и уебпространствата, отразяващи конкурса.    DJ Dian Solo си обяснява феномена с иновативното за времето си звучене, силните вокали на Йоанна и футуристичната визия на представянето.   Йоанна обаче връща акцента към него:    В сегашно време Йоанна е щастливо обвързана с телевизионния водещ Мирослав Димитров. Двамата са в очакване на първата си рожба, като паралелно талантливата изпълнителка не спира да изненадва с нови проекти в артистичното си и социално амплоа.    Като   Йоанна Драгнева подготвя информационна кампания, насочена към младите жени. Специални събития ще комуникират възможностите за успешно съчетаване на майчинство и кариера.   Едновременно с това  е докторант в Института за изследване на човека и населението към БАН - специалност „Социална психология“, но както тя самата твърди, това не я отказва от шоубизнеса и музиката.   През есента предстои да излезе „Безгрижен“ -  дуетът й с Калин Вельов - саундтрак към очакваната романтичната комедия „Връзкология“ (реж. Ивайло Спасов). Във филма Йоанна е и в главната женска роля.  ", "date": "2019.05.08", "title": "Йоанна Драгнева и DJ Dian Solo с 10-годишно предизвикателство"}
{"url": "http://epicenter.bg/article/Grigor-Dimitrov-se-razdeli-s-trenyora-si/182251/8/18", "text": "  \"След моя мач вчера дългогодишният ми треньор Дани Валверду и аз седнахме заедно. След три прекрасни години поемаме по различни пътища. Имахме невероятни успехи и страхотни моменти на корта\", написа Димитров в \"Туитър\". \"Искам да благодаря на Дани за всичко, което направи за мен и му пожелавам всичко най-добро в бъдещите му начинания\", пише още той.     Гришо не успя да запази инерцията през следващата 2018 г., като най-доброто му постижение бе финал в Ротердам.   На турнира в Мадрид тази седмица Димитров започна вече под номер 46 в ранглистата с вероятност да изпадне извън топ 50 за пръв път от 2012 г. насам. В първия си мач той падна от 21-годишния американец Тайлър Фриц (№57 в ранглистата).   Източник: Канал 3", "date": "2019.05.08", "title": "Григор Димитров се раздели с треньора си"}
{"url": "http://epicenter.bg/article/Loshi-novini-za-Kubrat-Pulev--Balgarinat-e-izpolzval-mnogo-nepozvoleni-udari-sreshtu-Dinu-/182268/8/0", "text": "Притеснителни новини за Кубрат Пулев идват от Румъния. Промоутърът на последния съперник на Кобрата Богдан Мушат от King Promotion, разкри, че шефът на Атлетическата комисия на щата Калифорния, която ще изслуша българинът е изразил мнение, че българинът е използвал много непозволени удари срещу Дину и е трябвало да бъде дисквалифициран. Припомняме, че Кубрат Пулев победи румънеца Богдан Дину в мач, който се игра в САЩ. \"След боя с Кубрат Пулев разговарях с шефа на Калифорнийската атлетическа комисия. Той бе изненадан от факта, че Богдан се е изправил след първия нокдаун. След толкова неправомерни удари от съперника. Каза ми, че ако е бил останал на пода, то съдията е трябвало да го обяви за победител след дисквалификация\", заяви Мушан пред prosport.ro. \"И според него, в най-лошия за нас случай тогава, изходът на мача е щял да бъде определен от резултата в картите на съдиите до момента. А две от тях показваха абсолютно равенство. Двама от съдиите даваха 76:76, а един 77:75 за Кубрат.  Мачът си беше равен отвсякъде\", добави Мушат. Той със задоволство сподели, че компанията му е наела куп скъпи адвокати и е сигурен в положителния изход на битката извън ринга. \"Такива дела не се започват, ако не си сигурен, че ще ги спечелиш. Нашите американски адвокати са приготвили дебели папки с доказателства и сме спокойни и уверени в успеха си\", каза още Мушат. На 14 май точно калифорнийската комисия ще гледа жалбата на Дину, с която се иска анулиране на мача. Тогава ще бъде гледана и жалбата на Джени Суши за сексуално насилие заради целувката след двубоя.   Източник: Канал 3", "date": "2019.05.08", "title": "Лоши новини за Кубрат Пулев: Българинът е използвал много непозволени удари срещу Дину "}
{"url": "http://epicenter.bg/article/Kola-se-vryaza-v-detsa-v-Yaponiya--dve-zaginaha-/182236/7/0", "text": "В Западна Япония, в района на Шига, кола се вряза в група деца от детска градина, убивайки две от тях и ранявайки други, съобщи полицията, цитирана от БГНЕС.   Колата се е качила на тротоара, след като се е сблъскала с друго по-голямо превозно средство на кръстовище в град Отцу, уточняват местните власти. \r\n   \r\n Инцидентът е убил момиче и момче, и двете на две години. \"Автомобилът се забил в група от 13 деца от детска градина и трима учители, които вървели по тротоара\", се казва в изявление на полицията.   Децата и техните учители били на тротоара близо до кръстовище, когато  превозното средство се блъска в тях. Японските детски градини редовно водят децата в местния парк за игра или на кратки екскурзии през деня.   Полицията съобщи, че е арестувала шофьорите на двете коли – жени на 52 и 62 години.", "date": "2019.05.08", "title": "Кола се вряза в деца в Япония, две загинаха "}
{"url": "http://epicenter.bg/article/Sad-zabrani-na-tsarkva-v-Harvatiya-da-bie-kambana-noshtno-vreme/182237/7/0", "text": "Камбаната на църква в Ласиня, отдалечено на половин час път от Карловац, няма да може да звъни от 22 до 6 часа сутринта. Това е присъдата, постановена от съда в Карловац след делото на Анте Шитума, който с неговия син получиха по съдебен път решение да се сложи край на камбанния звън на църквата, който звучеше на всеки 15 минути ден и нощ, съобщава БГНЕС. Семейство Шитума живее в къща срещу църквата, така че иска да се защити от шума. Присъдата ще бъде обжалвана, съобщи адвокат Ангелко Юрешко. „Ще обжалваме присъдата, има съмнения, че тя не е в съответствие със закона. А именно, съгласно разпоредбите на Република Хърватия, защитата от шум не се прилага за религиозни обекти. Съдът се позовава на решение на Европейския съд по правата на човека, въпреки че в решението самият съдия подчертава, че макар случаят да не е същият, все пак ще се приложи практиката на Европейския съд“, каза Юрешко.", "date": "2019.05.08", "title": "Съд забрани на църква в Хърватия да бие камбана нощно време"}
{"url": "http://epicenter.bg/article/Peskov--Reshenieto-na-Iran-za-yadrenata-programa-e-predizvikano-ot-neobuzdanite-deystviya-na-Vashington/182258/7/97", "text": "Решението на Иран да преустанови изпълнението на отделни точки от Съвместния всеобхватен план за действие (СВПД) за ядрената програма на Техеран е предизвикано от необузданите действия на САЩ. Това подчерта говорителят на Кремъл Дмитрий Песков пред журналисти в Москва, предават TACC и Агенция \"Фокус\".  „Президентът (на Русия Владимир) Путин многократно говори за последиците от необмислените стъпки по отношение на Иран, имайки предвид решението, взето от Вашингтон. Виждаме, че тези последици вече се появяват“, подчерта говорителят на Кремъл.  Съгласно думите му, руските дипломати продължават да обсъждат темата за СВДП с партньорите по договора, включително европейските, с цел да бъде запазено споразумението.  ", "date": "2019.05.08", "title": "Песков: Решението на Иран за ядрената програма е предизвикано от необузданите действия на Вашингтон"}
{"url": "http://epicenter.bg/article/Ukrayna-shte-obyavi-za-nezakonni-ruskite-pasporti--izdadeni-na-zhitelite-na-Donbas/182260/7/0", "text": "Правителството на Украйна ще приеме решение за признаването на незаконни паспортите на Руската федерация, издадени на жителите на Донбас. Това заяви на заседание на кабинета на министрите на Украйна министър-председателят Владимир Гройсман, предава TACC, цитирана от \"Фокус\".  „Днес ще вземем правителствено решение да признаем всички паспорти, издадени на нашата територия, за незаконни\", обяви Гройсман. Съгласно думите му, Киев ще се обърне към други страни с искане да не признават руски паспорти, издадени на жителите на Донбас.  „Ще се обърнем към всички страни-партньори, така че след съответното решение на украинското правителство  , да вземат подобни решения, за да може тези документи да не са валидни при преминаване на границите\", допълни лидерът на кабинета в Киев.", "date": "2019.05.08", "title": "Украйна ще обяви за незаконни руските паспорти, издадени на жителите на Донбас"}
{"url": "http://epicenter.bg/article/Putin-pozdravi-liderite-na-stranite-ot-bivshiya-SSSR-i-narodite-na-Ukrayna-i-Gruziya-s-Denya-na-Pobedata/182266/7/97", "text": "Президентът на Руската федерация Владимир Путин изпрати поздравителни послания до лидерите и гражданите на Азербайджан, Армения, Беларус, Казахстан, Киргизия, Молдавия, Таджикистан, Туркменистан, Узбекистан, Абхазия, Южна Осетия, а също така и до народите на Грузия и Украйна по повод 74 г. от Победата във Великата отечествена война. Това съобщиха от сайта на Кремъл.  \"В деня на този велик празник ние с признателност си спомняме за безпримерния героизъм на нашите съотечественици, които отстояха свободата на родната земя и спасиха света от фашистката агресия\", подчертава руският лидер в посланията си.  \"Ние почитаме героите, които мъжествено се сражаваха с нашествениците на бойното поле и самоотвержено се трудеха в тила. Нашият общ дълг е свято да пазим паметта за техните подвизи и неизброими жертви и да се отнасяме с внимание и грижа към ветераните\", отбелязва руският президент.  Владимир Путин изказва дълбока благодарност на всички ветерани от Великата отечествена война и на тружениците от тила и им пожелава здраве, дълголетие, мир и благополучие.    ", "date": "2019.05.08", "title": "Путин поздрави лидерите на страните от бившия СССР и народите на Украйна и Грузия с Деня на Победата"}
{"url": "http://epicenter.bg/article/Veber-i-Timermans-v-razgoreshten-debat-za-badeshteto-na-Evropa-/182272/7/0", "text": "Франс Тимерманс и Манфред Вебер, двамата водещи кандидати за следващ председател на Европейската комисия, участваха снощи в дебат по германска телевизия, предаде ДПА. Обсъдени бяха въпроси като тероризма, климатичните промени и участието на младите хора в политическия живот. Основните кандидати за поста председател на следващия състав на Европейската комисия влязоха в словесен сблъсък относно плановете за създаване на армия на ЕС по време на дебат, съобщава EUOBSERVER.  Германският кандидат на Европейската народна партия Манфред Вебер и белгийският либерал Ги Верхофстат одобряват идеята, но холандският избраник на левяоцентристите Франс Тимерманс я отхвърли като нереалистична.  \"Няма да има армия на ЕС в близко бъдеще\", категоричен е Тимерманс.  \"Политико\" отбелязва, че на моменти проведеният дебат е бил толкова разгорещен, че е трудно да се представи, че те могат да образуват коалиция след изборите за Европейски парламент този месец.  Вебер представлява консервативната Европейска народна партия (ЕНП), а холандецът Тимерманс е кандидат на Партията на европейските социалисти (ПЕС). Това е първият случай, при който двамата се обръщат пряко към германските избиратели.  По време на дебата за миграцията и Вебер заяви, че европейските граждани, които са воювали в редиците на екстремистки групи, включително \"Ислямска държава\", не трябва да получат разрешение да се върнат у дома и трябва да бъдат съдени извън ЕС. Тимерманс предложи създаването на международен съд за наказване на престъпленията.  Кандидатите се сблъскаха неведнъж по темата за борбата с климатичните промени и Тимерманс определи консервативната ЕНП като \"динозаври\", когато се стигне до този въпрос.  \"Председателят на ЕК трябва да стане лично отговорен за климатичните промени\", подчерта той, добавяйки, че \"ако изчакаме още пет години, ще сме загубили\". Вебер отхвърли обвинението, заявявайки, че ЕНП има амбициозни цели в борбата с климатичните промени. Той добави, че като председател би се фокусирал върху лобирането страни от други континенти, като САЩ, Китай и Южна Америка, да се присъединят към борбата срещу климатичните промени.  Тимерманс заяви също, че възрастта за гласуване трябва да бъде намалена на 16 години, защото \"младите хора знаят какво искат\". Той даде за пример шведската активистка Грета Тунберг, вдъхновила ученици от десетки страни да участват в протести срещу климатичните промени.  Според Вебер възрастта за гласуване трябва да бъде въпрос, който да бъде решаван от националните парламенти, а не от Брюксел, но трябва да стане обект на дебати.  В края на дебата кандидатите допълнително показаха различията си относно вижданията си за ЕС и бъдещето на Общността.  Верхофстат призова Европа да се обедини, за да се конкурира с Китай, Индия и САЩ.  Очаква се ЕНП да спечели изборите за Европейски парламент, които предстоят този месец, отбелязва ДПА.", "date": "2019.05.08", "title": "Вебер и Тимерманс в разгорещен дебат за бъдещето на Европа "}
{"url": "http://epicenter.bg/article/-quot-Nyu-York-tayms-quot-Tramp-e-zagubil-nad-1-mlrd--dolara-v-perioda-1985---1994-g-/182275/7/0", "text": "Финансите на Доналд Тръмп са били на червено в периода 1985 - 1994 г., когато нюйоркският бизнесмен е загубил близо 1.2 милиарда долара. Това съобщи в. \"Ню Йорк таймс\", който е получил информация за данъчните декларации на тогавашния магнат на недвижими имоти, предадоха агенция \"Асошиейтед прес\" и \"Франс прес\".   Вестникът е получил от приходната агенция копия от официалните данъчни декларации на бъдещия президент. Той е декларирал загуби от 46.1 милиона долара през 1985 г., над 250 милиона през 1990 и през 1991 г. и общо 1.17 милиарда за 10-годишния период. Тръмп е загубил толкова много пари, че е могъл да не плаща подоходни данъци за осем от десетте години, посочва \"Ню Йорк таймс\", цитиран от агенция \"Ройтерс\".  Комисията по бюджетните средства към Камарата на представителите в Конгреса поиска приходната агенция да предостави информация за данъците на Тръмп от 2013 до 2018 г. Министърът на финансите Стивън Мнучин отказа, под предлог че комисията няма легитимно законодателно основание за това искане. Отказът на Мнучин бе очакван и вероятно ще задейства съдебна битка, прогнозира \"Асошиейтед прес\".  След като бе избран за президент през 2016 г., Тръмп прехвърли управлението на бизнеса на синовете си. Той наруши десетилетната традиция, като отказа да публикува данъчните си декларации и в предизборната кампания през 2016 г., и след като влезе в Белия дом.  Един от адвокатите на президента отговори на въпрос на \"Ню Йорк таймс\", че информацията на вестника за данъчните декларации и за бизнеса на Тръмп отпреди 30 години е изключително неточна, посочва АФП.", "date": "2019.05.08", "title": "\"Ню Йорк таймс\":Тръмп е загубил над 1 млрд. долара в периода 1985 - 1994 г "}
{"url": "http://epicenter.bg/article/Mashtabna-antiteroristichna-aktsiya-v-Germaniya---arestuvaha-8-balkantsi-za-vrazki-s--quot-Islyamska-darzhava-quot-/182291/7/0", "text": "Осем лица от Балканите са арестувани при мащабна антитерористична акция тази сутрин в Германия. Те са задържани по подозрение, че са осигурявали финансиране за \"Ислямска държава\".  Около 150 служители на специалните части рано сутринта между 4:00 и 5:00 часа са нахлули в 7 къщи, принадлежащи на голямо семейство в Оберхаузен. Заловени са 4 жени и 4 мъже на възраст между 19 и 58 години.  Седем от арестуваните имат немски паспорти, но произходът им е балкански, а един от тях е гражданин на Босна и Херцеговина.  Говорителят на полицията Улрих Фасбендър съобщи, че членовете на семейството са заподозрени, че от дълго време събират пари за \"Ислямска държава\", като по този начин са поддържали борбата на терористите.  Полицията няма информация за планирано нападение.      ", "date": "2019.05.08", "title": "Мащабна антитерористична акция в Германия - арестуваха 8 балканци за връзки с \"Ислямска държава\""}
{"url": "http://epicenter.bg/article/Italianskiyat-premier-uvolni-zamestnik-ministar--zamesen-v-skandal-za-podkupi/182292/7/0", "text": "Италианският премиер Джузепе Конте освободи от длъжност заместник-министъра на транспорта и инфраструктурата Армандо Сири, замесен в скандал за подкуп, предаде Ройтерс, като се позова на правителствен източник.  Сири беше уволнен въпреки съпротивата на партия \"Лига\", която го подкрепяше.  Случаят предизвика остро напрежение между крайнодясната партия \"Лига\" и коалиционния й партньор - антисистемното Движение \"Пет звезди\", заплашвайки съюза им с разпадане в момент, когато двете партии си съперничат за Европейските избори по-късно този месец.  Сири, който освен заместник-министър е и икономически съветник на водача на партия \"Лига\" Матео Салвини, беше разследван миналия месец за подкуп, който се твърди, че е получил от предприемач в сферата на вятърната енергетика, свързан със сицилианската мафия.  Според ТАСС, която цитира италианската телевизия \"Ти Джи Ком 24\", Сири е заподозрян, че е получил подкуп от 30 000 евро.  Движение \"Пет звезди\", подкрепата за което се основава на кристално чист имидж и безкомпромисна политика срещу корупцията, настояваше Сири да напусне поста си, докато Салвини беше против и защитаваше оставането му в правителството, докато вината му не се докаже в съда.  ", "date": "2019.05.08", "title": "Италианският премиер уволни заместник-министър, замесен в скандал за подкупи"}
{"url": "http://epicenter.bg/article/Donald-Tramp--Vitsepremierat-na-Kitay-Lyu-Ha-idva-v-SASht-za-podpisvane-na-sdelka-/182296/7/96", "text": "Вицепремиерът на Китай Лю Хъ ще пристигне в САЩ за сключване на търговско споразумение с Вашингтон. Това обяви държавният глава на САЩ Доналд Тръмп в социалната мрежа Туитър, предават TACC и Агенция \"Фокус\".  „Китай току-що ни информира, че [вицепремирът] пристига в САЩ, за да сключи сделка. Ще видим, но съм много доволен от годишните мита от над 100 милиарда долара, които попълват американската хазна... отлично за САЩ!\", написа Тръмп.  ", "date": "2019.05.08", "title": "Доналд Тръмп: Вицепремиерът на Китай Лю Хъ идва в САЩ за подписване на сделка "}
{"url": "http://epicenter.bg/article/Ispaniya--SASht-se-darzhat-s-Venetsuela-kato-kauboy-ot-uestarn/182298/7/0", "text": "Подходът на правителството на САЩ към кризата във Венецуела е като на каубой от уестърн, който заплашва да извади револвера си, каза испанският и.д. външен министър Жозеп Борел, цитиран от Асошиейтед прес. Венецуела се нуждае от мирно демократично решение на проблемите си, което да се постигне чрез преговори, каза Борел за испанската телевизия ТВЕ.  Испания и други европейски страни ще продължат да отхвърлят всякакъв натиск, който граничи с военна намеса във Венецуела.  Официални представители на САЩ многократно са заявявали, че всички варианти са допустими за решаване на кризата във Венецуела, докато обмислят как да свалят от власт президента социалист Николас Мадуро.  Испания и САЩ са сред страните, които признават председателя на венецуелския парламент Хуан Гуайдо за и.д. президент на Венецуела. Те смятат, че преизбирането на Мадуро миналата година е нелегитимно.    ", "date": "2019.05.08", "title": "Испания: САЩ се държат с Венецуела като каубой от уестърн"}
{"url": "http://epicenter.bg/article/Moskva-na-9-may--Za-parvi-pat-svetat-shte-vidi--quot-Uran-6-quot--i--quot-Uran-9-quot-/182303/7/0", "text": "Един милион ветерани и близки на загинали ще маршируват с \"Безсмъртния полк\"   Точно преди 74 години приключват последните боеве и се слага край на най-страшната и война в историята на Русия. 1418 дълги дни и нощи са продължили боевете с най-страшния за Русия враг - фашизма! Загубите за Русия са огромни, а победата е \"радост през сълзи\", както се пее в култовата песен \"Денят на победата\". Почти всяко съветско семейство губи близък по време на войната.  И тази година руснаците смятат подобаващо да отбележат този светъл за тях ден. Всъщност, подготовката за парада на Победата тази година стартира преди няколко месеца и сега вече е пред своя край в очакване на този велик за Русия и цяла Европа ден. Освен в Москва, военни паради ще има в още 17 градове на територията на Руската Федерация. Тази седмица \"Червеният площад\" периодично се затваря за туристи, заради репетициите за ежегодния парад. Усилената подготовка проличава на всеки ъгъл на руската столица. Военната полиция е отцепила главните улици, заобикалящи \"Червения площад\", тъй като по тях се провежда репетицията за парада. Преградени са всички изходи на метрото към \"Червения площад\". Освен че се репетира сериозно, една от основните цели за тези предварителни проигравания на празничния ден са проверката на мерките за сигурност. Милиони се очаква да посетят различните места за отдих, почивка и концертни сцени, построени специално за Деня на победата. В момента Москва е украсена с над две хиляди празнични плаката, билбордове и мултимедийни стени с изображения, посветени на 9 май, с кадри от военната хроника и портрети на героите, паднали за свободата по време на Великата Отечествена Война.  На самия ден огромно видеопоздравление с площ от 350 кв.м. ще бъде излъчено на фасадата на телевизионната кула \"Останкино\".  За чистото небе ще се погрижат 10 самолета, които в случай на необходимост ще \"изпъдят\" облаците над Москва в празничния ден. По Червения площад тази година ще маршируват 14 хиляди военни от различни военни подразделения. Зрителите ще видят над 180 вида наземна военна техника и 74 вида авиационна.  Руснаците твърдят, че парадът не е просто празник или гледка, а е възможност на живо да покажат на света невероятната мощ на руската армия. Какво точно ще види светът на телевизионните екрани от Червения площад?  Официалната част на парада ще започне, както винаги, точно в 10:00 часа местно време. Военната техника ще тръгне по централните улици и ще влезе тържествено на \"Червения площад\". Въпреки че маршрутът е определен предварително, в последния момент, заради сигурността, той може да бъде променен.  Въздушното шоу се планира да бъде на \"Ленинградското шосе\", над улица \"Тверская\" и \"Червения площад\".Точно на 9 май е почти невъзможно да се попадне на \"Червения площад\" не само за туристите, но и за местното население. Затова хората бяха приканвани да гледат репетициите на 26 април, на 3 и на 7 май - генералната, последна репетиция преди грандиозното събитие.  Гостите, които ще видим на трибуните са предимно държавните служители, политически и културни дейци, военни, ветерани от войната и журналисти, както и предварително определените гости от чужбина. Колоната от военна техника ще открие Т-34-85 - легендарната супер машина, считана за най-успешния танк на Втората световна война. След него танковата колона по Червения площад ще попълнят Т-14 \"Армата\", Т-72 и Т-90, БМП Т-15, заедно с бойните машини създадени на базата на универсалната платформа \"Курганец\". От леката бронирана техника зрителите ще видят БМП-3, БТР-82А, БТР-МДМ, както и най-новите военни машини, разработени върху основата на универсалната платформа \"Бумеранг\". Сухопътната артилерия ще бъде представена от САУ \"Коалиция-СВ\" и \"Мста С\", и от мощните средствата за противовъздушна отбрана - комплексите \"Панцирь-С\", \"Бук-М2\", С-400. Зрителите ще имат възможността да видят и оперативно-тактическите комплекси \"Искандер-М\" и най-новият стратегически ракетен комплекс \"Ярс\". Тази година на парада за пръв път ще дебютират пред публика руските военни разработки \"Уран-6\" и \"Уран-9\". Първият е предназначен за разминиране, а вторият представлява боен ударен комплекс, снабден с противотанкови ракети и 30-мм автоматична пушка. По време на боеви действия \"Уран-9\" е способен да поддържа пехотата или антитерористичните подразделения на армията.   Години наред наземният парад по \"Червения площад\" се съпровожда с уникално въздушно шоу, в което военните пилоти демонстрират своя майсторлък, професионализъм и дори артистизъм.   Тази година в небето над руската столица \"ще танцуват\" 74 самолета и хеликоптера - точно толкова, колкото са годините на Великата Победа. Зрителите ще имат възможността да се насладят на невероятните възможности на въздушните машини и техните пилоти от супер пилотните групи на \"Руските витязи\" и \"Стрижи\", които ще летят на височина от 150 до 400 м.   По предварителна информация първоначално над площада ще прелетят четири групи хеликоптери.   Най-грамадният в света транспортен вертолет Ми-26 ще дефилира пръв, следван от Ми-8; Ми-28Н; Ка-52 и Ми-24, последвани от изтребителите МиГ-29СМТ, МиГ-29, Су-35С, Су-30СМ и МиГ-31 и бомбардировачите Су-24М и Су-34, заедно с щурмовия \"бияч\" - Су-25. Стратегическата авиация ще бъде представена от ракетоносача Ту-160 и бомбардировача за далечни разстояния Ту-22М3. Ще бъде демонстрирана и имитация на зареждане с гориво във въздуха от Ил-78 и стратегическия ракетоносач Ту-95МС. Освен парада на 9 май в Москва ще се проведе и традиционното шествие на \"Безсмъртния полк\". По централните улици на града по определен маршрут ще минат колони от стотици хиляди хора с портретите на техните близки, загинали по време на Втората световна Война. Тази година, съдейки по предварителните заявки, се очаква броят на хората да надвиши един милион. За удобството на гражданите улиците вече са снабдени с химически тоалетни и буквално на всеки ъгъл ще има коли на \"Бърза помощ\" в случай на непредвидени здравословни проблеми на шестващите. Безплатно ще се раздават вода, знаменца, балони, и оранжево-черните раирани ленти, наречени \"Георгиевски\", символизиращи победата. По целия маршрут на \"Бессмъртния полк\" ще звучат песните от Великата Отечествена Война.   В метрото вече отсега звучи \"Катюша\"! Музикантите на живо ще вървят в колоните и ще свирят военните песни, които всички гарантирано ще пеят хором. Настроението както винаги ще е приповдигнато и патосно, тъй като освен всичко това по цяла Москва са построени концертни сцени, празнични щандове и площадки за събитието. Големи концерти, на които ще пеят напълно безплатно руски естрадни звезди са планирани на сцените в парка на ВДНХ и пред култовия храм на \"Христос Спасител\".  Всъщност, празникът ще се усети дори във всеки квартал на столицата, тъй като за това се е погрижила местната управа на града. В следобедните часове московчани и гостите на столицата ще се насладят на уникален пробег на ретро и военни автомобили.  Празнични фойерверки ще се пръснат в небето над руската столица вечерта. Над 80 хиляди залпа се очаква да бъде зарята тази година.       Но какво е празник без маса и почерпка! Руснаците са майстори в това отношение. И, разбира се, че в този знаменателен ден всяко едно семейство ще се събере вечерта с приятели или в тесен семеен кръг на маса, за да си спомнят за загиналите близки и да вдигнат чаши за Великата Победа.  ", "date": "2019.05.08", "title": "Москва на 9 май: За първи път светът ще види \"Уран-6\" и \"Уран-9\""}
{"url": "http://epicenter.bg/article/Hungary-Today--Pravyat-li-Budapeshta-i-Rim-novata-os-v-Evropa--/182244/11/33", "text": "Матео Салвини, министър на вътрешните работи на Италия и председател на партия „Лига“, завърши визитата си в Унгария. Независимо, че официалната цел на посещението беше да се потвърди сътрудничеството в защитата на границите между двете страни, двамата лидери очевидно бяха фокусирани и върху това, какво ще се случи след изборите за Европейски парламент. Въпреки че „Фидес“ още не е излязла официално от Европейската народна партия (ЕНП), сигналите от двете страни след спирането на комуникацията говорят за евентуално скъсване на отношенията. ЕНП не иска да се отвори за радикални десни формации, а управляващата унгарска партия не иска да формулира политиката си с европейските левичари, либерали и зелени, пише електронното издание Hungary Today, цитирано от Агенция \"Фокус\".  Сътрудничеството Орбан-Салвини може да има много интересни последствия. Унгарският министър-председател с право заяви, че антимиграционната европейска десница не може да стане по-силна, ако не бъде подкрепена от голяма западноевропейска държава. Това би могло да бъде възможно в Рим, тъй като „Лигата“ удвои подкрепата си до над 30%. Заедно с други десни партии, Салвини може да формира правителство при едни предсрочни избори. С това той ще поеме ролята на Християндемократическата партия, която доминираше на политическата сцена в Италия в продължение на десетилетия след Втората световна война до средата на 90-те години на ХХ век.  Ако това стане така, постоянната лоялност към Брюксел по отношение на основните интеграционни процеси ще бъде поставена под въпрос. До въвеждането на еврото Италия беше ентусиазиран защитник на интеграцията. В продължение на почти половин век след войната икономическото развитие на Италия се възприемаше като обещаващо, въпреки някои слабости в нейната система. Оттогава, отчасти поради проблеми с адаптацията, свързани с въвеждането в действие на общата валута, икономическата позиция на Италия отслабна.  През последните двадесет години страната изостава от северния регион на ЕС и се натрупват някои структурни, икономически и социални проблеми. В допълнение, миграционната вълна през 2015 г. силно засегна напълно неподготвеното италианско общество, причинявайки фрустрация и конфликти между хората и политиците. Това може би е обяснението за нарастващата популярност на Салвини.  Орбан има няколко общи точки със Салвини: силна антимиграционна позиция, защитата на националната държави, която се противопоставя на федералните амбиции на брюкселските бюрократи, подчертавайки значението на християнството и традиционните ценности като семейства, основани на хетеросексуални бракове и т.н.  Ако към Вишеградската група се присъедини Италия и те формират блок от 120 милиона жители, ще бъде много по-трудно за френско-германската ос, държавите от Бенелюкс, а вероятно и за скандинавците, да я контролират. Стратегията на Орбан е ясна: той би искал да сформира съюз с държави-членки на ЕС на юг и на изток, които се чувстват неуспешни, подтиснати от Брюксел или и двете. Засега Гърция и Испания са изключени поради присъствието на силни леви партии, но това може да се промени. „Вокс“ може да се утвърди в Испания, като измести политическия спектър надясно. Подобни движения не могат да бъдат изключени в Гърция и то в средносрочен план.  Антимиграционната и антифедералистическата европейска фракция може потенциално да се състои от италианската „Лига“, унгарската „Фидес“, испанската „Вокс“, германската „Алтернатива за Германия“, австрийската „Партия на свободата“, френския „Национален фронт“ (партията на Льо Пен), холандската „Партия за свободата“ и някои други по-малки европейски десни партии. В момента не е ясно дали партията на Качински \"Право и справедливост\" ще бъде готова да се присъедини, въпреки разликата в тълкуването на ролята на Русия в Европа.  Тази група – определяна като крайно-дясна от мейнстрийма – няма шанс да получи мнозинство в Европейския парламент на изборите през май. И все пак, ако те получат инерция и засенчат умерените консерватори, техните гласове ще бъдат по-силни, когато бъдещето на Европа е на дневен ред през следващите години. До 2024 г. те могат да имат още по-голямо влияние.  Основният въпрос е дали анализът на Орбан на проблемите и решенията на Европа е правилен. Ако той греши, настоящият скок на радикалното дясно ще бъде епизод. Ако той е прав - което изглежда по-вероятно сега, отколкото преди няколко години - задачата да убеди европейските граждани и политици все още предстои. По-важното е, че правилната диагноза в историята никога не е била автоматична гаранция за успех.  ", "date": "2019.05.08", "title": "Hungary Today: Правят ли Будапеща и Рим новата ос в Европа? "}
{"url": "http://epicenter.bg/article/Pat-Byukanan--Sled-provala-na-bunta-vav-Venetsuela-Boltan-i-Pompeo-otnovo-se-hvanaha-za-Iran-/182256/11/33", "text": " – те вече подхванаха Иран. Миналата седмица под прицел на американското оръжие се оказа Венецуела.  „Мирно решение е желателно, но военните действия са възможни\", заяви държавният секретар на на страната Майк Помпео, като увери, че „САЩ ще предприемат такива мерки, ако е необходимо\". На свой ред съветникът по националната сигурност Джон Болтън прочете инструкцията от „Доктрината Монро“ на руския президент Владимир Путин: „Това е нашето полукълбо. Тук руснаците не трябва да се намесват“.   Болтън разпореди изпращането на самолетоносача „Ейбрахам Линкълн“ и група бомбардировачи в Близкия Изток, чиято задача бе да „отправят ясен сигнал на иранския режим, че всяка атака срещу интересите на САЩ и нашите съюзници ще бъде посрещната с безмилостна сила”.  За какъв вид „атака“ говори Болтън? Според съобщения в медиите Израел е предупредил съветника на Доналд Тръмп, че Иран ще нанесе удар на американските интереси в Ирак.   „Виждаме ескалация на действията на иранците... и ще ги подведем под орговорност за атаките срещу американските интереси ... Ако има такива действия, ако те бъдат реализирани от марионетка като „Хизбула\", ние ще подведем иранското ръководство под отговорност“.  В тяхната цялост заплахите на Болтън-Помпео са еквивалентни на ултиматума, че всяко нападение на „Хизбула“ в Ливан, шиитите в Йемен и проиранските бойци срещу Израел, Саудитска Арабия, Обединените арабски емирства или американските войски в Ирак, Сирия и страните от Персийския залив ще доведат до отмъщение в САЩ срещу самия Иран.   Той се оттегли от иранското ядрено споразумение и отново въведе санкции срещу близкоизточната страна. Миналата седмица той отмени изключенията за осем страни, които им позволяваха да закупуват ирански петрол. Каква е целта? Намаляване на износа на петрол от Иран от 40% от БВП на страната до нула и задълбочаване на икономическата криза, която тази година би могла да намали БВП на Иран с шест процента.  И все пак Тръмп добави Иран към списъка на терористичните държави, а Ислямската революционна гвардия я помести в този за терористичните организации. За първи път постъпваме така с въоръжени сили на чужда държава. Не подходихме така дори към Северна Корея.   а американските войски в Близкия изток – за терористи. Иран също предупреди, че ако спрем износа му на петрол, идващ от Персийския залив през Ормузкия пролив, той ще го затвори за други страни. И тъй като 30% от световните доставки на петрол минават именно през него, това ще доведе до глобална криза.   Цените на бензина скочиха толкова високо, че Никсън се замисли да отиде с влак във Флорида за Коледа. Увеличаването на цените на бензина значително развали отношението на населението към Никсън и се превърна в един от основните фактори, довели до импийчмънта срещу него.  Според проучванията на „Галъп“ рейтингът на Тръмп достигна исторически връх от 46%. Това със сигурност се дължи на поразителните успехи на американската икономика след данъчните намаления и обширните мерки за намаляване на държавната намеса в икономиката.   Но как ще се отрази на американската икономика и способността ни да излезем от вечната война в Близкия изток, както обеща Тръмп?  В интервю за Fox News в края на април иранският външен министър посочи онези, които според него наистина се нуждаят от война между САЩ и Иран. Когато Мохамед Джавад Зариф беше попитан дали Тръмп търси конфронтация и промяна на режима, както Болтън препоръча, преди да заема поста на съветник по националната сигурност, той отговори отрицателно. „Не мисля, че президентът Тръмп иска това. Според мен той се стреми да изпълни предизборния си ангажимент да не вкарва САЩ в друга война“, припомня авторът думите му.  Зариф заяви още:   ... и единственият резултат от всичко това е засилването на тероризма, отслабването на сигурността и увеличаването на нестабилността. Хората от нашия регион стигнаха до заключението, че присъствието на САЩ тук изначално е дестабилизиращ фактор. Мисля, че президентът Тръмп е съгласен с това“.  Но ако не е Тръмп, кой тогава настоява за конфронтация и война с Иран?  Зариф отговори: „Вярвам, че „Екип Б\" иска да въвлече САЩ и президента Тръмп в конфронтация, която той не иска\".  Зариф посочи имена: Болтън, Бенямин Нетаняху, принц Мохамед Ибн Салман и принц Мохамед Ибн Зайед.    Източник: Агенция \"Фокус\"   ", "date": "2019.05.08", "title": "Пат Бюканън: След провала на бунта във Венецуела Болтън и Помпео отново се хванаха за Иран "}
{"url": "http://epicenter.bg/article/8-may-1945-g----Denyat--kogato-oradiyata-v-Evropa-zamlaknaha-/182267/11/0", "text": "Днешният ден – 8 май, е паметен в световната история. Особено за европейците – това е денят, донесъл мир на Стария континент след залялата го с кръв Втора световна война. Денят, след който дойде Денят на победата – 9 май, не случайно обявен по-късно за Ден на Европа.  Без победата на антихитлеристката коалиция над нацистка Германия не би била възможна днешна Европа, не би се родил най-успешният политически проект на всички времена – Европейският съюз.  Затова на днешния ден – 8 май, Европейският съюз и САЩ отбелязват Деня на победата над хитлеристка Германия. За страните от бившия Съветски съюз Денят на победата е 9 май.  През май 1945 г., преди 74 години, приключват бойните действия от Втората световна война на европейския континент. Оръдията замлъкват.  Германската капитулация е подписана в Берлин, в сградата на военноинженерното училище в предградието Карлсхорст.     От страна на Германия подпис слага фелдмаршал Кайтел. Той влиза в залата с маршалски жезъл и монокъл на окото.   От страна на съюзниците имената си слагат съветският маршал Жуков, британският маршал от авиацията Тедър, американският генерал Спаац и френският генерал Латр дьо Тасини.  Всъщност това е втора капитулация. Първата капитулацията на германските сили е подписана на 7 май в Реймс, Франция, 02:41 ч, но влиза в сила на 8 май в 23:01 ч по средноевропейско време. Подписването е в Collège Moderne et Technique de Reims, което служи като Върховен щаб на съюзническите експедиционни сили.  По настояване на СССР капитулацията е преподписана в 22:43 ч по централноевропейско време на 8 май, което се пада 00:43 ч по московско време. И в столицата на Съветския съюз вече е настъпил 9 май.  На церемонията по подписването в Реймс присъстват редица репортери, всички от които са обвързани с 36-часово ембарго срещу съобщаването за капитулацията. Тъй като става ясно, че ще трябва да има окончателно второ подписване преди актът на предаване да стане оперативен, Айзенхауер се съгласява, че прекъсването на новините трябва да остане, така че всички съюзни сили да могат да празнуват заедно Победата в Европа на 9 май 1945 г.  Въпреки това, Едуард Кенеди от \"Асошиейтед прес\" в Париж нарушава ембаргото на 7 май, в резултат на което германското предаване е водеща новина в западните медии 8 май. Осъзнавайки, че е станало политически невъзможно да се спази първоначалният график, в крайна сметка е постигнато съгласие, че западните съюзници ще празнуват Победата в Европа на 8 май, но западните лидери няма да направят официалните си прокламации за победа до тази вечер. Съветското правителство не прави публично признание за подписването в Реймс и така, запазвайки първоначалните дати, празнуват Деня на победата на 9 май 1945 г. Пет години след знаменателната дата, на 9 май 1950 г. в Париж френският външен министър Робер Шуман споделя една идея - на Стария континент да се създаде форма на политическо сътрудничество, която да направи войната между европейските народи немислима. Предложението на Шуман се счита за началото на това, което днес наричаме Европейски съюз.  Една година след речта на Шуман се създава Европейската общност за въглища и стомана. В обединението влизат Франция, Западна Германия, Италия, Белгия, Люксембург и Холандия. Целта на шестте държави е да обединят въглищните и стоманените си ресурси. Да не забравяме, че в основата на продължителни военни конфликти между Франция и Германия, е спорът за Рурската област.       През 1985 г. Европейските общности, които по-късно се превръщат в Европейски съюз, възприемат европейските символи на Съвета на Европа, като знамето на Европа и Деня на Европа. Лидерите на Общността решават на 9 май да се отбелязва Денят на Европа в памет на Декларацията на Шуман. Европейският парламент официално определя 9 май като почивен ден през октомври 2008 г.", "date": "2019.05.08", "title": "8 май 1945 г. - Денят, когато оръдията в Европа замлъкнаха!"}
{"url": "http://epicenter.bg/article/Georgi-Yordanov-za-arh--Nikolov--Maystorat-arhitekt/182295/11/0", "text": "  Всичко в тоя безкраен свят е тленно и преходно. Дълговечно е само сътвореното духовно и материално дело. Ето защо архитектите и строителите са сред най-облагодетелстваните съвременници. Техният талант и съзидателни усилия оставят трайни следи в развитието, осъществявано чрез връзката и приемствеността между поколенията.   През 60-те – 80-те години на отминалия век съдбата и служебният ми дълг ме дариха с познанства, сътрудничество и приятелство с много съзидатели. Спомените за съвместни усилия са сред незабравимите мигове в моя живот. Сред тях се откроява и образът на големия български архитект Никола Николов. Наричахме го бачо Кольо. С това „бачо Кольо“ по-младите му колеги изразяваха дълбокото си уважение и искрено възхищение от неговата дарба, от огромния му опит. Нерядко, колчем станеше дума за него, изкушени в архитектурната професия, изкуствоведи и ценители на красотата го наричаха Майстор Кольо Николов. И двете определения изразяват точно неговото изключително място в архитектурата.   В средата на 60-те години решихме да изградим партиен дом в Сливен. Бяхме закъснели; в почти всички окръжни градове партийните ръководства бяха устроени в нови сгради. Но както често става в живота, закъснението понякога е предимство, защото предпазва от грешки и дава възможност да се прави сравнение с вече създадени образци.   Искахме сградата да се впише в архитектурно-художествения образ на площад „Хаджи Димитър“, с чудесния паметник на войводата и прославените сливенски просветители, майстори, бунтовници. А проектът, който беше утвърден в Централния комитет, не ни харесваше.   Потърсих съдействие от дейци, заемащи отговорни позиции в управлението на българската архитектура. Свързах се с нашия земляк, известния архитект Неделчо Паскалев. Учил в предвоенните години в Германия, той има реализирани проекти с високи качества. Заедно с Асен Белковски и други архитекти-художници участва в значими изложби редом с утвърдени имена в българското пластическо изкуство.   По това време Неделчо Паскалев беше авторитет сред архитектите. Неслучайно ръководеше група от най-добри специалисти по изработване на новия генерален план на столичния град. Той също не одобряваше предоставения ни проект и пое риска да се пребори за ново решение. Така стигнахме до заместник-министъра на строителството и архитектурата архитект Никола Николов. Двамата бяха близки и като творци; притежаваха изтънчен художествен вкус.   За Никола Николов знаех, че е автор на едни от най-впечатляващите сгради и градоустройствени решения. Още при първата ни среща той сподели, че е завършил Новозагорската гимназия и с удоволствие ще стори нещо полезно за родния край.   Благодарение на неговата намеса арх. Неделчо Паскалев, подпомаган от архитект Дечко Нушков и инженер-конструктора Георги Апостолов – и двамата от „Софпроект“, представи проект, който впечатли всички с високите си достойнства. Не бе лесно да се преодолеят бюрократични и други пречки, но с помощта на арх. Никола Николов проектът беше утвърден и само за една година в източната част на прочутия сливенски площад израсна прекрасна сграда, която бе номинирана за държавна награда.   След промяната през 1989 г. тя се превърна в Съдебна палата. А чудесната зала за конференции и концерти, оборудвана с орган и с отлична акустика, беше полуразрушена и едва сега отново се възстановява, за да изпълнява многофункционалното си културно предназначение.   Архитект Никола Николов стана основният ни консултант и при други градоустройствени решения в Сливен и селищата в окръга. Заедно с архитект Неделчо Паскалев те привлякоха видни архитекти като Кожухаров, Димо Яръмов и други, които проектираха оригинални строежи. И днес впечатляват и се радват на високи оценки Драматичният театър и хотел „Сливен“, обновените центрове на Нова Загора, Котел, Твърдица…   Изграждането на столицата като лице и сърце на отечеството се превръщаше в първостепенна отговорност на ръководството на столичния град, в което бях избран в началото на 1971 г. Естествено бе да ползвам съветите на най-изявени и заслужили специалисти, които познават проблемите на София. Не ще забравя поуките, които извличах от всеки разговор с архитект Никола Николов, който работеше в „Главпроект“.   Една от първите ни грижи беше да се избере нов главен архитект на София. Ориентирахме се към архитект Владимир Роменски, който по-късно стана професор и завърши трудовата си дейност като заместник-министър на културата. Ала Вл. Роменски наскоро бе назначен в току-що формиралия се Държавен съвет и освобождаването му оттам се оказа нелека задача. А и самият той изпитваше неудобство да напусне новата отговорна длъжност само месеци след като я е заел.   Няма да забравя с каква настойчивост Н. Николов ме убеждаваше да не се отказвам от тая най-подходяща кандидатура.   - Ние сме сложно съсловие. Понякога трудно се понасяме един-друг. А Роменски има благ характер, не е завистлив, обективен е и като доказан специалист ще допринесе потенциалът на най-добрите архитекти на „Главпроект“, „Софпроект“ и други организации да се обедини и по този начин да се реализират най-добри начинания при изграждането на жилищни комплекси, обществени и културни сгради, комуникационни обекти, при обновлението на централната градска част.   За да убедя Вл. Роменски, че предложението е дълбоко обмислено, му доказвах, че главният архитект трябва да работи дълги години, независимо от промените в ръководството на Градския партиен комитет и Столичния съвет. Така и стана. Архитект Владимир Роменски заемаше отговорния пост десетилетие и половина и има безспорни заслуги за изграждането на производствени, културно-битови и комуникационни обекти, които го надживяха и се ползват от потомството.   Майстор Никола Николов ми е разказвал неведнъж за организацията, подходите и методите на работа в ателиетата на прочутите български архитекти Георги Овчаров, Иван Васильов, Димитър Цолов и други. Почти неподвижния Иван Васильов, автор и на чудесната сграда на Националната библиотека „Св. Св. Кирил и Методий“ сподели, че сега архитектите работят на парче, трудно общуват помежду си; организацията на ателиетата в миналото давала много по-добри резултати. Така се роди и оформи решението най-добрите архитекти от основните проектантски организации да се устроят в отделни ателиета.   Утвърди се специално постановление на Министерския съвет. На включените в ателиетата творци се определиха високи трудови възнаграждения. По този начин няколко десетки професионалисти – архитекти, конструктори и свързаните с тях художници като единомишленици в ателиетата получаваха задача да представят идеи и проекти за най-важните строежи и градоустройствени решения.   Преди да се внесе за утвърждаване в съответните държавни комисии, всяко предложение се обсъждаше най-компетентно в тяхната творческа среда. Така, благодарение на усилията и таланта на творците в новите ателиета, за рекордни срокове се проектираха и изградиха правителственият комплекс в Бояна, Националният дворец на културата, обновлението на централната градска част, Студентският град, най-важните комуникационни обекти, схемите и проекта за бъдещото метро и т.н. и т.н.   Ателиетата се оглавяваха от Никола Николов, Александър Баров, Атанас Агура и Валентина Атанасова, Богдан Томалевски и Лозан Лозанов, Соколовски и Камиларов, Георги Стоилов, Стефка Георгиева и други. Под ръководството на арх. Чудомир Павлов – ръководител на „Софпроект“, се изготвяха най-важните проекти на нови квартали, основни столични булеварди и сгради. А арх. Стефан Стайнов в продължение на години бе начело на колектива, който подготви през 70-те години новия генерален план на София. Този проект е в основата и на сегашните реализации в столичния град.   Арх. Никола Николов пожела да събере единомишленици преди да се пристъпи към обновлението на централната градска част. Скоро след това той впечатли всички с идеите си за цялостното оформление на т.нар. софийски Акропол – пространството около Мавзолея на Георги Димитров, Двореца, Народното събрание, паметника на Васил Левски, Националната библиотека „Св. Св. Кирил и Методий“, храм-паметника „Александър Невски“, църквата „Света София“, руската църква „Св. Николай“, Военния клуб, Националната художествена академия, архитектурната рамка на бул. Цар Освободител…   Бях силно впечатлен от системата и методологията на творческия процес на майстора-архитект. Посещавах често ателието му. Той бе издирил и съхранил чертежи, проекти, фотоси от предвоенна София преди американо-английските бомбардировки. Беше обработил цялостната градоустройствена информация от времето на първия архитект на София – чехът Колар (автор на паметника на Васил Левски, открит през 1895 г., и сградата на Централния военен клуб, завършена през 1907 г.), както и тази за прочутия план на Мусман от 1938 г.   Идеята за съвременно обновление на разрушени сгради и обезобразени през войните централни градски пространства е на арх. Н. Николов. Той обоснова предложението зелените площи в центъра на София да се обединят в единна система, като се свържат с Парка на свободата и чрез зелени пробиви – с планината Витоша. В изпълнение на тази концепция той направи цялостна разработка за оформлението на пространствата около Централния военен клуб, Художествената академия, обширния терен, освободен от Зоологическата градина, която устроихме в много по-широк периметър в Ловния парк, градинката около мавзолея на княз Александър Батемберг и т.н. Всяка реализация на неговите проекти в София и страната сама по себе си е един любопитен разказ. Идеите и проектите на арх. Н. Николов в централната градска част на София и днес убедително говорят за неговите изключителни творчески заложби.   Арх. Николов предложи проект за разчистване на бараките в неугледния двор на Националната художествена академия и в занемарената градинка между университета и парламента. Майсторът-архитект видя проекта на Л. Далчев за паметник на Климент Охридски и мигновено сподели, че той трябва да се разположи в градинката, която предстои да се оформи. Скоро след това представи и цялостно решение. Свърза зелените площи около храм-паметника „Александър Невски“ с двора на Художествената академия до бул. „Цар Освободител“ в единно цяло, в което ситуира прекрасната фигура на охридския светец.   Държавната комисия утвърди проекта, а дългогодишният ръководител на творческия фонд на българските художници Любен Зидаров осъществи отливката на фигурата в модерното предприятие на СБХ в Илиенци. Както обикновено става, тръгнаха приказки, че паметникът е прекалено модернистичен, че е далеч от изградените представи за образа на Свети Климент… Тези внушения разколебаха някои високопоставени мои колеги, които не благоволиха да посетят тържеството при откриване на паметника.   Софиянци се тълпяха пред фигурата на светеца. Мнозинството му се възхищаваше. Ученици и студенти го кичеха с цветя. Любен Зидаров отбеляза: „Вдигнатите ръце стърчат самотно…“ Проф. Далчев призна, че замислил да им постави факли, но тъй като не е очаквал, че проектът ще се осъществи толкова бързо, забравил да ги включи в модела за отливка. По допълнително изработените от него скици Любен Зидаров отля и красивите факли. Според мен – и след като няма да ни има – паметникът на св. Климент Охридски, дело на Л. Далчев и Н. Николов, ще бъде сред художествените ценности на нашата столица.   Възложихме на ателието на Никола Николов да предложи проект за обновление на т.н. зона А в центъра на града. Идеите му бяха възприети единодушно от колегите му от другите ателиета и одобрени от съответните държавни комисии. Така се разкриха възможности за допълнително озеленяване между Националния природонаучен музей, Руската църква и Централния военен клуб. Разчистиха се набързо струпаните след бомбардировките складове зад военния клуб и пред Синодалната палата.   Преодоля се желанието на ръководители на Народното събрание и техни сподвижници между парламента и художествената академия да се построи нова голяма административна сграда за народните представители. Освободените от старата зоологическа градина площи се благоустроиха в ансамбъл със зеленината около паметника на Съветската армия. Посадиха се високоразмерни дървета. Зелената система на градския център органически се сля с големия градски парк.   Дълго обсъждахме идеята за паметник на Незнайния войн, който можеше да се сътвори във връзка със задаващия се 1300-годишен юбилей на българската държава. Представители на Министерството на отбраната смятаха, че монументът трябва да е величествен, не по-малък от обелиска в Парка на свободата. Основен изразител на тази примамлива в онези години идея беше ген. Славчо Трънски. Проведоха се дискусии, дори горещи спорове с участието на историци, художници, общественици. Арх. Никола Николов защити своето гледище.   Както е известно, през 30-те години се е пристъпило към създаване на такъв проект по подобие на парижкия паметник, разположен под Триумфалната арка. Проф. Константин Кацаров пише за това в „60 г. живяна история“, отпечатана в Брюксел през 1960 г.   Скулпторът Андрей Николов е бил командирован за няколко години в Италия, за да подготви замисления от него макет с нубийски лъв. Тъй като големият автор, прочут с бохемския си живот, а и с някои странности в поведението, се позабавил с изпълнението на поръчката, тогавашната жълта преса, която по нищо не се е различавала от днешната, продължително се е забавлявала с този случай. Ала Андрей Николов изваял прекрасния образ на лъва – символ на българската мощ. Дошла войната, после бомбардировките; идеята била забравена.   Неведнъж заедно с Н. Николов, а и с други художници и архитекти обикаляхме центъра да търсим място за паметника. Нима можеше да има по-добра среда за гроба на незнайния войн от църквата Света София (IV в.), дала името на нашата столица? Нали в подножието £ има няколко пласта с гробници? А и самата църква, която беше успешно реставрирана, свидетелства за вековното развитие на града. Нещо повече, наблизо е гробът и паметникът на народния поет Иван Вазов. Поставихме в съседство и монумента на Паисий Хилендарски. Така зрееше разбирането, че тук трябва да се ситуира бъдещият скромен паметник – знак на признателност към неизвестните български войни, загинали за свободата и независимостта на отечеството.   Проектът на Никола Николов беше одобрен по съответния ред. Оказа се, че лъвът, изваян от Андрей Николов, е местен из София и накрая е захвърлен в двора на Националния военно-исторически музей. Арх. Н. Николов пристъпи към работата с голяма любов и чувство за отговорност. Ситуира гроба до южната стена на прочутия храм – свидетел на дълговечността на столицата и България. Проф. Любен Димитров беше привлечен към неговото ателие. Възложи му се да разработи проекта за вечния огън, детайли за гроба и др. Той толкова се увлече, че постави около гроба и няколко по-малки лъвчета. Не можехме да се съгласим с това решение. Никола Николов го убеди към подхода на паметника да се остави само лъвът на Андрей Николов.   При посещенията ни в ателието на проф. Любомир Далчев вниманието постоянно се приковаваше върху няколко проекта на именития скулптор. Най-силно въздействаше ансамбълът „Ослепените Самуилови войници“, както и фигурата на Свободата, която Далчев е създал след края на Втората световна война. „Как добре ще се ситуират тия образи срещу вечния огън“, възкликна арх. Никола Николов…   Идеята узря и днес, както се вижда, срещу паметника на незнайния войн е уредена галерия на открито с творбите на известния скулптор. За съжаление той не можа да види тази реализация, тъй като през есента на 1979 г., възползвайки се от изложба, която му бяхме уредили във Виена, реши да емигрира заедно със семейството си и заживя в САЩ.   През последните години в това пространство е разположен бит-пазар и не на място са ситуирани други монументи. Да се надяваме, че столичните власти ще създадат условия чудесната скулптурна галерия с произведения на големия Любомир Далчев да въздейства още по-силно.   В докладна записка до Секретариата на Централния комитет на партията предложих на каменната плоча, сраснала се с преживялата векове стена на църквата „Св. София“, да се изпишат великолепните стихове на Вазов:     Паметникът на незнайния войн се откри официално на 22 октомври 1981 година в чест на 1300-годишнината на българската държава. До стената на многовековната църква „Св. София“ бе запален вечният огън. В подножието на паметника се положи пръст, пренесена от места на бранни битки за свободата и независимостта на Отечеството. В подхода към светия гроб спокойно лежи символът на България – лъвът на Андрей Николов.   Арх. Николов лично подбра и каменната настилка на улицата между паметника и скулптурите на Любомир Далчев, по която много години маршируват представителни войнски части, отдаващи почит на загиналите за България. Днес това място е сцена за най-важните държавни ритуали, свързани с бележити събития от националната ни история.   Паметникът постоянно е увенчан с цветя от признателни потомци и чуждестранни делегации. Това е любимо място за срещи на младото поколение и гостите на София. Тук в мълчание пред вечно горящия огън, четейки безсмъртните стихове на народния поет Иван Вазов, всеки честен родолюбец отдава почит към достойните предходници и укрепва своята вяра в бъдещето на отечеството. Ала колцина знаят, че и тоя шедьовър на архитектурното майсторство в синтез с пластичното изкуство е плод на творческото въображение на знаменития майстор Никола Николов.   Належаща бе необходимостта най-после страната ни да има и национален исторически музей. В края на 70-те години, под ръководството на проф. Васил Гюзелев, се пристъпи към неговото учредяване като научна институция към Комитета за култура. Експонатите се пазеха в помещения на бившата сграда на посолството на СССР. Разбира се, невъзможно бе малобройните сътрудници на музея да разгърнат научно-изследователска и събирателска дейност, без да се даде реална перспектива за уреждане на национален музей на равнището на европейските образци.   Групата на талантливия архитект Васил Петров от „Софпроект“ спечели конкурса за нова сграда на терена, освободен от зоологическата градина, с лице към улица „Генерал Гурко“.   При продължителните обсъждания надделя мнението Националният исторически музей да се устрои на първите два етажа на Съдебната палата. Те ежедневно се посещаваха от десетки хиляди столичани. Крайно необходимо беше районният съд и свързаните с него служби да се изнесат в близост до потребителите на правни услуги. В непосредствена близост до Съдебната палата се изгради нова удобна сграда, в която се предвиждаше главната и софийската прокуратура да се устроят при по-добри условия. На огромната площ южно от новата централна железопътна гара се утвърди идеен проект за нова модерна съдебна палата със всички съвременни технически удобства и новости в областта на информатиката и електронно-изчислителната техника.   Във връзка с устройството на Националния исторически музей в помещения на Съдебната палата проведохме разговори с живи участници в нейното изграждане и украса през 30-те години – акад. Дечко Узунов, проф. Любомир Далчев и други. Те споделиха, че когато са правили стъклописи, пластики и др., са се надявали, че един ден сградата ще стане музей, защото е най-подходящото място в нея да се съхрани националната историческа памет.   Историци, археолози и архитекти обосноваха предложението бъдещият музей да се свърже функционално и с безценните архитектурни и исторически паметници, които са съхранени през вековете в подземните пространства на градския център.   Естествено бе цялостният проект за преустройството на двата етажа и подземията на Съдебната палата за нуждите на Националния исторически музей да се възложи на ателието на арх. Никола Николов. Имам лично впечатление за усилията на именития автор да изучи първичната документация на сградата, на всички инсталации – електрически, водоснабдителни, за отпадни води и т.н. Оказа се, че подземията, които се ползвали за скривалища по време на американо-английските бомбардировки, са наводнени; застрашени са дори основите на сградата. Наложи се да се извърши огромна по обем работа, включително дренаж и отводнителни дейности на сградата и на целия прилежащ район. Подмени се и канализацията на квартала. Направи се цялостна климатизация и преустройство на залите. В приземния етаж и сутерена се разположиха реставрационни ателиета и помещения за съхраняване на експонати на музея.   Арх. Н. Николов представи най-подробни проекти за уредбата на бъдещия музей. С привлечените за реализацията специалисти се обсъждаха и детайлите на неговите разработки и предложения. Обединиха се усилията на Комитета за култура и на Българската академия на науките. В бъдещия национален музей се експонираха най-ценните паметници, документи и други исторически извори за 13-вековния път на държавата ни.   Обектът бе включен в строителната програма за юбилея и след Националния дворец на културата се превърна в друга важна реализация. За по-малко от две години преустройството бе извършено, експозицията уредена и в началото на 1983 г. музеят бе готов за откриване.   Но в Централния комитет на БКП и лично при Тодор Живков постъпваха сигнали и предложения „да не се сърдят съседите“. Разбира се, аргументирано отговаряхме на тези гледища, израз на национален нихилизъм, и продължавахме да обогатяваме музея. Особено ценна бе позицията на учени-историци от БАН и на председателя на академията акад. Ангел Балевски, който имаше дълбоки исторически познания.   Големият скулптор проф. Величко Минеков спечели конкурса и на входа на Националния исторически музей се поставиха символите на българската държавност. Двата лъва на централния вход и днес допринасят за архитектурно-художественото въздействие на великолепната сграда. Експозицията, която бе открита в присъствие на ръководителите на държавата на 4 март 1984 г., предизвика всеобща възхита.   Ръководители на големи европейски музеи дадоха най-високи оценки, определяйки НИМ като постижение на съвременното музейно дело. Делегатите и гостите на 23-та генерална конференция на ЮНЕСКО, проведена през октомври-ноември 1985 г. в София, разшириха познанията си за историческия път на българската държава. Тук ръководството на международната организация за просвета, наука и култура и тогавашният £ генерален директор – големият приятел на България Амаду Махтар М’Боу дадоха официален прием за делегациите на 156 държави.   Тази изключителна културна придобивка на България бодеше в очите новопоявилите се „реформатори“, чиято първа грижа беше да изнесат прекрасната експозиция далеч от центъра на столицата. Проектите за нова сграда на Градския и на Върховния съд не се осъществиха, изградените помещения за нуждите на прокуратурата са предоставени на различни служби.   Реализациите по идеи, разработки и проекти на арх. Н. Николов са образец за приемственост в националното архитектурно творчество. Това не е само мое мнение, а оценка и на стари, и на млади архитекти и художници. Той отново доказа изключителни умения да се уважава архитектурно-художественото наследство, да се одухотворява със съвременни изразни средства и материали. А чувството му за художествен детайл и пространствено оформление е пословично.   Блестящ пример за това е Националната галерия за чуждестранно изкуство, която Никола Николов проектира чрез осъвременяване на разбитата от бомбардировките държавна печатница, изградена преди век по австрийски образец.   Днес всеки, който мине край прекрасната сграда или влезе през тържествения ѝ вход и тръгне по мраморните стълби към изложбените зали, не може да не се възхити от умението на проектанта да обработва всеки детайл от мрамор и дърво. Галерията е убедително доказателство за възможността архитектурни идеи от миналото да се обновяват по най-добрия начин и да се включват органически в пространството редом с нови постройки.   Често провеждах срещи с участниците в градежа и с проектанта. На някои от тях присъстваше и проф. Светлин Русев, който по-късно заедно с художника Атанас Нейков уреди експозицията по впечатляващ начин. Арх. Н. Николов се съветваше с ръководителя на групата по мраморните облицовки Милчо Момчилов; със специалиста по медните апликации на покрива и другите части на сградата, наричан Кольо Лулата; с майстора по металните изработки Попстоилов; с проф. Константинов, който изпълни елементите по лицевата фасада и др. Разговорите му с тях на работното място бяха уроци по творческо горене и съвършенство.   Когато на 5 ноември 1985 г. открих експозицията в присъствието на участниците в 23-та генерална конференция на ЮНЕСКО, изпитвах истинска радост като слушах оценките на високите гости за изключителната архитектурна реализация на прекрасната сграда – на нейните фасади, вътрешни пространства, украса.   Отличният резултат от осъществения проект породи идеята към новата постройка да се приобщят и залите, заемани от Висшия машинно-електротехнически институт – днешният Технически университет. Най-големият колекционер на съвременно изкуство проф. Петер Лудвиг от ФРГ, очарован от новия музей, пожела в една част от новите зали да се експонират не по-малко от 200 картини, подарени от него. Дарителят уверяваше, че безвъзмездно ще предостави и 10 милиона западногермански марки за уредбата на експозицията. Сметнахме, че това ще бъде естествено продължение на изложените в галерията творби от десетки страни.   Предвиждахме тук да се открият зали на най-големите български художници-класици. В тях, освен техни шедьоври, да се дава информация и за жизнения им път. Пръв даде пример моят приятел проф. Васил Стоилов, който дари двайсетина от най-добрите си творби чрез фонд „13 века България“ и Международната фондация „Людмила Живкова“, както и скъпи вещи, свързани с творчеството му.   За съжаление тези идеи не се разбраха; предизвикаха необяснимо пренебрежение в дошлите на власт нови ръководители в Министерството на културата. Проф. Петер Лудвиг дори не бе приет за разговор в министерството. Обиден, той пренесе определената за София колекция и изгради музеи в Будапеща и Пекин. А наследниците на Васил Стоилов, огорчени, че в течение на десетилетие дарителският жест на големия майстор не се оценява, развалиха договора и прибраха ценните творби.   Идеята за изграждането на музейния комплекс, разработена в прекрасния проект на арх. Никола Николов, можеше да се осъществи само ако се премести висшето техническо училище в Студентския град. Прави чест на ръководството на политехниката, с което проведох няколко срещи, че разбра необходимостта в тази част от центъра на София да се създаде богато средище на пластическата ни култура, и устрои своята дейност в новопостроените сгради и учебен завод в Студентския град.   Единодушна бе оценката, че идейният проект на арх. Н. Николов притежава високи художествени и функционални качества. Външните и петата фасада на Политехниката съвсем органично се свързваха с вече реализирания образ на Галерията за чуждестранно изкуство.   Арх. Н. Николов изучи най-новите методи за изграждане на обер-лихти и фир-лихти, представи и проект в огромните площи, освободени от учебната електростанция, да се оформят най-удобни зали за експониране на ярките творби на българската монументална скулптура. Проектът създаваше възможност за подземни връзки с бъдещия музей на Художествената академия от южната страна на ул. „Оборище“, както и с криптата в подземието на храм-паметника „Александър Невски“.   Не зная по какви причини през следващите етапи на реализацията на обекта – несполучливо наричан „Лувъра“, сега „Квадрат 500“, прекрасните проекти на арх. Н. Николов изобщо не бяха разгледани.   Тъгувам за забележителния архитект. Той умееше да защитава своите идеи, проекти и реализации. Останаха неизпълнени прекрасните му разработки за модерно оформяне на пространството между хотел „България“, зала „България“, Министерството на отбраната и Националната художествена галерия, разположена в бившия царски дворец. Той предвиждаше в новата постройка с хиляди квадратни метри изложбена площ да се експонира цялото богатство, което притежава НХГ.   Подобна е съдбата и на идейните разработки на арх. Николов за възстановяване на разрушените от бомбардировките сгради срещу посолствата на Италия и Австрия и разширението на Националната художествена академия, проектирана в началото на XX век от известния руски архитект Смирнов. Той издири старите проекти и представи идея, която, ако бе осъществена, и тази част, и столичният център биха били така красиви, както е източната част на площад „Александър Невски“ с внушителният силует на Музея за чуждестранно изкуство.   Големият майстор на архитектурното творчество Никола Николов си отиде от тоя свят в разцвета на творческите си сили. Ние, неговите съвременници и приятели, имаме дълг да го помним; да се отнасяме с признателност към забележителното му съзидателно дело. Той бе своеобразен мост между постиженията на класиците на архитектурата отпреди Втората световна война и новото огромно строителство през втората половина на века. Живо доказателство за това са десетките чудесни сгради в столицата, Велико Търново, по българското Черноморие, Пантеонът на възрожденците в Русе и др. Негово дело е обновеният мавзолей на княз Александър Батемберг, което се осъществи във връзка със стогодишнината от Съединението на България.   В градоустройствените и комуникационни реализации на много от българските градове са залегнали идеи и проекти на арх. Н. Николов. Той бе пример за висок професионализъм, уважение към постигнатото от по-млади колеги. Умението му творчески да усвоява достиженията на съвременната архитектура и да прави впечатляваща връзка с наследието беше отбелязана неведнъж и по време на проведените през 80-те години в София пет биеналета на световната архитектура.   Убеден съм, че в неговото ателие са останали безценни проекти и скици, които могат да се претворят в новата строителна практика.   Видимо е: накъсаните ми спомени за Никола Николов обгръщат само отделни моменти от неговите съзидателни дела, които по достойнство го нареждат сред големите творци на българската архитектура през XX век.   2015 г.      ", "date": "2019.05.08", "title": "Георги Йорданов за арх. Никола Николов: Той впечатли с цялостното оформление на софийски Акропол"}
{"url": "http://epicenter.bg/article/Panko-Anchev---BEZSMARTNIYaT-POLK-NA-SVYaTOTO-DELO-/181596/11/0", "text": "Народите помнят своите войни, защото са тяхната история, в която триумфират или падат поразени от мощта и коварството на поробилия ги враг. С победите се гордеят и прославят, а за пораженията се мъчат да намерят причини, които да ги оправдаят и не ги срамят, а и за да избиват комплексите си за малоценност. Когато раните са вече зараснали, а времето е отдалечило наследниците от тях, и те забравят какво е било, защото не са го видели и преживели, все някой ще им напомни, че историята постоянно се повтаря. А щом се повтаря, не е редно да бъде забравяна, за да не ги изненада, като отвори старите рани и усили страданията! Русия няма нужда да й се повтаря тази проста истина, защото добре я помни и никога не я забравя! И то не защо е претърпявала сериозни военнни поражения (които на брой не са малко – да не говорим за тежестта на последиците от тях), а, напротив, - заради най-големите свои военно-политически триумфи, каквито са победите й в двете Велики отечествени войни: тази от 1812 г. срещу Наполеон и другата - от 1941-45 г. срещу хитлеро-фашистка Германия и нейните съюзници Италия и Япония. Тези страшни войни, които взеха безброй жертви, проляха реки от кръв и оставиха след себе си невиждани разрушения, са пряко свързани една с друга. Защото са предизвикани от едни и същи причини – да бъде сломена Русия, която изобщо не прилича на Европа, и подчинена на други правила и норми, чужди на нейните традиции и противни на мисията, която Бог й е възложил като хранител и крепител на Православието и славянството.  Европа иска тези велики победи да бъдат забравени и омаловажени, та дори и приписани на нея. Затова толкова усилено и изобретателно изопачава значението и фалшифицира победите на Русия и СССР. Ние сами виждаме как нагло се опитва да пренапише историята на Великата отечествена война, в която СССР съкруши хитлеризма и фашизма.  Защо ли? Струва си да размишляваме поне върху двете най-важни причини. От една страна, причината е, че СССР бе държава създадена и ръководена от Комунистическата партия. Това накара Хитлер, но и САЩ, Англия и Франция заедно с него, да тръгне на смъртен бой, за да ликвидира болшевишката държава. САЩ и Западна Европа открито поощряваха и подкрепяха Хитлер; те го подтикваха да отвори войната и да ликвидира комунизма и комунистите. Т. нар. „западна демокрация“ искаше чрез Хитлер да унищожи Съветския съюз, но и да заличи славянството и Православието, за да наложи веднъж завинаги своята сила и утвърди всемогъществото си над света. Вярно е, че в крайна сметка САЩ, Англия и Франция се принудиха по-късно да се обърнат срещу Хитлер и да се съюзят с болшевишкия Съветски съюз. Това стана заради амбициите на фюрера да преначертае установените граници и лини на зоните на влияние и да установи нов световен ред, в който той, а не те, да бъде господарят на света. Те не можеха да допуснат това, защото така щяха да изгубят повече отколкото комунистическият СССР накърняваше всемогъществото им. Затова и борбата с „болшевиките“ оставиха за по-късно. Те вярно прецениха кой в момента е по-страшен за тях. Великата отечествена война от 1941-45 година, наред с всичко, което носеше в себе си, и заради което бе обявена и продължи толкова дълго, бе най-важното звено във вековечната борба между Европа и Русия, между Изтока и Запада. Тя бе едно от най-жестоките и смъртоносни проявления на вековечното стълкновение между германо-романската и православно-славянската цивилизация, описано подробно и проникновено от руския мислител Н. Я. Данилевски в книгата му „Россия и Европа“, публикувана за първи път през 1871 г. По някаква мистична, а значи необяснима сила, руският народ и народите, населяващи Русия, носеха (и продължават да носят!) в себе си религиозното познание за смисъла и значението на тази война; те усещаха, че тя не е срещу само идеологията им или заради териториите, подземните богатства, нито само заради реките и моретата, а е преди всичко война срещу цивилизацията и вярата, на които принадлежат. Когато една религиозна по същество идея е жива, защото е изконна в ума и душата на народите, те са способни бързо да се обединяват, слеят и превърнат в едно могъщо цяло – въпреки идейните, религиозните, политическите, социалните и всякакви други различия, в които иначе съществуват.   Това цяло не може да забрави, че вярата и цивилизацията няма да се съхранят и спасят, а заедно с тях и светът, ако загинат Русия и православните християни. Мистичното им познание и съзнание се съюзяват с идеологията и става възможно държавата да ги организира и мобилизира до предела на техните възможности, да ги направи устойчиви и готови на саможертва – въпреки идеологизираното съзнание на човека от модерната епоха. За да бъдат годни да платят високата цена на своя подвиг. Те се хвърлят в бой със заклинанието „За Родину, за Сталина“, но умираха за вярата! Само при подобен род настройки е възможно вярата и идеологията, макар външно взаимно да се отричат и дори да воюват помежду си, да се обединят, за да изпълнят Божия промисъл. И да спасят човечеството. Само с идеология няма как да се придобие икономическо и военно-политическо могъщество, за да бъде победен силния враг.   Националсоциализмът е много повече дисциплинираща и мобилизираща идеология, но Германия и германците не носят в себе си руската вяра и познание. Те се биеха за територии и господство, а не защото мисията им е от Бога! За материалистичното съзнание и неолибералната идеология винаги ще е невъзможно да се обяснят защо и как руският народ и воюващите заедно с него народи на СССР, при очевидното превъзходство във всяко едно отношение на врага, успяват да устоят и победят. Ако беше само до оръжието и военната мощ, превъзходството на врага бе именно в тях и по тази логика трябваше те да победят. Но не успяха. Подобно чудо (в друго време и други условия) се е случило и в Отечествената война срещу Наполеон през 1812 година!  Да, други са правилата, законите и логиката, по които Русия побеждава и устоява в историята! Ето, изминаха повече от 70 години, но в Русия и у нейните народи не стихва споменът за тази война. Нито намаляват почитта и преклонението пред героите и жертвите на свободата. Аз съм бил в Русия на 9 май и със собствените си очи съм виждал как се чества Денят на победата. И то не само от възрастните, но и от младите! Никой друг ден не се празнува с такава радост, вдъхновение, сълзи, скръб, любов и вяра. Този ден е отреден за благодарност към тези, които с Божията помощ спасиха Православието, Русия и славянството. Затова 9 май е празник на мъртвите и на живите! Руската памет за страданието, героите, жертвите, победата и спасението на цяла една цивилизация не избледнява. Тя кара хората да излязат и да тръгнат по улиците и площадите и да съберат т. нар. „Безсмъртен полк“. Събран доброволно, спонтанно, без никаква предварителна организация, Безсмъртният полк вече шества не само в Русия, но и по света, за да даде още един знак на забравящите уроците на историята, че са напрази усилията на тези, които смятат, че е възможно да победят руския свят и православно-славянската цивилизация; че неолиберализмът е по-силен от славянското братство; че парите ще развратят и съблазнят православието, руския и славянския дух. И че е дошъл прословутият „край на историята“, след който неолибералният сатана ще господства вечно.   И в България има такива хора, купени от чужди пари. Те също проповядват тази измама. Други й се поддават поради доверчиво невежество или душевна немара. За съжаление и българската държава, слугувайки на чуждите си господари, участва в лъжата и измамата и вместо да пази народа и обществото от тях, носи беди и нови грижи на българите. Нелепо е да се твърди, че Безсмъртният полк е проява на милитаризъм, реваншизъм и имперски амбиции. Как би могъл да бъде, когато хората излизат с фотографиите на своите родители, близки и познати, за да почетат паметта им и се молят като пред икони за тяхното спасение. Но и да напомнят на света, че, когато делото е право, защото е по Божи промисъл, няма смърт, която да ги уплаши, да върже ръцете им, подчини волите им и да ги победи. Защото, използвайки думите на св. ап. Павел, ще обобщя, че борбата на Безсмъртният полк „ (Eф. 6:12)", "date": "2019.05.08", "title": "Панко Анчев: Безсмъртният полк на святото дело"}
{"url": "http://epicenter.bg/article/Naddavaneto-za-partiyata-na-Slavi-Trifonov-zapochna--Shtoto-ni-pisna-/182321/11/0", "text": "Изглежда, че и на партията на Слави Трифонов ѝ дойде времето. Партия , защото за проекта се говори отдавна, а агенциите вече я поставяха многократно на социологическата карта, за да претеглят шансовете й.  Шансовете, впрочем, не са никак лоши. Точно обратното. За влиянието на водещия най-добрият ориентир не са данните на агенциите, а бюлетините на референдума през ноември 2016-а, пуснати от над два милиона българи с надеждата, че статуквото ще бъде пометено. На практика то си остана невредимо, тъй като от допитването не последва абсолютно нищо. Тестът обаче разкри гигантски потенциал за протестен вот, чиято първа отчетлива проява беше победата на Румен Радев на президентските избори – седмица след референдума на Слави.    Оттогава насам партията и нейният лидер балансират по въжето на властта. Нито един от мощните скандали, които се разразяваха от началото на този мандат до края на март, не натежа дотолкова, че да срине управляващите в пропастта – трагедията край Своге, Търговски регистър, Олимпик и прочее, и прочее до „Апартаментгейт“ и къщите за гости, които улучиха статуквото право в сърцето. Почти... Дали и Слави Трифонов има подобни амбиции? Ще видим, ще видим... На този етап митовете и спекулациите около намеренията на Шоуто са далеч повече от фактите.  Факт е, че Трифонов и екипът му не подновиха договора си с Би Ти Ви и слизат от екрана.  Факт е също така, че ако направи партия, дългогодишният шоумен няма да е първият, който ще смени артистичната сцена с политическата.  Последният пример за успешна метаморфоза е   в Украйна – актьорът от „Слуга на народа“, който буквално разгроми Шоколадовия крал Порошенко на балотажа на 21 април и оттогава насам,    Но не е само Зеленский, успял да направи забележим пробив в политиката.  И Украйна не е първата държава, начело на която застана популярен комик.   Това се оказа попадение в десетката, тъй като Гватемала е прочута с корупцията си, а предшественикът на Моралес – Ото Перес Молина, напусна поста точно заради обвинения в корупция и оттогава насам лежи в затвора.  Моралес е националист и защитник на консервативни идеи – срещу абортите и за смъртното наказание. Последните новини, с които името му влиза в международния обмен, е, че страната му ще последва САЩ като премести посолството си от Тел Авив в Йерусалим. И че държавният глава, въпреки заклинанията си, е в окото на бурята на скандал за незаконни дарения по време на предизборната си кампания.  , който година по-късно, в разгара на кризата, създаде партия с името „Най-добрата партия“ и спечели кметските избори в Рейкявик. Бившият пънк рокер, сценарист, продуцент, участник в ситикоми, автор на автобиографичния филм „Аз бях скапаняк“ става кмет на най-големия град, а партията му печели най-много места в Градския съвет. Забележете – с обещания като безплатни хавлии в обществените басейни и полярна мечка в зоологическата градина на Рейкявик, така че децата да имали и по-добри атракции от местата за забавление в Икеа. Гнар доби международна известност и с твърдението си, че всички останали партии в страната били  корумпирани, затова неговата ще е първата   корумпирана.  Изобщо, градската политика в мандата на Гнар се превръща в занимание, близко до шоуто. Даже направо шоу в моментите, когато градоначалникът се появява маскиран на публични мероприятия, като шествие в подкрепа на Pussy Riot – грим, перука, рокля. Разбираемо е тогава, че     , а основателят й продължи арситстичната си кариера в сериала „Кметът“, където, разбира се, играе кмет. Автор е и на автобиографичната книга „Индианците“ (издадена и на български език), откъдето можем да цитираме едно знаково заключение на психиатрите, работили с Йон като дете: „Той има ужасно развинтено въображание“.  Тепърва ще пише своите спомени   С 81 на сто от гласовете комедийният актьор и участник в популярни тв-сериали спечели кметския вот през лятото на миналата година, като обеща повече зелени площи, разширяване на системата за градски транспорт и т.н. - проблеми, които мъчат и българската столица, но има време актьор да се засили и към стола на Йорданка Фандъкова.    нашумял с превъплъщенията си като Осама Бин Ладен или Фидел Кастро, както и осмиващ редица местни политици. Година по-рано   бе на косъм да стане президент, но не успя. Затова пък „Листата на Мариян Шарец“ на последните парламентарни избори стана втора политическа сила, а лявоцентристът днес е начело на правителство на малцинството с отчетлива либерална програма: толерантност към сексуалните малцинства, свободна употреба на канабис, засилване на борбата срещу климатичните промени, „за“ правото на аборт и др.  Да-а-а, очевидно е, че в актьорите се крие огромен потенциал, който според нуждите на съответната страна може да бъде изцяло разгърнат. Някъде те са крайни либерали, другаде – националисти или популисти. Като, Бепе Грило, безспорната звезда на италианския политически небосклон.  Може даже да се каже, че 71-годишният днес Грило е вдъхновителят на всички изброени дотук, включително на хипотетичния проект на Слави Трифонов.  - „Вече не вярвам в политически партии.“   -    -    - „При нас има само две възможности: или си „за” или „против” системата. Почти както по времето на фашизма.“ Роденият в Генуа учи счетоводство, но това е само щрих в неговото CV. През 70-те е открит за телевизионната сцена, през 80-те изявите му стават остро сатирични, като мишените си всички видни политически фигури, за да се стигне до развръзката през 90-те, когато е свален от екран.  След своеобразната репресия Грило набира скорост на полето на политическото кабаре, присъства на театралните сцени, а блогът му beppegrillo.it трайно се настанява сред 10-те най-четени в света.  На фона на обстоятелството, че днес създаденото от него Движение „Пет звезди“ е част от управляващата конфигурация в Италия и е заклеймявано като крайно популистко, като евроскептично и като заплаха за либерална Европа, си струва да подчертаем някои любопитни събития от този век. През 2005-а списание „Time” избира Грило за „Европейски герой 2005“ заради последователната му борба с корупцията в Италия.  През 2007 г. Грило е поканен да говори пред Европейския парламент. А през 2008 г. немският „Die Zeit” публикува неговия апел, в който популярният сатирик с горчива ирония призовава германците да обяват война на Италия. „Няма да се съпротивляваме, ще се предадем!“, пише Грило, който продължава и днес да твърди, че огромната разлика между Германия и Италия е, че едната мисли за бъдещето, другата – не.   Оттук – и най-характерното за цялата политическа философия на Грило – управление  , но и   гражданите: жребии за селекцията на депутати,   народни журита, дискусии и вземане на решения през интернет и т.н. Петте водещи звезди в името на партията са    Война на целия екстаблишмънт (включително медиите) и вън на корумпираните от властта и парламента е другото, което пали привържениците на Грило. Възходът на партията му започва с 25% на парламентарните избори през 2013-а, минава през 21,15% на евроизборите през 2014-а, за да достигне 32,68% през март 2018-а в Италия. Скептик към еврото Грило сега е и противник на мигрантите, което променя трайно и отношението на либерална Европа към комедианта – преди ухажван, днес – отхвърлян.  Забележително е и друго: участието във властта топи подкрепата към „Пет звезди“, макар и нефатално – до 23 на сто.  Като теглим чертата,    Шоуто му разполага с целия реквизит за въздействие върху масите, изпробвано дотук многократно:  - остра сатира на политическите фигури - отрицание на цялата система - идентификация с народното в цялата му палитра – фолклор, гняв, инстинкти, слабости, стремежи, болки - песни, които пълнят стадионите. Тоест, ще напълнят и площадите - лица, разпознаваеми от всички поколения - канали за комуникация и без национален ефир – сайт, социални мрежи и др. Това, което все още няма е партия, име на партия и програма, която, както личи от примера Моралес, може да е събрана върху няколко листа и концентрирана около едно мегаобещание.  С кого щял да играе и какъв е изобщо този Слави Трифонов - гамен, чалгар, са въпроси, които тепърва ще изпълват пространството.  Историята на неговите международни колеги обаче показва, че не е най-важното кой е, а дали е дошло времето да смени амплоато.  Комедиантите, вижда се, се появяват с успех във време на политически и икономически сътресения; на кризи, когато броят на готовите за бунт е повече от броя на желаещите да гласуват. Когато на хората трябва да се даде болкоустопокяващо – нова партия, малко хумор, много надежда.  Когато фаворитите на статуквото – вътрешно и геополитическо, са заплашени от пълен провал.  Когато старите елити са уверени, че са толкова обиграни, че с помощта на един нестандартен проект ще продължат да дърпат конците зад сцената.  След колебанията, които демонстрира, Слави Трифонов вероятно няма шанс да постигне шеметния успех на царя, или на Борисов. Но ресурс за пробив в „най-бедната страна от Европейския съюз“ има.  Щото и на нейните граждани определено им писна!", "date": "2019.05.08", "title": "Наддаването за партията на Слави Трифонов започна. Щото ни писна!"}
{"url": "http://epicenter.bg/article/Georgi-Terziyski--Nyama-da-pozvolya-rabotata-na-API-da-se-izpolzva-za-predizborna-davka/182265/4/0", "text": "\"Категорично не е така. Не бавим никакъв отговор и не крием нищо. Напротив стриктно спазваме закона и отговорът се подготвя.\"   Това каза Георги Терзийски председател на Управителния съвет на Агенция „Пътна инфраструктура“в интервю за агенция \"Фокус\". Отговорът му е по повод изявленията на народни представители от БСП, които твърдят, че проверките на пътищата се бавят предизборно и се отлагат за след изборите.  \"Това е много ясно казано в писмото, което сме изпратили на народните представили на 2 май, за да ги уведомим, че работим по искането. То е по Закона за достъп до обществена информация и в него е приложен списък от 46 участъци от републиканската пътна мрежа, за които се иска детайлна техническа документация. Част от пътните отсечки са строени през 80-те години на 20 век, т. е. преди близо 40 години. Убеден съм, че за всеки разумен човек е ясно, че това е огромно количество масив от документи, които трябва да се прегледат и систематизират. Информацията ще бъде предоставена в законовия срок, който е 13 май\", каза Терзийски.  \"Надявам се, че знаят какви са законовите срокове, защото като дългогодишни народни представители в няколко парламента са приемали същите тези закони и трябва да знаят какви са регламентите.   Мен ме притеснява обаче друго, че темата в момента много удобно се подновява от хора от БСП, които активно участват в предизборната кампания за Европейски парламент. Единият е ръководител на Предизборния щаб на социалистическата партия, а другият е водач на листата за европейски депутати. Агенция   „Пътна инфраструктура“ е експертна администрация, а не политическа. Няма да позволя 136-годишната история и работата на пътната администрация да се използва за предизборна дъвка от никой.   В агенцията работят изключителни специалисти, изключително качествени млади кадри, които изкарват на гърба си много сериозни процедури. Имаме много задачи както по изграждането на автомагистралите „Хемус“ и „Струма“, така и по редица други проекти и няма да разпръскваме енергията си в безсмислени и никому ненужни политически препирни,\" допълни Терзийски.  \"От БСП вече пет месеца нито са посочили експерти, нито независимата европейска лаборатория, която те желаят да ангажират за исканата инспекция. Това ме кара да си мисля, че нито имат експерти, които са готови да застанат с имената и репутацията си, нито са избрали независима лаборатория. По-скоро използват темата пътища като удобна опорна точка в предизборната си кампания, а това е вредно за държавата\", завърши Терзийски.", "date": "2019.05.08", "title": "Георги Терзийски: Няма да позволя работата на АПИ да се използва за предизборна дъвка"}
{"url": "http://epicenter.bg/article/Karanikolov--Narastvaneto-na-dohodite-na-grazhdanite-minava-prez-tyahnoto-obrazovanie-/182299/4/0", "text": "Министърът на икономиката Емил Караниколов заяви по време на изслушване в ресорната парламентарна комисия, че по-бързото нарастване на темповете на доходите за българските граждани минава през тяхното образование, съобщи БТА.  Министърът напомни за изпълнението на целите на правителствената програма по отношение на увеличението на възнагражденията на заетите в публичния сектор с десет на сто, а за учителите - с 20 на сто, като посочи, че това са добри стъпки, но не са достатъчни. Затова работим и по големи стратегически инвестиции, които ще доведат до по-голям икономически ръст, заяви министърът, като помоли депутатите да не се обсъжда темата (за очакваната голяма инвестиция в автомобилостроенето в България).  Благодаря на всички експерти, а това са над сто човека, които всекидневно работят по тази тема, и се надявам скоро да има положителни новини по нея, каза икономическият министър.  В отговор на журналистически въпрос по темата министърът коментира, че за всеки голям или малък чуждестранен стратегически инвеститор има жестока конкуренция. България е в такъв регион, страните около нас сме в борба за всеки един инвеститор, заяви Караниколов.  По повод на предупреждението от вчера на БАН за риск от рецесия в България, министърът бе помолен от журналисти да коментира дали има забавяне на икономическия ръст в страната. Той коментира, че на глобално ниво има забавяне и допълни, че не смята, че тази година има такава опасност пред България, но отчете, че икономиката ни се влияе от международната конюнктура.  Министър Караниколов информира, че на 15 май са поканени в министерството страните, които са ангажирани с темата за промените в т. нар. закон за горивата, като тогава се очаква да има конкретни решения. На следваща среща трябва да има окончателна готовност по законовите промени. Министърът посочи отново, че е твърдо за регистрацията, но и да има по-конкурентна среда.  ", "date": "2019.05.08", "title": "Караниколов: Нарастването на доходите на гражданите минава през тяхното образование "}
{"url": "http://epicenter.bg/article/KTB-zapochva-izplashtaneto-na-570-mln--leva-ot-utre/182307/4/0", "text": "От утре - 9 май 2019 г. КТБ започва изплащането на суми, включени в първата частична сметка за разпределение на приети вземания към КТБ. Общата сума, която се разпределя, е в размер на 570 млн. лева., съобщи Dir.bg.   Изплащането на сумите от първата частична сметка се извършва чрез клоновата мрежа на \"УниКредит Булбанк\", като таксите и комисионите за извършваните операции се дължат от лицата, получаващи средствата, и са съгласно тарифата за таксите и комисионите на \"УниКредит Булбанк\".   Всеки кредитор на КТБ може да провери каква е разпределената му за изплащане сума в Търговския регистър по партидата на КТБ, ЕИК 831184677, в раздел \"Обявени актове несъстоятелност\". Подробно описание на стъпките за достигане до публикуваната в Търговския регистър частична сметка за разпределение и начина на получаване на разпределените между вложителите на КТБ АД средства, включени в частичната сметка за разпределение, можете да намерите на интернет страницата на банката: www.corpbank.bg, в раздел \"Въпроси и отговори\".   Допълнителна информация, свързана с изплащането на средствата от първата частична сметка за разпределение на приети вземания към КТБ АД, можете да получите всеки работен ден от 9:00 до 16:30 часа в деловодството на КТБ АД на адрес: гр. София, ул. \"Граф Игнатиев\" №10. ", "date": "2019.05.08", "title": "КТБ започва изплащането на 570 млн. лева"}
{"url": "http://epicenter.bg/article/Porozhanov--Postradalite-pchelari-shte-poluchat-individualna-pomosht-de-minimis-/182322/4/0", "text": "Пострадалите пчелари ще получат обезщетените под формата на индивидуална помощ de minimis. Компенсация ще има за всички, чиито документи са окомплектовани – подадена жалба, съставен констативен протокол и взети проби за установяване причината за смъртността при пчелите. Това съобщи министърът на земеделието, храните и горите Румен Порожанов по време на Консултативен съвет по пчеларство.  Той уточни, че предстои калкулация на точния размер на помощта. След това тя ще бъде гласувана на заседание на Управителен съвет на Държавен фонд „Земеделие“.  По време на заседанието се взе решение за промени в нормативните документи, които касаят сектора. Стигна се до консенсус за промени Наредба № 13 за мерките за опазването на пчелите и пчелните семейства от отравяне и начините за провеждане на растителнозащитни, дезинфекционни и дезинсекционни дейности. В рамките на една седмица пчеларите трябва да подадат своите предложения, които работна група да обсъди и обобщи. Ще се разпишат процедурни правила, за да се знае какъв е редът за взимане на проба, как се установява нарушението. След това ще се извърши обучение на служители от всички 28 области в страната, за да се избегне падането на актове в съда.  Заместник-министърът на земеделието, храните и горите доц. д-р Янко Иванов уточни, че в случай на съмнение за масово натравяне, пробите ще се поемат за сметка на Българската агенция по безопасност на храните. Тези проби имат арбитражна стойност и могат да се използват като веществено доказателство в съда. В дългосрочен план се предвижда дооборудване на лаборатория на БАБХ в Пловдив, така че да не се използва само за изследвания на растения, но и за пчели.  „Важно е да се постигне баланс между интересите на хората, които се занимават с производството на различни култури и тези, които се занимават с отглеждането на пчели, т.е. да намерим онова златно сечение, така че двата сектора да не си пречат един на друг, а напротив“, категоричен бе заместник-министърът на земеделието, храните и горите доц. д-р Янко Иванов.  По думите му няма противоречие между земеделските производители и пчеларите – и едните, и другите искат да има прозрачност и всичко да е ясно и по правилата.", "date": "2019.05.08", "title": "Порожанов: Пострадалите пчелари ще получат индивидуална помощ de minimis "}
{"url": "http://epicenter.bg/article/Prokuraturata-poiska--zadarzhane-pod-strazha--na-trimata-mazhe--zadarzhani-za-huliganstvo-v-Karnare/182240/3/0", "text": "Районна прокуратура-Карлово внесе искане в съда за определяне на мярка за неотклонение задържане под стража спрямо И.Я. на 25 години, Ил. Я. на 37 години, и Я.Я. на 32 години, привлечени като обвиняеми за това, че на 4 май 2019 г. в село Кърнаре, област Пловдив, са извършили непристойни действия, грубо нарушаващи обществения ред и изразяващи явно неуважени към обществото, като деянието по своето съдържание се отличава с изключителна дързост и цинизъм – престъпление по чл. 325 ал. 2 във вр. ал. 1 във врл чл. 20 ал. 2 във вр ал. 1 от Наказателния кодекс, и за това, че на същата дата и място, тримата са повредели противозаконно чужда недвижима вещ – питейно заведение кафе-аперитив, като са унищожили остъклението на входната врата и на заведението, всичко на общо стойност 350 лева – престъпление по чл. 216 ал. 1 във вр. чл. 20 ал. 2 във вр. ал. 1 от Наказателния кодекс.   32-годишният Я.Я. е привлечен като обвиняем и за това, че се заканил на другиго с убийството и това заканване би могло да възбуди основателен страх за осъществяването му – престъпление по чл. 144 ал. 3 вр. ал. 1 от Наказателния кодекс.   До момента по делото са извършени оглед на местопроизшествие, разпити на свидетели, назначени са експертизи и др.   Предстои Районен съд-Карлово да насрочи заседание по искането на прокуратурата.", "date": "2019.05.08", "title": "Прокуратурата поиска „задържане под стража“ на тримата мъже, задържани за хулиганство в Кърнаре"}
{"url": "http://epicenter.bg/article/Marin-Markovski-veche-ne-e-advokat-na-Desislava-Ivancheva/182241/3/0", "text": "Марин Марковски и синът му Димитър вече не са адвокати на Десислава Иванчева. Защитата й се поема от Николай Хаджигенов. На 30 април, или 2 седмици след 20-годишната присъда на бившата кметица на район “Младост”, тя се е отказала от услугите на Марковски, съобщи Нова телевизия.   Делото днес започна с половин час закъснение и бе отложено с 40 минути по искане на Иванчева и Петрова. По думите им те били в сливенския затвор и имали нужда от малко време да говорят със защитниците им.   Двете са в сливенския затвор от 15 април, когато Иванчева получи 20 години, а Петрова - 15 г. За поискан, но не и за взет подкуп, от бизнесмена Александър Ваклин. Последният по сделката Петко Дюлгеров е с присъда от 12 години. Съдията Иво Хинов нареди да бъдат задържани в зала, защото могат да се укрият.     Спецсъдът гледа искането на Иванчева за по-лека мярка за неотклонение. Тя иска да излезе на свобода, за да може да води предизборната си кампания в равни условия с кандидатите за Европейския парламент     Иванчева е независим кандидат за евродепутат. Ако не бъде освободена днес, ще се наложи да води кампанията си от килията на сливенския затвор.", "date": "2019.05.08", "title": "Марин Марковски вече не е адвокат на Десислава Иванчева"}
{"url": "http://epicenter.bg/article/Revnivets-podgoni-sapernika-si-s-bradva--iskal-i-da-go-pregazi-s-dzhipa-mu--no-katastrofira-i-izbyaga/182253/3/0", "text": "44-годишен мъж от смолянското село Забърдо се издирва за закана за убийство, след като направил опит да сгази мъж с джипа му и го гонил с брадва. Той е в неизвестност от вчера и се издирва от полицията.   Мъжът изчакал появата на заподозрения от него Д.М. на 56 години от селото пред селския ресторант. Нищо неподозиращия Д.М. паркирал служебния джип \"Тойота Хайлукс“ с пловдивска регистрация, собственост на еднолично дружество с ограничена отговорност с адрес на управление в Съединение пред ресторанта. Тогава по-младия мъж успял да се качи в джипа му и го подгонил по селските улици. Според местните причина за публичната разправия е ревност, предаде Канал 3.   След 200 метра обаче катастрофирал и зарязал возилото. Намерил брадва и подгонил Д.М. Кметът на селото го скрил в стая в кметството, за да го опази, докато дойде полицията, а ревнивецът междувременно изчезнал.   \"Към настоящия момент той се укрива и полицията го издирва. Образувани са две досъдебни производства – за отнемане на автомобил и за закани за убийство, работата по които продължава“, заявиха от ОД на МВР – Смолян.", "date": "2019.05.08", "title": "Ревнивец гони съперника си с брадва, искал и да го прегази с джипа му, но катастрофира и избяга"}
{"url": "http://epicenter.bg/article/Rumaniya-ni-predade-petimata-tartori--varteli-telefonnite-izmami-u-nas/182255/3/0", "text": "Днес на ГКПП \"Дунав мост“ румънските власти осъществиха предаването на петима български граждани на българските власти. Това съобщиха от пресцентъра на МВР.   Петимата – на възраст от 24 до 36 години, бяха обявени за международно издирване в Шенгенската информационна система на 18 април т.г. на основание на издадени от Специализираната прокуратура Европейски заповеди за арест, за участие в организирана престъпна група за телефонни измами. Те са задържани от румънската полиция същия ден в рамките на проведената под надзора на прокуратурата операция.   Една от най-големите организирани престъпни групи, занимавала се с телефонни измами, бе неутрализирана в хода на предприети действия на територията на София, Велико Търново и Румъния. В нея участваха служители на ГД \"Национална полиция“ и ОД на МВР-Велико Търново.   Реализацията бе осъществена с помощта на румънските партньорски служби и на Евроджъст, съдействали за бързината на разследването.   В рамките на действията бяха задържани пет лица от България – \"мулета“, в Румъния – още шестима от най-високото йерархично ниво на групата, включително и ръководителят, както и над 23-ма \"въртачи“, които постоянно набирали различни телефонни номера на територията на България. Разследването стартира през 2017 г. от Велико Търново.   След като мащабите излязоха от територията на ОДМВР, случаят бе поет от ГДНП, на по-късен етап се включиха и Специализираната прокуратура и румънските служители. Според събраните до момента данни, измамите, извършени от задържаната група, са за над 2 милиона лева.", "date": "2019.05.08", "title": "Румъния ни предаде петимата тартори, въртели телефонните измами у нас"}
{"url": "http://epicenter.bg/article/Apelativniyat-spetssad-reshi--Ivancheva-i-Petrova-ostavat-pod-domashen-arest/182271/3/0", "text": "Десислава Иванчева и Биляна Петрова ще бъдат пуснати под домашен арест. Това реши Апелативният спецсъд, съобщи Нова телевизия.   Мотивите на съда са, че няма опасност да се укрият, не се изисква по-тежка репресия от домашен ареста, имат забрана да напускат страната, силно занижен е рискът да извършат престъпление, и двете са с здравословен проблем.   Съдът отмени и запора на сметката, по която дъщерята на Биляна Петрова си получава стипендията.   В началото на заседанието стана ясно, че от 30 април Марин Марковски и синът му Димитър вече не са адвокати на Десислава Иванчева. Защитата на бившата кметица на район \"Младост\" се пое от Николай Хаджигенов.   Делото започна с половин час закъснение и бе отложено с 40 минути по искане на Иванчева и Петрова. По думите им те били в сливенския затвор и имали нужда от малко време да говорят със защитниците им.  ", "date": "2019.05.08", "title": "Пуснаха Иванчева и Петрова под домашен арест, реши Апелативният съд"}
{"url": "http://epicenter.bg/article/Tsvetan-Vasilev-razporedil-uvelichavane-na-kapitala-na-KTB-sas-sredstva-na-kuhi-druzhestva-/182277/3/0", "text": "Основният свидетел Бисер Лазов по мегаделото КТБ продължи да разплита пред съда схемите, по които Цветан Василев е източвал банката, предава Канал 3.  На заседанието днес Лазов каза, че през 2012 година Цветан Василев го е информирал, че ще бъде увеличен капитала на банката с 5 милиона лева. Средствата щели да дойдат от кухите фирми, управлявани в онзи период от банкера беглец.  Капиталът на КТБ бил увеличен на 16 май 2013 година. Тогава били отпуснати още 3 нови кредита за общо над 30 милиона лева, посочи още Лазов. А средствата били насочени към чуждестранни юридически лица. По това време офшорни дружества на Василев имали открити сметки в КТБ.  На последните заседания счетоводителят Бисер Лазов разказа подробно как Цветан Василев разпореждал отпускането на кредити от КТБ към кухи фирми. Лазов е бил главен счетоводител на групата от фирми, управлявана от банкера Цветан Василев от 1998 г. до фалита на КТБ през 2014 г.  Пред съда Лазов доказа твърденията си, като цитира и извършени финансови операции. Всеки ден той изготвял справка за постъпленията и разходите на дружествата, която давал лично на Василев. Получавал от него задачи, които изпълнявал и резултатите записвал в дневните отчети.  Още в началото през 90-те шефът му бил казвал, че броят на дружествата няма значение - важно е да са достатъчно за целите на \"Фирмата\" (Под \"Фирмата\" Лазов визира дружествата, които са били под контрола на Василев). Примерът, който даде Лазов, бе от финасови операции, извършени през есента на ноември 2013 г. На 7 ноември сутринта Василев го извикал в кабинета си и му наредил да уреди кредит от КТБ за някоя от фирмите в групата. С парите трябвало да се покрият задължения на фирмата \"КИА мотърс – България\", а с друга част да се купят допълнително акции от БТК.  Още същия ден в кабинета на Лазов дошли на среща Георги Зяпков – шеф на управление \"Кредитиране\" в КТБ, придружаван от юрист и експерт от банката. Лазов им предал задачата, Зяпков си записал и на другия ден по електронната поща му изпратил съобщение. То гласяло, че е разрешен кредит на фирмата \"Глобъл юниън\" АД от 23,5 млн. евро. От тях близо 11 милиона евро били преведени на \"КИА мотърс – България\", а близо 13 милиона евро на фирмата на групировката на Василев \"Интегрирани пътни системи\", която да купи акции от БТК.  ", "date": "2019.05.08", "title": "Цветан Василев разпоредил увеличаване на капитала на КТБ със средства на кухи дружества "}
{"url": "http://epicenter.bg/article/Borisov--/182313/2/0", "text": "Това основните изводи от интервюто на министър-председателя в предаването \"Лице в лице\" по БТВ.    За втори път в България идва папа. Много хора бяха въодушевени, не само аз. Благодарих на всички служби, още докато папата беше тук, че три дена успяха да се справят без нито един проблем\". Така премиерът Борисов коментира посещението на Папа Франциск в България. Борисов припомни, че папата е отправил призив да се отнасяме добре с мигрантите. Няма нормален добър човек, който на бягащия от война, да не му даде подслон. В момента има 4 милиона бежанци в центровете в Турция, каза Борисов и подчерта, че при разговорите на 4 очи с папата не е била повдигана темата да приемаме бежанци   Нелегалната миграция е нещо различно, затова пазим отлично границата си\", каза още премиерът.    , каза премиерът Борисов. Папата нарече патриарха \"свят човек\", отправи прекрасно послание, свързано със светите братя Кирил и Методий\", посочи още като положителни акценти от визитата на папата премиерът Борисов.   На въпроса наистина ли папа Франциск е благословил магистралите, Борисов обясни, че това е факт, но е било метафорично. На призива му за мигрантите,  всички се опитаха да извадят негативното послание на папата. \"Но няма добър човек, който да знае, че друг бяга от природно бедствие и война и ти да не го прибереш, папата говори за тези хора, за хората, които са без дом и роднини\", обясни Борисов. И допълни, че в това отношение ЕС е послушал премиера за споразумението за мигрантите.     Така реагира премиерът и лидер на ГЕРБ на искането на БСП да излезе в отпуск, докато тече еврокампанията и във връзка със сигнала им до ЦИК, че използва държавен ресурс за предизборни цели.   Борисов обясни защо не смята, че посещенията му из страната са използване на държавен ресурс за предизборни цели.    Бях на парада, но президентът Радев ни нападна тежко в изказванията си. Бях и на протест, но така както ме изпратиха, можеше да ме бият с камъни, така че не го считам за предизборна кампания\". Той посочи програмата си и каза, че няма нито едно партийно мероприятие. Борисов заяви, че не вижда основание в искането на БСП и препоръча БСП да внесат в ЦИК жалба и срещу президента, заради изказването му на парада на Гергьовден.     изтъкна Борисов. И нападна БКП, че преди 40 години са започнали Ямболската болница и не са я завършили. \"Нека 120 000 души от Ямбол да кажат дали да се оттегля с решението ми да се отпуснат 27 млн. лева за болницата в града. 20 млн. лева дадохме днес за нови училищни автобуси. \"Не съм участвал в нито едно предизборно мероприятие. Кое е партийното мероприятие, ако вляза в такава зала, да\", каза Борисов.     По отношение на имотните скандали и разкритието, че Румен Порожанов е купил евтин апартамент, Борисов каза: \"Извиках го, той каза, че е покупката е от 2004 година, през 2009 г. е станал член на кабинета на Дянков, каза: \"Готов съм да дам оставка, поискай ми я!\" През 2004 г. е било друго правителство, ако е било нещо нередно, да са го били арестували, защити министъра си Борисов.   \" , похвали той земеделския министър. Борисов каза, че програмата за къщи за гости като цяло е добра. В много къщи идват туристи, те са за тези китни места, хората ходят и ги посещават. Това, че има хора, които са се възползвали от това, сега тече проверка, всеки който е нарушил има много ясен закон - връща парите в троен размер, припомни Борисов. Преди няколко дни в интервю премиерът предупреди замесените в имотните скандали да върнат парите, получени по европрограми или да се готвят за конфискация.   На въпрос дали Порожанов се е справял добре с контрола на програмата Борисов каза, че явно земеделският министър е на прицел. \" . Ако има нарушения по въпроса с къщите за гости, веднага ще му се вземе оставката и с него ще се занимават правоохранителните органи\", заяви Борисов.  Програмата за къщите за гости е добра, посочи Борисов. И изтъкна, че върви пълна проверка на това как се изпълнява тя. \"Който е нарушил - връща парите в троен размер, има строги правила\", добави премиерът.   \"  При най-малката нередност, аз ще го отстраня. Ако има нарушения по тази линия  , веднага ще му се вземе оставката. Ние сме много щедри да отговаряме, но другите партии и институции - питате ги веднъж и толкова\", обърна се към водещата Цветанка Ризова Бойко Борисов. \"30 разследвания има и върнати пари за къщи за гости. Аванси върнати\", отговори Борисов на въпроса на Ризова защо всички се прави по журналистически разследвания, а не на ДАНС и разследващите органи.     Защо е тази показност, попита Ризова за ареста на Иванчева. \"Два пъти съм си казал мнението, но те ми обясниха, че, за да не им паднат после веществените доказателства трябва. Казал съм им - и най-тежкият престъпник трябва да бъде уважаван. Тази крехка женица с белезници на ръцете и краката, а до нея двама яки полицаи - не е добра гледка. Но си взеха мярка. После вижте колко престъпници доказаха тихо отвън\", добави Борисов.     Това бе в отговор на въпрос дали има доверие към председателя на КПКОНПИ Пламен Георгиев. Борисов припомни, че по време на Георги Първанов - единият му съветник (Борис Велчев) е станал главен прокурор, а другият (Лазар Груев)- председател на ВКС. \"КПКОНПИ свърши много работа - 2 млрд. лв. са запорирани, проверката в общината за  \", каза Борисов.   \"Защо не питате за председателя на ВКС\", зададе контра въпрос Борисов.   Единият (Пламен Георгиев) е в отпуск, а другият (Лозан Панов) не. Прави ли ви впечатление, че въпросите са само в едната част на везната\", ядоса се Борисов на водещата Цветанка Ризова.  \"Това са два абсолютно идентични случая\", категоричен е премиерът.   , убеден е премиерът Бойко Борисов, въпреки мнението на еврокомисаря Вера Йурова. Борисов обърна внимание, че тя е от друго политическо семейство - на либералите.     \"Когато Румен Радев беше командващ, с него говорихме за възстановяването на военното училище в Долна Митрополия. Чухме се вчера с него и той е доволен от това, което се прави. Очаквам от него да каже, добре сте се справили\", пожела си Борисов.   На въпрос дали това е неговият опонент в политиката, Борисов каза, че Радев е първата власт и е държавен глава.  , добави премиерът. И посочи, че очаква благодарност от президента Румен Радев.   , попита риторично Бойко Борисов. Той имаше предвид присъствието на Иво Христов, бивш шеф на президентския кабинет, като четвърти в листата на социалистите за евроизборите.   \"Но, за каквото сме се разбрали, сме свършили работа\", каза за отношенията си с държавния глава Бойко Борисов.   Борисов защити допълнителното финансиране на УНСС за завършване на новото крило на университета. И обърна внимание, че много от преподавателите в УНСС са в БСП.     Ние сме от партиите за пример в Европейската народна партия. Толкова двулични хора!    По-скоро се притеснявам от това, което прави Виктор (Орбан).      Първо, това са евроизбори. 9 милиона дадохме допълвително само за машинно гласуване. Няма да даваме още 50 милиона и през октомври пак да даваме още пари - 15- милиона в една година за избори\".    \"Не можах нищо да си кажа за реклама\", пошегува се Борисов в края на интервюто по повод въпросите на Ризова, че си прави реклама, вършейки работа като премиер из страната.   ", "date": "2019.05.08", "title": "Премиерът: БСП искат да се оттегля по време на кампанията?! И да бъда пратен в Белене и убит?"}
{"url": "http://epicenter.bg/article/Saboriha-stolichniya-restorant--Mirazh--pred-koyto-zastrelyaha-Vasil-Iliev-/182314/2/0", "text": "Събориха прочутото заведение „Мираж“ в столичния квартал „Гоце Делчев“, предаде БГНЕС.  Ресторантът стана известен в средата на 90-те години, след като пред него беше убит Васил Илиев, президент на застрахователната фирма „ВИС-2“.  Убийството, което до ден-днешен остана неразкрито, беше извършено на 25 април 1995 г.  На мястото на ресторанта ще бъде издигната жилищна сграда, чиито апартаменти вече са разпродадени.  ", "date": "2019.05.08", "title": "Събориха столичния ресторант „Мираж“, пред който застреляха Васил Илиев "}
{"url": "http://epicenter.bg/article/Andrey-Novakov-v-Stara-Zagora--Rabotya-sas-sartse-za-transportniya-bransh-/182315/2/48", "text": "  След пътуването ми до Брюксел с ТИР в подкрепа на превозвачите, много шофьори на камиони започнаха да ме наричат „колега“. Надявам се да бъда полезен и на вашия бранш, така че да заслужа и вие да ме припознавате като ваш „колега“. С тези думи започна срещата си с таксиметрови шофьори в Стара Загора кандидатът за евродепутат Андрей Новаков, съобщиха от пресцентъра на ГЕРБ.  „Стадионът е единственото място, което може да ни събере“ – пошегува се той и благодари на десетките присъстващи за отделеното време, многобройните конструктивни предложения и въпроси. Настоящият евродепутат пое ангажимент, ако през следващите 5 години отново е в Брюксел да продължи да се бори със сърце за транспортния бранш.  При посещението си в града на липите Новаков бе придружен от старозагорското лице в листата на ГЕРБ – Николай Диков. „Вече 8 години съм общински съветник и като такъв познавам и вас, и вашата работа, и вашите проблеми. Искам да ви бъда полезен. Никога не сме обещавали нещо само за да получим гласовете си на избори. Искаме да виждате в наше лице реална подкрепа“, подчерта Диков.  Той посочи, че на въпроса кое е най-важното нещо, което искате да бъде направено в града ви, 50% от хората по света посочват първо транспорта. „Знам, че и вас най-силно ви вълнува темата „Инфраструктура“. Предстоят много промени и подобрения в Стара Загора – трафикът ще бъде управляван с т. нар. „умни“ светофари, ремонтират се улици, преустроява се трафика, организацията на движението с еднопосочни улици дава много добри резултати“ – подчерта кандидатът за евродепутат.   Личната ми кауза е била и ще бъде – стабилност и гарантиране на работата на енергийния комплекс „Марица изток“. Рудниците са жив организъм. Винаги сме се водили от реализъм при управлението им. По този начин има ефективност, а не популизъм. Така започна срещата си кандидатът за представител на ГЕРБ в Европейския парламент Николай Диков с представители на КНСБ, работещи в източно-маришкия басейн. Диков е част от дружеството, което осигурява около 40% от електроенергията в България, от 2014 година.   „Когато станах част от екипа на „Мини Марица – изток“ имаше загуби, имаше големи задължения, тогава синдикатите алармираха, че имат нужда от чуваемост, от подкрепа за темите, които ги вълнуват. Към днешна дата няма забавяния към контрагентите, имаме диалог с всички. Няма ден, в който да не работя със сърце за каузата – устойчивост на енергийния комплекс. Благодарение на отношението, което има досегашният евродепутат и кандидат за нов мандат Андрей Новаков, много от нещата, които силно ни вълнуват тук, стигнаха до ЕП“, допълни Николай Диков. Той подчерта, че не бива да се гледа и да се правят заключения за работата на източно-маришкия комплекс само чрез доклади, без да се взема под внимание спецификата на нашата страна.   „Догадки и заблуди, щом говорим за обект от национално значение, са недопустими“, заяви Диков пред синдикатите. „Не казвам, че всичко е цветя и рози, защото не разчитам на максимата, че една лъжа повторена 100 пъти става истина, а напротив – повтарям и стоя зад една истина – работата на „Марица изток“ трябва да продължи. Това е кауза за мен, за моите съграждани, за всички, които са част от енергийното сърце на България“, каза още кандидатът за евродепутат. Той подчерта, че това е важно стратегическо решение, което води до енергийна независимост на страната, затова е важно секторът да има подкрепящи го хора на национално и европейско ниво. Диков благодари на Андрей Новаков за подкрепата, която е срещало дружеството до този момент, въпреки че темата е била далеч от хоризонта му на работа.   „Факт е, че Николай Диков е причината да се ангажирам толкова с проблемите на мините, защото той и екипът на „Мини Марица-изток“ ме запознаха в детайли с темата. Занапред също ще бъда на разположение и в подкрепа на дружеството“, обобщи Андрей Новаков по време на срещата. Той сподели с присъстващите и личната си позиция, която определи като непопулярна, а именно – „мините трябва да работят докато има въглища, заедно с държава, местна власт, европейски институции, трябва да се обединим и да се намери най-правилното решение на казусите, които стоят пред нас“.   „Следващият мандат на Европейския парламент е изключително важен. Все по-голям отпор среща тази наша кауза. В битката сме рамо до рамо с Чехия и Полша. Важно е хората да не останат без работа“, заяви Новаков.   За социалната, трудовата и икономическата значимост на комплекса говориха още и Валентин Вълчев, председател на Федерацията на независимите синдикати на миньорите към КНСБ и Наско Митев от Енергийния съюз на КНСБ.   „На 26 май ни предстоят не само избори за евродепутати, предстоят ни много важни избори за бъдещето ни“, категоричен бе Валентин Вълчев. „Набира скорост евроскептицизмът, което не води до добро за европейските народи. Бъдещето на централите, работещи с твърдо гориво трябва да бъде защитено. Затова е изключително важно кои ще бъдат нашите представители в Европейския парламент и Европейската комисия, защото там се вземат решенията за нас. Така ще знаем и от кого да търсим отговорност като граждани на регион с енергиен компекс“, допълни той.   „Ние заедно: синдикати, бизнес, политици – трябва да се обединим, за да успеем и да върнем вярата на хората в сигурното бъдеще. Предстоят ни още много срещи и работа по темата, но каузата е една – стожерът на енергетиката ни – „Марица изток“. Пожелавам ви миньорско самочувствие и успех на 26 май“, обърна се към кандидатите за представители в ЕП и Наско Митев.   По време на срещата стана дума още и за двойния стандарт при храните, цените и услугите. Засегнати бяха и темите как Европа подпомага българските региони.", "date": "2019.05.08", "title": "Андрей Новаков в Стара Загора: Работя със сърце за транспортния бранш "}
{"url": "http://epicenter.bg/article/Boyko-Borisov--/182316/2/0", "text": "Това заяви премиерът Бойко Борисов в ефира на БТВ. Той бе гост на предаването \"Лице в лице\".   подчерта премиерът. Това бе в отговор на въпрос дали има доверие към председателя на КПКОНПИ Пламен Георгиев. Борисов припомни, че по време на Георги Първанов - единият му съветник (Борис Велчев) е станал главен прокурор, а другият (Лазар Груев)- председател на ВКС. \"КПКОНПИ свърши много работа - 2 млрд. лв. са запорирани, проверката в общината за  \", каза Борисов.   \"Защо не питате за председателя на ВКС\", зададе контра въпрос Борисов.   Единият (Пламен Георгиев) е в отпуск, а другият (Лозан Панов) не. Прави ли ви впечатление, че въпросите са само в едната част на везната\", ядоса се Борисов на водещата Цветанка Ризова.  \"Това са два абсолютно идентични случая\", категоричен е премиерът.   , убеден е премиерът Бойко Борисов, въпреки мнението на еврокомисаря Вера Йурова. Борисов обърна внимание, че тя е от друго политическо семейство - на либералите.   \"Когато Румен Радев беше командващ, с него говорихме за възстановяването на военното училище в Долна Митрополия. Чухме се вчера с него и той е доволен от това, което се прави. Очаквам от него да каже, добре сте се справили\", пожела си Борисов.   На въпрос дали това е неговият опонент в политиката, Борисов каза, че Радев е първата власт и е държавен глава.  , добави премиерът. И посочи, че очаква благодарност от президента Румен Радев.   , попита риторично Бойко Борисов. Той имаше предвид присъствието на Иво Христов, бивш шеф на президентския кабинет, като четвърти в листата на социалистите за евроизборите.   Но, за каквото сме се разбрали, сме свършили работа, каза за отношенията си с държавния глава Бойко Борисов.   Бойко Борисов защити допълнителното финансиране на УНСС за завършване на новото крило на университета. И обърна внимание, че много от преподавателите в УНСС са в БСП.   Ние сме от партиите за пример в Европейската народна партия. Толкова двулични хора!    По-скоро се притеснявам от това, което прави Виктор (Орбан).    \"Не можах нищо да си кажа за реклама\", пошегува се Борисов в края на интервюто по повод въпросите на Ризова, че си прави реклама, вършейки работа като премиер из странтата.   ", "date": "2019.05.08", "title": "Бойко Борисов категоричен: Няма да подавам оставка след евроизборите!"}
{"url": "http://epicenter.bg/article/Ivan-Neykov--Edva-sled-10-15-godini-shte-stignem-srednoto-evropeysko-nivo-na-zaplashtane-/182318/2/45", "text": "\"При служебното преизчисляване на пенсиите не виждам как може да стане гаф\". Това заяви бившият социален министър и председателя на Балканския институт по труда и социалната политика Иван Нейков в предаването \"Всичко коз\" по Канал 3, след като от днес бъдещите пенсионери официално могат да заявят по каква методиката да бъдат изчислявани пенсиите им.  \"Проблемът не е в това решение. Проблемът е в лятото на 2018-а, когато бе взето едно решение, което мина тихомълком. През 2014 г. на базата на широки дискусии се взе решение, че максималният коефициент, до който може да се достигне от работещите хора след пенсия, да е 1,5. Проблемът е, че беше взето решение този таван да бъде намален на 1,2. Т.е. ние сами се отказахме да мотивираме хората да продължат да работят\", заяви Нейков.  \"Това е личен избор. Но ние като общество имаме интерес хората да работят – винаги е по-добре със заплата, а не с пенсия\", каза Нейков, като заяви още веднъж, че със свалянето на този коефициент се сваля възможността хората да бъдат мотивирани хората, които могат, да продължат да работят, след като се пенсионират.  И изрази позиция, че това не е било обяснено добре на хората и заради това не се е стигнало до негативна обществена реакция, както при системата за преизчисляване на пенсиите за новите пенсионери.  \"Очаквам два скандала – вторият ще дойде през 2023 г. Сега ние признахме, когато решихме да задраскаме стажа отпреди 2000 г. Но как го решихме? Връщаме стажа от 2023 г.  На практика всеки един, който има стаж отпреди 1997 г. и който ще се пенсионира или се е пенсионирал до 1 януари 2019 г. ще може да каже отчетете ми стажа отпреди 1997.  Тогава отново ще дойде човек пред НОИ, който също има стаж отпреди 1997 г. и също ще каже защо на мен не ми се зачитат най-добрите 3 години. И тогава отново ще пием тази горчива вода, която пихме тези 6 месеца.  Коректността изискваше всеки, който е имал поне 3 години стаж отпреди 1997 г. да може да избира системата\", добави Нейков.  По думите му така или иначе през 2023 г. отново ще се наложи отлагане на решението по подобие на сега, тъй като вече има прецедент. И датата от 2023 г. ще бъде преместена до 2037 г.  Относно доходите той бе категоричен, че неминуемо положението ще става по-добро за българите и те ще се радват на по-добро заплащане.  \"Но въпросът е кога\", запита риторично Нейков и уточни, че \"е коректно да се каже, че затова ще са необходими 10-15 години\".  И вероятно след тези 10-15 години ние ще сме много по-близко до средното и над средното европейско ниво. Колкото до лидерите - нещата няма да изглеждат добре през следващите години\", каза още той.  Не отговорихме на един въпрос 30 години – повече държава или по-малко държава искаме. Ние сме лидери по размера на данъците. Ние сме квазиофшорна зона. Искаме шведския резултат, но не искаме шведския данък. Нашият е 10%, а шведските 60%. Ако искаме българските данъци, няма как да направим модел като този на лидерите.  ", "date": "2019.05.08", "title": "Иван Нейков: Едва след 10-15 години ще стигнем средното европейско ниво на заплащане "}
{"url": "http://epicenter.bg/article/Nova-Broudkasting-Grup-se-razdelya-sas-Silva-Zurleva-/182320/2/0", "text": "Нова Броудкастинг Груп се разделя със Силва Зурлева, Професионалната й биография е свързана предимно с NOVA, на чието управление посвещава близо 20 години.  Тя е във висшия мениджмънт на медията от 1999 година, като с нейното име се свързва получаването на лиценза за национално ефирно разпространение на телевизията през 2003 година, както и създаването на множество иновативни формати и предавания.  Мениджмънтът на Нова Броудкастинг Груп цени постигнатите успехи от Силва Зрулева и благодари за нейната всеотдайна работа и огромния принос за компанията през годините.   В момента Нова телевизия се управлява оперативно от Георги Домусчиев, а Зурлева се водеше съветник на борда.   Наскоро за шеф на новините в \"Нова\" беше назначена Миляна Велева, дългогодишен ръководен кадър на ТВ7 и Канал 3.  ", "date": "2019.05.08", "title": "Нова телевизия се разделя със Силва Зурлева "}
{"url": "http://epicenter.bg/article/Andrey-Kovachev--Balgariya-tryabva-da-prodalzhi-nepremenno-po-patya-na-evropeyskata-integratsiya-/182323/2/48", "text": "  България трябва да продължи непременно по пътя на европейската интеграция. Това заяви кандидатът за евродепутат от листата на ГЕРБ и СДС Андрей Ковачев по време на празника на столичния район „Люлин“. Той бе гост на празника заедно с народни представители от ГЕРБ, общински съветници, районни кметове, представители на структурата на партията, съобщиха от пресцентъра на ГЕРБ.  Андрей Ковачев коментира, че ще продължи да работи за повишаване на стандарта на живот в страната с използването на европейската солидарност.  „Ще работим както досега по всички секторни политики, регионално развитие, околна среда, конкурентоспособност за нашата икономика, добре развито селско стопанство, младежки политики, увеличаване на средствата по програма „Еразъм“ и възможността младите хора да получат своето образование, където пожелаят, след което да се върнат отново в България и да участват в нашия икономически, политически и обществен живот“, подчерта Ковачев.  „На нас ни трябва Европейски съюз, който е ефективен по темите, за които гражданите искат повече европейски ангажимент. Физическа и социална сигурност на гражданите“, каза още Ковачев. Той припомни, че 72 млн. евро ще отидат за драстично подобряване на бързата медицинска помощ в България. До 2021 година страната ни ще има обновена бърза помощ.  „Трябва да гласуваме на 26 май с номер 12 в бюлетината, за да продължи успешният път на България. Трябва да продължим започнатото и в никакъв случай да не се допускат експерименти, защото това ще спре развитието ни“, добави Ковачев.  Кметът на Люлин Милко Младенов поздрави жителите на района по повод празника. „Нека бъдем здрави и успешни в начинанията, които носят благополучие на район Люлин“, каза Младенов.   ", "date": "2019.05.08", "title": "Андрей Ковачев: България трябва да продължи непременно по пътя на европейската интеграция "}
{"url": "http://epicenter.bg/article/Zapochna-mezhdunarodnata-letatelna-trenirovka--Trakiyska-zvezda---2019-g--/182324/2/0", "text": "Международна летателна тренировка „Тракийска звезда – 2019 г.“ започна днес, 8 май, съобщиха от пресцентъра на министерството на отбраната. До 17 май военнослужещи от състава на военновъздушните сили (ВВС) на България, Гърция, Румъния и Италия ще отработват съвместни задачи в спектъра на подготовките, водени от родовете войски от състава на ВВС.  Основните цели на тренировката са повишаване нивото на оперативна съвместимост за участие в операции под егидата на НАТО, повишаване на теоретичната, тактико-специалната и летателната подготовка на личния състав, както и усъвършенстване на процедурите за работа в международна среда.  От българска страна в „Тракийска звезда – 2019 г.“ ще участват самолети МиГ-29 от авиобаза Граф Игнатиево, L-39ZA от Военновъздушната учебна база „Георги Бенковски“, вертолети AS-532AL „Cougar“ и Ми-24 от авиобаза Крумово, както и формирования от зенитно-ракетни войски на ВВС. В съвместните полети ще участват екипажи от военновъздушните сили на: Гърция - със самолети F-16 Block 50, Румъния – с МиГ-21 LANCER и F-16 MLU, и Италия - с „Eurofighter Typhoon“.  Ръководител на съвместната тренировка от българска страна е заместник-командирът на Военновъздушните сили бригаден генерал Петьо Мирчев.  В първия ден на „Тракийска звезда – 2019“ в съвместните полети участваха екипажи на изтребители МиГ-29 от авиобаза Граф Игнатиево.  „Тракийска звезда“ е ежегодна международна летателна тренировка, която предоставя възможност участниците да придобият умения и да усъвършенстват своя опит за координация и взаимодействие при изпълнение на задачите.  ", "date": "2019.05.08", "title": "Започна международната летателна тренировка „Тракийска звезда – 2019 г.“ "}
{"url": "http://epicenter.bg/article/Ivan-Krastev--Neobhodima-e-radikalna-promyana---Evropa-da-bade-sotsialna-i-prosperirashta-/182325/2/48", "text": "  „Въпросите за неравенствата и бедността не могат да бъдат решени с политиките на десницата. Необходима е радикална промяна, която да върне Европа към нейните корени - социална и просперираща Европа“. Това заяви кандидатът за евродепутат от „БСП за България“ Иван Кръстев пред БНТ, съобщиха от пресцентъра на партията.  Той подчерта, че през последните години има изключително устойчив ръст на социално-икономически неравенства в Европа и света.  „Богатите стават все по-богати, бедните – все по-бедни. Искаме да направим такива политики, които от една страна да насърчават устойчивия икономически растеж, а от друга – да намаляват тези неравенства, чрез политики за преразпределение на доходите в полза на работещите и малкия и среден бизнес“, обясни той.  Като пример посочи мултинационалните корпорации, които оперират в глобален мащаб, и реализират на територията на ЕС и България изключително големи приходи.  „Данъците, които се заплащат върху тези приходи, са несравнимо по-малки, спрямо данъците, които плаща всяко нормално работещо малко и средно предприятие в Европа и у нас. Това не може да продължава по този начин. Хората, които генерират печалби, не ги влагат обратно в икономиката и обществото, а ги изтеглят от европейския пазар“, каза още Кръстев.  Той подчерта, че в ЕП е имало две комисии, насочени именно към борбата с данъчните измами. Според него евродепутатите от БСП в предишния ЕП са работили много активно за намаляване на бедността и социалните неравенства и повишаване на заетостта в Европа.  „Моята основна кауза е възстановяването на европейския социален модел – това, което най-много пострада от наложената от десницата политика на бюджетни ограничения“, коментира кандидатът за евродепутат. Според него сме свидетели на подмяна на Европа.  „Онази Европа, която успяваше да обединява, да осигурява висок жизнен стандарт на своите граждани, която беше притегателен фактор през целия период от създаването на Европейската общност до днес“, каза още Иван Кръстев.  ", "date": "2019.05.08", "title": "Иван Кръстев: Необходима е радикална промяна - Европа да бъде социална и просперираща "}
{"url": "http://epicenter.bg/article/Andrey-Kovachev-i-Lilyana-Pavlova-posetiha-zavod-za-proizvodstvo-na-stakleni-butilki-v-Sofiya/182326/2/48", "text": "  Кандидатите за евродепутати от листата на ГЕРБ и СДС Андрей Ковачев и Лиляна Павлова посетиха завод за производство на стъклени бутилки в столицата. Това съобщиха от пресцентъра на ГЕРБ.  На срещата с ръководството и служителите на фирмата бяха обсъдени възможностите за финансиране през еврофондове, опазването на околната среда за този тип производство. Дискутирани бяха възможностите да се внедри система за обратно изкупуване на стъкления амбалаж.  „Като кандидат за член на Европейския парламент от ГЕРБ ще подкрепя малкия и среден бизнес за създаване на по-добри условия за тяхното развитие“, заяви по време на срещата Лиляна Павлова. Тя добави, че до 2021 г. трябва да се преустанови производството и използването на прибори от пластмаса.  По време на срещата бе обсъдена необходимостта за създаване на повече условия, както и нагласа в обществото за необходимостта от рециклиране на отпадъците, включително на тези от стъкло.  Един от основните приоритети за кандидатите на ГЕРБ е създаването на стимули и условия младите българи да работят, да се развиват в България, а тези, които са напуснали страната, да се върнат обратно.  „Работата ни дава резултат като за миналата година отчитаме, че броят на напусналите страната е равен на тези, които са се върнали“, подчерта Павлова.  Андрей Ковачев, коментира, че е изключително важно показването на добавената стойност на членството на България в ЕС, а именно това, което се е постигнало с евросредствата и какво ще се постигне занапред.  Той добави, че чрез сътрудничество между бизнеса и професионалното и висше образование можем да се направи много за европейския икономически растеж и това сътрудничество трябва да се развива.  На срещата присъстваха и кметът на район Сердика инж. Тодор Кръстев, общински съветници и членове на районното ръководство.  ", "date": "2019.05.08", "title": "Андрей Ковачев и Лиляна Павлова посетиха завод за производство на стъклени бутилки в София"}
