{"url": "http://epicenter.bg/article/Volen-Siderov--Valeri-Simeonov-neprekasnato-obvinyava-Borisov--kakvo-pravi-togava-v-kabineta-/163073/2/48", "text": "„Последният коалиционен съвет беше драматичен. Аз не спестих откровени нападки. 4 часа колегите журналисти чакаха да кажем дали ще се разпадне властта. Не бяха решени тогава редица въпроси. Не беше решено дали някой да каже, че Борисов управлява еднолично. Не можах да разбера защо 19 човека не станаха и не казаха дали работят под това еднолично управление и това ликвидира и властта”, каза лидерът на „Атака” Волен Сидеров в предаването „Офанзива с Любо Огнянов” по Канал 3. „Аз бях длъжен да кажа, че така не може да се говори. Зададох въпрос към Симеонов, щом говори така, защо е в управлението. Една от партиите има недоволство и това е много силно. Нима НФСБ и Валери Симеонов е влязъл в управлението, за да бъде вицепремиер и ако е така, това не е патриотизъм. Аз предложих да направим смяна в Министерски съвет и да бъде предложен друг вицепремиер, защото Валери Симеонов руши държавността и не се знае тогава какво прави във властта. Това мое искане обаче беше отхвърлено. Бойко Борисов приема промените, като че нещо се руши”, заяви той. „Аз говоря за нещо принципно. Тук става въпрос защо 19 човека не застанаха да кажат на Валери Симеонов, че в декларацията не е прав. Непрекъснато има обвинения към Борисов. Тогава какво прави той там? Не аз, той сам трябва да предложи да излезе от властта и да каже, че повече не може да се мъчи с едноличното управление. Аз например много ясно казах още от самото начало, че моето място е като народен представител. Моето мнение е принципно - не можеш да говориш каквото си искаш и да хвърляш обвинения и това да минава. Не можеш да заставаш с декларация и да казваш, че държавата се управлява еднолично. Аз съм в коалиция с Валери Симеонов, защото като най-опитния сред тях им предложих обединение през 2016 година, а сега това обединение е подложено на тест. При положение, че е под съмнение самото обединение, какво става с коалицията? Ние знаехме какъв е Борисов, а ти след 1 година казваш други неща. Всичко зависи от колегите, които ще се съберем в понеделник. Послушат ли ме, ще продължим успешно”, каза лидерът на „Атака”. „По въпроси за оставките също имаше декларации. Излезе лидерът на НФСБ и каза, че не е съгласувано с тях. Аз още тогава казах, че премиерът може да решава с кой ще работи, защото и трите министерства са на ГЕРБ. Няма никакъв проблем да се направи ремонт на кабинета, но въпросът е в името на какво”, категоричен беше Волен Сидеров.   Той заяви, че е против евентуална смяна на министъра на туризма Николина Ангелкова.   \"Още повече, че зад цялата офанзива зад нея стоеше едно ядро, в центъра на което беше Ветко Арабаджиев. Това ядро нападаше Ангелкова. Тези хора продължават да настояват за смяната й, за да сложат свои хора. Аз съм против смяната на Ангелкова, защото се вършат много глупости в момента и ако се позволи нейната смяна, те ще продължат.   ", "date": "2018.09.08", "title": "Волен Сидеров: Валери Симеонов непрекъснато обвинява Борисов, какво прави тогава в кабинета?"}
{"url": "http://epicenter.bg/article/Borisov-za-praznika-na-Haskovo--Prosperitetat-na-vsyaka-obshtina-e-vazhen-za-pravitelstvoto/163036/2/0", "text": "Хасково има отговорен и съвместен партньор в лицето на кабинета - просперитетът на всяка община е важен за правителството. Това се посочва в поздравителен адрес от министър-председателя Бойко Борисов по повод празника на община Хасково, съобщиха от пресцентъра на Общината. \"Уважаеми г-н Беливанов, уважаеми жители и гости на град Хасково, Приемете поздравленията ми по случай празника на град Хасково. Използвам поводът да пожелая на всички Ви здраве, късмет и много успехи. Сигурен съм, че с общи усилия ще продължите да разкривате потенциала на Вашата община, така че тя да става все по-добро място за живеене и да осигурява и занапред благополучие на своите жители. Просперитетът на всяка българска община е важен за правителството. Бъдете сигурни, че в тази съвместна задача имате отговорен и стабилен партньор в наше лице. Честит празник!“, пише в поздравителния си адрес премиерът Борисов.  ", "date": "2018.09.08", "title": "Борисов за празника на Хасково: Просперитетът на всяка община е важен за правителството"}
{"url": "http://epicenter.bg/article/Aleksandar-Vaklin--Ne-sazhalyavam-za-signala-sreshtu-Ivancheva/163037/2/0", "text": "Не съжалявам, че сигнализирах за поисканият от Десислава Иванчева подкуп, заяви бизнесменът Александър Ваклин   Той е и един от основните свидетели в делото срещу кметицата на „Младост”. Ваклин добави обаче, че е имало последствия след действията му. „Това е мой дълг и дълг на всеки един човек, ако искаме да живеем в едно по-добро общество, в една по-добра държава. Всеки трябва да даде своя принос. Превърнах се обаче в плашило. Хората в бизнеса са притеснени, чувстват се дискомфортно”, каза Ваклин.   Бизнесменът заяви, че е получил подкрепа от държавните служби при разследването, но отрече да е участвал в правителствен заговор срещу Иванчева. „Преди случая аз не бях разговарял с никоя институция, да не говорим, че политици почти не познавам. Нашият бизнес е такъв, че ние не ползваме държавни пари, не ползваме обществени поръчки и не разчитаме на държавата. Няма саморазправа с Иванчева, има поискан подкуп”, добави Ваклин. Ваклин коментира, че белязаните 70 000 лева подкуп, с които беше хваната кметицата на „Младост”, стоят като веществено доказателство и не са му върнати. Преди няколко месеца в студиото на bTV адвокатът на Биляна Петрова – Ирен Савова заяви, че парите за подкупа са осигурени преди самия подкуп. Според Ваклин обаче това не е така и сумата е осигурена доста време след това. „Оправдателна присъда за Иванчева ще бъде удар срещу правовото и гражданско общество. Това ще е сигнал към администрацията, че не може да своеволства, а да бъде слуга на гражданите. Това дело трябва да спре порочната практика от последните 50,60 години, в които администрацията се изживява за самодържец, а ние гражданите сме крепостни селяни, които трябва да им се молим”, каза Ваклин.  ", "date": "2018.09.08", "title": "Александър Ваклин: Не съжалявам за сигнала срещу Иванчева"}
{"url": "http://epicenter.bg/article/V--quot-Ovcha-kupel-quot--pravyat-zhiva-veriga-zaradi-propadnala-v-stroitelen-izkop-kola--VIDEO-/163039/2/98", "text": "Жители на столичния квартал „Овча купел” готвят жива верига с цел да спрат стоежа, в чийто изкоп в петък пропадна кола и цяла улица. При свличането беше засегнат и водопровод и ямата за минути се превърна в езеро,  За щастие инцидентът се размина без пострадали, но жителите на блока, който се намира на метри от изкопа, прекарали безсънна нощ. Някои от тях дори започнали да се евакуират. „Няма опасност срутването да продължи, защото е направено временно укрепване”, каза в ефира на „Събуди се” арх. Влади Калинов. ДНСК обаче е издала предписание, според което строителните дейности не могат да продължат, докато не се направи постоянно укрепление. Такова ще бъде направено до седмица. Според архитекта при изграждането на досегашните укрепления не е спазена съответната технология. Хората от квартала са категорични, че ще протестират и ще останат до строителния обект, докато не бъде взето решение за окончателното му спиране.  ", "date": "2018.09.08", "title": "В \"Овча купел\" правят жива верига заради пропаднала в строителен изкоп кола (ВИДЕО)"}
{"url": "http://epicenter.bg/article/Nikolay-Nikolov--BSP--Bezotgovornostta-na-institutsiite-dovede-do-intsidenta-v--quot-Ovcha-kupel-quot-/163047/2/98", "text": "Пълната безотговорност на районната администрация и на институциите доведе до инцидента в \"Овча купел-1\". Това заяви общинският съветник от БСП в Столичния общински съвет Николай Николов, съобщиха от пресцентъра на Градския съвет на БСП - София. В продължение на 12 часа - от 9,00 до 21,00 часа - той беше с гражданите край срутилата се стена на изкоп на строителен обект и проследи действията на органите. Както е известно, в петък сутринта свлачище в изкопа на строителен обект на ул. \"Братя Бартел\" в столичния квартал \"Овча купел-1\" погълна част от улица и автомобил. \"Този инцидент си има предистория. В последния месец бяха организирани два протеста на граждани от квартала срещу презастрояването и конкретно срещу работата по обекта, на който се случи вчерашният инцидент. На тези протести хората говореха за очевидни нарушения около въпросния строеж - като се започне от това, че теренът е бил отреден за изграждане на детска градина, до отстоянието от съседния блок 412. От стената на този блок до изкопа разстоянието е само 7 метра - едно от големите нарушения на строителните наредби. След срутването, това разстояние вече е около 5 метра\", обясни общинският съветник от БСП. \"На тези протести гражданите показваха жалби, оплаквания и всякакви сигнали, които са подавали до различни институции с молби да бъдат направени проверки на обекта. Никой не им обръщаше внимание. Дори районният кмет и администрацията в \"Овча купел\" не проявиха никакъв интерес. На протестите нито веднъж не дойде техен представител, нито представител на Столична община. Никой! На празника на район \"Овча купел\" на 6-и септември, четвъртък, вечерта (около 12 часа преди срутването в обекта) с четирима представители на Инициативния комитет, който организираше протестите, отидохме при кмета Христина Семерджиева, за да се опитаме да говорим за тези проблеми. Тогава тя категорично и с усмивка заяви, че инвеститорът има всички разрешителни, че всичко е законно и според правилата, че отстоянията са спазени, че е имало обществено обсъждане и че тя си е свършила нейната работа. Около 12 часа по-късно се случи срутването. Около 20 часа по-късно ДНСК спря строежа с обяснението, че изпълнителят на обекта е допуснал \"съществено отклонение от одобрените строителни книжа\", заявява още Николов. Според Николай Николов инцидентът със срутването на строителния обект в \"Овча купел\" е поредният пример за прехвърляне на топката между институциите и размиване на отговорността. \"Не трябва ли районният архитект да изпрати инженер и геодезист, които да упражнят контрол и да проверят дали са спазени всички условия по документите. Защо в продължение на 7 часа нито една институция не дойде на мястото на инцидента, за да информира притеснените граждани и да им каже дали има опасност за живеещите в блок 412? Защо, когато благоволиха да се появят, служителите на институциите се държаха арогантно и дори се опитаха да избягат от гражданите, без да им обяснят какво се случва? А на всичкото отгоре представители на фирмата-инвеститор се усъмниха, че гражданите сами са срутили обекта и са бутнали автомобила в него! Истината е, че този инцидент в \"Овча купел\" е поредният в резултат на безотговорността и липсата на контрол от страна на администрацията. Добре, че по щастливо стечение на обстоятелствата този път няма пострадали хора и жертви!\", обобщава общинският съветник от БСП.  ", "date": "2018.09.08", "title": "Николай Николов, БСП: Безотговорността на институциите доведе до инцидента в \"Овча купел\""}
{"url": "http://epicenter.bg/article/Prof--Mihail-Nedelchev--9-septemvri-potapya-balgarskiya-narod-v-novo-robstvo/163052/2/48", "text": "9 септември е събитие, което потапя българския народ в ново робство. Това каза за предаването „Метроном“ на Радио „Фокус“ проф. Михаил Неделчев. Социално-психологически, икономически и политически последици от него се наблюдават и днес в манталитета и инициативността на част от българите, обясни той. Според него част от българското общество, която възприема социализма като време на сигурност и спокойствие, не осъзнава дълбоката несвобода на мисълта, личността и правата на онова време и изпитва носталгия. “Българите като национална общност все още не могат да се консолидират така, че да хомогенизират националното пространство, да изравнят разликите между бедността и безпричинно богатите хора, да постигнат земеделие, което да не в полза на т.нар. „зърнари“, които са присвоили най-често огромни площи и изтощават прекрасната българска земя. В сравнение със страни като Словакия, Словения, Чехия и други, които също бяха в този социалистически лагер, последствията в България са деструкция и желание да се напусне страната”, обясни проф. Михаил Неделчев. Той каза още, че днешните българи не осъзнават значимостта на датата 6 септември не само като конкретен исторически, политически и военен акт, но и като част от един много дълъг процес на съединение. Той допълни, че причините за това са в резултат от деструктивността на 9 септември и последвалите го събития. Проф. Неделчев призова българският народ да търси единението, но не механично, а истински и промислено в името на бъдещето на България.  ", "date": "2018.09.08", "title": "Проф. Михаил Неделчев: 9 септември потапя българския народ в ново робство"}
{"url": "http://epicenter.bg/article/Yotova-prekrati-uchastieto-si-v-sabora-v-s--Sadina-i-poseti-postradalite-v-katastrofata-kray-Razgrad/163053/2/0", "text": "Вицепрезидентът Илияна Йотова посети МБАЛ „Св. Иван Рилски - Разград”, където са настанени 18-те пострадали при сблъсъкa на тир и микробус на пътя Разград – Благоево. Това съобщиха от прессекретариата на държавния глава. Илияна Йотова разговаря с екипите, които са приели пострадалите, за да се информира за тяхното състояние. Вицепрезидентът предложи съдействие в случай на необходимост. Пътниците в микробуса са пътували към Капански събор „Здрав корен – жив дух“ в село Садина, община Попово. Тазгодишното издание на събора се провежда под патронажа на вицепрезидента. Илияна Йотова откри събора в Народно читалище „Съединение - 1889“ и се отправи към болницата в Разград, веднага щом научи вестта за инцидента.  ", "date": "2018.09.08", "title": "Йотова прекрати участието си в събора в с. Садина и посети пострадалите в катастрофата край Разград"}
{"url": "http://epicenter.bg/article/Arheolozi-sa-na-pat-da-razkriyat-golyamata-zagadka-na-Strandzha--VIDEO-/163054/2/0", "text": "На изключително интересна находка попадат археолози в местността Градище край Малко Търново. Георадар засича предмет, до който водят подземни галерии. Това разкрива Даниела Тренчева в предаването \"Ничия земя\" по Нова тв.   Изследването е направено в района на мястото, известно като гробницата на египетската богиня Бастет.   Изследванията се правят за първи път след секретната експедиция, организирана от Людмила Живкова през 1981 г. Мълвата свързва работите по онова време със смъртта на редица хора от екипа.   За експедицията тогава и текущите работи сега разказва Даниела Тренчева в предаването „Ничия земя”. Откъс от него вижте във видеото, а целия материал гледайте в неделя, от 18.00 ч. по NOVA.  ", "date": "2018.09.08", "title": "Археолози са на път да разкрият голямата загадка на Странджа (ВИДЕО)"}
{"url": "http://epicenter.bg/article/Sadat-reshava-dali-alkoholniyat-bos-Minyu-Staykov-shte-ostane-za-postoyanno-v-aresta/163029/3/0", "text": "Той е обвинен в участие в престъпна група за данъчни измами и пране на пари Съдът решава дали алкохолният бос Миню Стайков ще остане за постоянно в ареста. Той беше задържан по подозрение, че е част от престъпна група за данъчни измами, пране на пари, съхранение и  продажба на акцизни стоки без бандерол. За участие в групата бяха обвинени още неговият син Стайко, Иван Димитров - син на кмета на Карнобат  и братът на съпругата на Миню Стайков. В петък от прокуратурата за първи път разпространиха кадри от нелегалната фабрика за цигари в Карнобат, която беше разбита през юли и доведе до акциите в офисите на Стайков. За седмица във фабриката са били произвеждани цигари на стойност 3 750 000 лева. Проверени са 36 офиса на фирми. В счетоводната къща, която е обслужвала бизнеса, е намерен фалшив печат на банка. Разследващи влязоха и в домовете на Миню Стайков. Там са открити големи суми пари, произведения на изкуството и луксозни автомобили, част от тях – наети от германски автокъщи.  По случая разследващите у нас очакват информация и от партньорски служби.", "date": "2018.09.08", "title": "Съдът решава дали алкохолният бос Миню Стайков ще остане за постоянно в ареста"}
{"url": "http://epicenter.bg/article/Osnovatelyat-na-giganta-za-elektronna-targoviya--Alibaba--izliza-v-pensiya/163044/4/0", "text": "Основателят на китайския гигант за електронна търговия „Алибаба“ Джак Ма заяви, че в понеделник – в деня на своя 54-и рожден ден, излиза в пенсия. Бившият учител по английски език смята да се посвети на преподаването, разкрива „Ню Йорк Таймс“, цитиран от БГНЕС. Това обаче, според Ма, не означава, че с пенсионирането идва и краят на неговата ера в компанията, а напротив – това е едно ново начало. Основателят и занапред ще остане в Съвета на директорите и ще продължи да следи изкъсо управлението. Джак Ма основа компанията през 1999 година. Състоянието на бизнесмена се оценява на 40 млрд. долара. Това прави Ма най-богатият човек в Китай, допълват ТАСС и АФП. През 2013 година той напусна поста изпълнителен директор, но и до момента остава лицето на „Алибаба“. Очаква се, че Ма ще делегира всички правомощия на действащия генерален директор Даниел Жанг.  ", "date": "2018.09.08", "title": "Основателят на гиганта за електронна търговия „Алибаба“ излиза в пенсия"}
{"url": "http://epicenter.bg/article/Kevork-Kevorkyan--Lavove-ili-chakali/163032/11/33", "text": "По-долу виждате една от гениалните рисунки на Борис Димовски /правена е за „Всяка неделя“/. Два лъва, които се плезят един срещу друг. Но лъвове ли са това, всъщност? Или чакали? Поне да се бяха захапали истински. А Короната/Държавата виси безпомощно над тях. Всеки срещу всеки – това се случва в мрачната сграда на Парламента – докато всичко приключи един ден. Да ви припомня нещо, което сигурно ви е известно: историята на Петко Каравелов, българският министър-председател, който в Черната джамия е бил „подвергнат на неописуеми безчестия пред очите на главния военен прокурор на Княжеството“ (по Симеон Радев).  Но когато чуждите кореспонденти го питат дали е изтезаван, той дава един отговор, който „вечно ще краси“ неговия живот: „В моето отечество такива работи не стават“. Това е може би най-благородната лъжа, изречена в дивата българска политика. Обаче днес, ако от „Евробарометър“ направят проучване, коя европейска нация мрази най-много държавата си, ние направо трябва да духнем свещта и да се измитаме.  Защото със сигурност ще водим в класацията. А чакалите продължават несмислено да се ръфат… ***  ", "date": "2018.09.08", "title": "Кеворк Кеворкян: Лъвове или чакали"}
{"url": "http://epicenter.bg/article/Prouchvane--Polovinata-ot-balgarkite-vyarvat-v-horoskopi--edna-treta---v-gledaneto-na-raka/163049/11/0", "text": "Почти половината от българките вярват в хороскопи, а една трета - гледането на ръка. Това сочат данните от редовното проучване на изследователски център „Тренд“ по поръчка на вестник „24 часа“, посветено на нагласите на българите по темата за зодии, хороскопи и тълкуване на сънища. Проучването е реализирано в периода 1-10.08.2018 г. чрез пряко полустандартизирано интервю „лице в лице“ сред 1006 души на възраст 18+.  В продължение на проучването „Нагласите на българите по отношение на вярвания, конспирации и суеверия“, реализирано през март 2018 г., Изследователски център „Тренд“ тества нагласите на българите по темите свързани с зодии, хороскопи, тълкуване на сънища и различни практики и вярвания. 31% от българите посочват, че вярват в зодиите. Делът на жените (48%) е значително по-голям от делът на мъжете, които споделят това мнение - 13%. Данните сочат, че по отношение на тестваните въпроси в това проучване, най-съществена динамика в демографските характеристики се отчита по отношение на пола. Впечатление прави, че близо 40% от хората с висше образование също вярват в зодиите. Близо две трети от българите са на обратното мнение – не вярват в зодиите. По отношение на мнението относно съвместимост между зодиите, то 28% посочват, че вярват, че хората са съвместими на база на техните зодии, докато близо две трети са на обратното мнение. Отново делът на жените, които вярват в съвместимостта между хората на база на зодиакалния им знак, е значително по-голям от този на мъжете – 44% от жените спрямо 11% от мъжете. Темата за зодиите е пряко свързана с хороскопите. Близо една трета от хората вярват в хороскопите, като отново се запазва разликата между половете – 45% от жените вярват на хороскопи, докато процентът при мъжете е 11%. 35% от българите посочват, че четат своя хороскоп, независимо дали вярват или не вярват в него. Малко над половината от жените посочват, че четат хороскопа си, докато делът на мъжете е едва 16%. Посочилите, че четат хороскопа си, бяха попитани колко често го четат. 18% посочват, че го правят всеки ден, 36% няколко пъти седмично, а 19% - един път в седмицата. 24% от българите, които четат хороскопът си, го правят няколко пъти или един път в месеца. Малко под половината от българите, които са посочили, че вярват в хороскопите, посочват, че са определяли свои действия на база на написаното в хороскопа им. Близо половината от жените, които вярват в хороскопите, са определяли действията си на база на написаното в тях. 43%, от вярващите в хороскопите, обаче посочват, че не действат спрямо написаното в тях. Освен темата за зодии и хороскопи, в проучването бяха заложени въпроси свързани с определени вярвания и практики. Една четвърт от българите вярват в гледането на кафе, като при жените този дял е 40%, а при мъжете едва 10% споделят това мнение. Голям е делът на тези, които не вярват в този метод за предсказване – 69%. Малко над 20% вярват в гледането на ръка, като при жените този дял е 33%, а при мъжете 9%. 72% от българите не вярват в гледането на ръка. В гледането на карти вярват едва 19%. 30% от жените споделят, че вярват, докато при мъжете, които са на това мнение процентът е едва 8. 73% са на обратното мнение. Намирането на стотинка като знак за късмет се споделя от 35% от хората. При тази опция се отчита повишаване на доверието при мъжете – 23% спрямо останалите тествани опции. Делът при жените отново запазва високи стойности – 45%. Делът на хората, които не вярват, че намирането на стотинка е знак за късмет, е 58%. 28% от хората са на мнение, че е лош късмет младоженецът да види булката преди сватбата. Отново при жените се отчита значително по-висок дял (38%) в подкрепа на твърдението за сметка от мъжете – 17%. За 62% от българите не споделят суеверието, че булката не трябва да се вижда от страна на младоженеца преди сватбата. Едва 10% от българите вярват, че е на лош късмет отварянето на чадър в затворено помещение. 78% споделят, че не вярват в това суеверие. Също толкова е делът (10%) на вярващите, че ходенето под стълба е на лош късмет. 77% от българите посочват, че не вярват в това суеверие. На респондентите беше зададен въпрос, свързан с тълкуването на сънища. 39% от хората вярват, че сънищата могат да бъдат тълкувани, а близо половината са на обратното мнение. Отново впечатление прави динамиката на данните по отношение на пола. Малко над две трети от българките вярват в тълкуването на сънища, докато при мъжете този дял е едва 17%. 20% от българите посочват, че проверяват в съновник какво означават сънищата им. Делът при жените е отново значително по-голям в сравнение с този при мъжете – 32% от жените и 7% за мъжете.  ", "date": "2018.09.08", "title": "Проучване: Половината от българките вярват в хороскопи, една трета - в гледането на ръка"}
{"url": "http://epicenter.bg/article/Tramp--Ot-rechta-na-Obama-mi-se-dospa/163027/7/0", "text": "Тръмп сподели това по време на предизборна проява в Северна Дакота за предстоящите парламентарни избори. Той визира речта на Обама в Илинойс, в която той отправя критики към настоящия политически климат в САЩ. \"Извинявайте, гледах я, но заспах\", каза Тръмп пред участниците в проявата в Северна Дакота. \"Установих, че той (Обама) действа много добре на съня\", допълни той. В речта си Обама каза, че \"Тръмп е симптом, а не причина\" за разделението и поляризирането на САЩ. В отговор Тръмп каза по време на проявата в Северна Дакота, че Обама се опитва да си припише заслугите \"за тези невероятни неща, които сега се случват на нашата страна\".", "date": "2018.09.08", "title": "Тръмп: От речта на Обама ми се доспа"}
{"url": "http://epicenter.bg/article/Obama--Nay-golyamata-zaplaha-za-nashata-demokratsiya-ne-e-Tramp--a-tsinizmat/163030/7/0", "text": "Бившият американски президент Барак Обама разкритикува днес поведението на републиканците, които подкрепят безрезервно Доналд Тръмп и нямат дързостта да защитават \"институциите, които допринасят за функционирането на нашата демокрация\", предадоха световните агенции. Обама каза това в реч в университета Ърбана-Шампейн в щата Илинойс. \"Какво се случи с Републиканската партия?\", попита Обама. Бившият президент демократ разкритикува остро идеята, че \"всичко ще е наред, защото има хора в Белия дом, които тайно не следват заповедите на президента\". \"Не така функционира нашата демокрация\", заяви той, визирайки неотдавнашните разкрития на разследващия журналист Боб Удуърд за хаотичното функциониране на Белия дом при Доналд Тръмп. След като обрисува в мрачни краски картината на политическата ситуация в САЩ, бившият президент изрази надежда, че: \"В тази политическа чернота съзирам пробуждането на гражданите из страната\". Той отправи пламенен призив към демократите да гласуват на изборите през ноември. \"Трябва да гласувате, защото нашата демокрация зависи от вас!\", каза Обама. \"Ако вие сте си мислели, че изборите не са от значение, надявам се, че изминалите две години са променили вашето виждане\", допълни той. \"Най-голямата заплаха за нашата демокрация не е Доналд Тръмп, това е безразличието, цинизмът\", подчерта Обама в речта си, която бе бурно аплодирана. Той каза, че Републиканската партия \"се е подмазвала\" на бившия ръководител на КГБ, визирайки руския президент Владимир Путин. Относително дискретен от напускането на Белия дом на 20 януари 2017 г., Обама има намерението да се намеси в предизборната кампания, за да подкрепи демократите за изборите през ноември. Той ще бъде в Калифорния утре и в Охайо в четвъртък в подкрепа на кандидати от демократическия лагер. Допитванията предричат демократична вълна на изборите. Републиканците се страхуват, че ще изгубят контрола над Камарата на представителите. Сега те контролират и двете камари. На изборите през ноември се гласува за 435 места в Камарата на представителите, за една трета от местата в Сената и за губернатори на 36 щата, пише БТА.", "date": "2018.09.08", "title": "Обама: Най-голямата заплаха за нашата демокрация не е Тръмп, а цинизмът"}
{"url": "http://epicenter.bg/article/Iz-Balgariya-s-kotka-na-kaishka--do-shamanite-v-Peru-i--zabelezhitelnostite--na-Aruba-/163018/10/0", "text": "Лятото си отива тихо. Също както пътешественик, отправил се към края на невероятен воаяж.  Призванието на Покана за пътуване, съвместната продукция на програма Христо Ботев и Интелиджънт мюзик, е всяка неделя да ви осигурява нужната доза идеи и мечти.   И в този ред на мисли - ако нейде из Родопите сте видели 92-годишна дама да разхожда искрящо бяла котка на каишка, спокойно! Не сте прекалили с местната скоросмъртница. И бабата, и писаната са си съвсем истински.  Техен разводач из цяла България е Данаил Нешев, а профилът на Пухкавелка Любопиткова-Хайди във Фейсбук има над 4600 приятели и близо 2800 последователи – котката е истинска интернет сензация. И неуморен пътешественик.   Задната седалка в колата на Данаил е превърната в кът на мацката – меко легълце, добре закрепени панички с храна и вода и походна тоалетна. Самата Хайди се е изтегнала на задното стъкло и само помръдването на опашка и любопитните очи издават, че не е плюшена играчка.   Аруба e американското Илиянци! До този екстравагантен извод достигнах, когато посетих блажения остров. У нас той стана символ на близка екзотика след отстрела на български гражданин с криминален привкус.  За американеца пък островът с площ  193 кв. км. е нещо като филиал на Илиянци. „Шопинг-посланикът” (да, на круизните кораби има такава длъжност) създава у пасажерите убеждението, че тук цари  безмитен алъш-вериш с ниски цени и диаманти на кило. Не знам как вървят брилянтите у нас, та нямам база за сравнение, но ви уверявам, че аналогични модели плазмени телевизори са по-евтини.   Почти всички стоки, дори сувенирите с надпис „Аруба”, бяха белязани с етикет Made in China, от което приликата с Илиянци стана направо парлива.  Китайски беше дори... индианският капан за сънища!   А населението от около 100 000 души, струпано главно в градовете и в столицата Оранжестад (кръстена на първия крал Вилем Оранжки), се скъсва да хвали \"забележителностите си\" -  най-високата точка връх Яманота - 188 м, Казибари Рок - нещо като морени, една от които наподобява черепа на Кинг Конг и е обект на специално туристическо посещение, Калифорния Хайлайтс - местния Бевърли Хилс, където богати американци в пенсия са си построили имения и махат от басейните си към  туристите с бира в ръка.   За важни туристически обекти минават още фарът, вятърната мелница от 1804 година, пренесена от Холандия камък по камък през 1960 г. и балсамът от алое вера. Като изключим ситния бял пясък на Палм бийч и чудовищно големите петзвездни хотели, останалите притегателни места са все \"музеите на леката промишленост\" - моловете.   Но какво да очаква човек от остров, където за забележителност са обявили дори  труднопреодолимите огради от живи кактуси. Цената им също боцка – 25 долара за метър.       Българската следа на Аруба проблясва и в името на Алонсо де Охеда -  първият европеец, посетил острова през 1499 г. Испански  мореплавател и мъдрец, когото нашенски доморасли учени преди години  разконспирираха като Драган от Охрид.   В „Покана за пътуване“ за кратко ще се върнем в Европа, но само заради рубриката „50 места от Българската история отвъд България“, че после дълъг път ни чака -  чак до шаманите в Перу, на езерото Титикака.   Перуанският писател Марио Варгас Льоса казва „Раят е зад другия ъгъл”. Очевидно за Елиза Николова Перу е раят, защото макар държавата далеч да не е зад другия ъгъл, тя е била там четири пъти, обхождайки я надлъж и шир.      Дамата е юрист със сравнително рядката за България специалност медиатор. Тя чете лекции по правно посредничество в УНСС и е председател на Професионалната асоциация на медиаторите у нас.  Но преди всичко Елиза е неспасяем пътешественик! Сърбелът на приключенията дотолкова я е завладял, че обмисля да намали юридическото темпо за сметка на скитническото.   Един от четирите пъти когато Елиза Николова е била в Перу е през 2011-а. Затова в разговора става дума и за извънземни, и за шамани и за сакралната дата 11-и 11-и 11-та година.   Още приключения и поводи за мечти – на страницата на „Покана за пътуване“ във Фейсбук   ", "date": "2018.09.08", "title": "При шаманите в Перу и „забележителностите“ на Аруба, която е... американското Илиянци "}
{"url": "http://epicenter.bg/article/Za-parvi-pat-v-istoriyata---germanski-kantsler-na-vizita-v-Makedoniya/163034/7/51", "text": "Германският канцлер Ангела Меркел днес ще бъде на официална визита в Република Македония. Меркел е първият германски канцлер, който е на държавна визита в Македония след обявяването на независимостта на страната на днешния ден през 1991 г., предава БГНЕС. Германският канцлер е поредният високопоставен световен лидер, който тези дни е в Скопие. Преди три дни в македонската столица бе генералният секретар на НАТО Йенс Столтенберг, а вчера в западната ни съседка бе и австрийският канцлер Себастиан Курц. Говорителят на германското правителство Щефан Зайберт съобщи, че по време на разговорите в Скопие основните теми на канцлера с македонския премиер Зоран Заев ще бъдат икономическите отношения. Визитата й обаче се счита за директна подкрепа за предстоящия на 30 септември референдум за промяна на името на Република Македония. Германия от години открито подкрепя компромиса в спора за името между Македония и Гърция. През последните седмици Берлин категорично отхвърли каквато и да е промяна на границите на Балканите. Агенция БГНЕС припомня, че на 17 юни в района на гръцката част на Преспа беше подписан договорът, слагащ край на спора за името между Гърция и Македония. На церемония на Преспанското езеро, намиращо се на границата между Македония, Гърция и Албания, на гръцка земя в историята отиде 27-годишният спор между Атина и Скопие за името на Македония. Договорът бе подписан от министрите на външните работи Никола Димитров и Никос Кодзияс в присъствието на премиерите на двете страни - Зоран Заев и Алексис Ципрас. Постигнатото съгласие е новото име на страната да е Република Северна Македония. Този договор дава възможност на Република Македония да започне преговори за членство в Европейския съюз и да стане пълноправен член на НАТО.  ", "date": "2018.09.08", "title": "За първи път в историята - германски канцлер на визита в Македония"}
{"url": "http://epicenter.bg/article/Shestima-zaginali-i-39-raneni-v-adska-katastrofa-kray-Ankara/163038/7/51", "text": "Най-малко шестима души са загинали, а 39 са ранени при автобусна катастрофа по пътя между турския град Аксарай и столицата Анкара, предава Sputnik, цитиран от Агенция \"Фокус\". Според данните на местни медии пътническият автобус се е преобърнал в канавка край град Ортакьой. В момента се провежда спасителна операция, като на място са пристигнали линейки и противопожарни коли. Причините за инцидента се изясняват.  ", "date": "2018.09.08", "title": "Шестима загинали и 39 ранени в адска катастрофа край Анкара"}
{"url": "http://epicenter.bg/article/Nastaplenieto-na-kraynodesnite--Kakav-shte-e-parlamentat-na-Shvetsiya---VIDEO-/163040/7/0", "text": "В неделя шведите отиват пред урните, за да изберат нови членове на парламента. Страната, известна като шампион по спазване на човешки права, показва завой към популистката реторика. Крайнодясната партия „Шведски демократи” е на път да разбие политическото статукво и да попречи на традиционните партии да спечелят мнозинство. В основата е миграцията - трънчето в петата на цяла Европа,  Джими Акесон - лидерът на „Шведски демократи”, разпалва предизборната кампания. Партията, която има корени в движенията за превъзходство на бялата раса, не е отскоро в политиката, но този път заплашва да разбие комфорта на мейнстрийм формациите, поставяйки в центъра въпроса за имиграцията. По време на мигрантската вълна през 2015 г. Швеция е страната, която приема най-много мигранти на глава от населението - 160 000. Миграцията към страната обаче не започва през 2015 г. По време на Балканските войни Швеция приема най-много бежанци от Босна и Херцеговина - около 100 000. Там има и голяма иранска диаспора. „Като че ли способността на шведското общество да приема и да интегрира чужденци просто се пресити и дойде моментът, в който шведите искат да кажат: „Стига!”, коментира Весела Чернева - директор на Европейския съвет за външна политика - София. Едва ли има място, където това е по-видимо, от Люснасберг - малък окръг в сърцето на Швеция. Много от жителите на този процъфтяващ в миналото регион, сега не искат мигранти и имат усещането, че те ограбват социалната система. Въпреки това, в основата на антимигрантските настроения не стои икономиката. Швеция се радва на икономически растеж, на път е да се превърне в световен лидер по изкуствен интелект.  ", "date": "2018.09.08", "title": "Настъплението на крайнодесните: Какъв ще е парламентът на Швеция? (ВИДЕО)"}
{"url": "http://epicenter.bg/article/Erdogan--Turtsiya-nyama-da-stoi-i-da-gleda-ot-kulisite-desetkite-hilyadi-ubiystva-v-Siriya/163043/7/0", "text": "Президентът на Турция Реджеп Тайип Ердоган заяви, че страната му няма да бъде безучастен свидетел на избиване на цивилни в Сирия в името на интересите на правителството ѝ, предава Anadolu Agency, цитирана от Агенция \"Фокус\". Ердоган заяви от профила си в социалната мрежа „Туитър“, че Турция нито ще гледа отстрани, нито ще участва в операцията „ако светът си затвори очите пред убийствата на десетки хиляди невинни жители на Сирия“. Той заяви това след срещата си в петък със своите руски и ирански колеги Владимир Путин и Хасан Роухани в Техеран, където бяха обсъдени усилията да се сложи край на гражданската война в Сирия. Турският президент заяви, че Турция се опитва да прекрати кръвопролитията на Сирия от началото на кризата. „Без дискриминация, ние се притекохме към нашите сирийски братя и сестри. Днес, както в миналото няма да позволим на нашите сирийски братя и сестри да страдат – дори и от кръвотечение от носа“, допълни той и заяви, че употребата на насилие при поемането на контрола над провинция Идлиб от сирийското правителство „само ще играе в полза на терористите“.  ", "date": "2018.09.08", "title": "Ердоган: Турция няма да стои и да гледа от кулисите десетките хиляди убийства в Сирия"}
{"url": "http://epicenter.bg/article/16-zavoda-na--Toyota--vremenno-spirat-rabota/163045/7/0", "text": "Японският автомобилен концерн „Тойота“ временно спира работата на 16 от общо 18 завода. Решението е взето заради нарушеното енергоподаване след мощното земетресение от 6,7 по Рихтер на 5 срещу 6 септември, предаде телевизия NHK, цитирана от БГНЕС. Компанията отбелязва, че сред най-силно засегнатите заводи е този в град Томакомаи, където се произвеждат някои от частите за автомобилите. Очаква се производственият цикъл да бъде възобновен не по-рано от 11 септември. Междувременно властите обявиха, че е възстановено електричеството в префектура Хокайдо, където беше епицентърът на мощния трус. По данни на компанията „Хокайдо Електрик Пауър“ от 2,93 млн. сгради, останали без ток, в момента все още не е възстановено захранването в 200 000. В събота се очаква отново да заработи и главното летище на Хокайдо. От центъра за управление на полетите все пак препоръчват на пътниците предварително да проверяват за полетите, тъй като не е изключено да има и отменени. По последни данни, земетресението погуби 17 души, 300 пострадаха и още 26 се смятат безследно изчезнали. Земетресението беше предшествано от тайфуна „Джеби“ - най-силният в Япония за 25 години, удари главния остров на страната, като разруши инфраструктурата и причини поне 11 смъртни случая. Страната преживя голямо земетресение и през юни, което доведе до смъртта на трима души и до повече от 200 ранени. Япония е сеизмично активен регион. През март 2011 г. земетресение от 9,0 степен предизвика цунами, което засегна японската атомна електроцентрала Фукушима и доведе до изтичането на радиоактивни материали и спирането на централата. Инцидентът се смята за най-лошото ядрено бедствие в света след Чернобил.  ", "date": "2018.09.08", "title": "16 завода на „Тойота“ временно спират работа"}
{"url": "http://epicenter.bg/article/Vanshno--Nyama-danni-za-postradali-balgari-v-tezhkata-katastrofa-kray-Ankara/163048/7/0", "text": "Няма данни за пострадали българи при катастрофата в Турция по път Аксарай – Анкара. Това съобщиха за Агенция „Фокус“ от пресцентъра на Министерство на външните работи. От Министерството уточниха, че са установили контакт с българското посолство в Анкара и към този момент няма данни за пострадали български граждани. Агенция „Фокус“ припомня: Най-малко шестима души са загинали, а 39 са ранени при автобусната катастрофа по пътя между турския град Аксарай и столицата Анкара. Според данните на местни медии пътническият автобус се е преобърнал в канавка край град Ортакьой. В момента се провежда спасителна операция, като на място са пристигнали линейки и противопожарни коли. Причините за инцидента се изясняват.  ", "date": "2018.09.08", "title": "Външно: Няма данни за пострадали българи в тежката катастрофа край Анкара"}
{"url": "http://epicenter.bg/article/Tramp-natiska-glavniya-prokuror-da-razsledva--quot-Nyu-York-Tayms-/163051/7/96", "text": "Американският президент Доналд Тръмп поиска от главния прокурор на САЩ да разследва \"Ню Йорк Таймс”, заради анонимна статия, предаде БНР. Той призова отново за прекратяване на специалното разследване за руска намеса в американските избори и определи изслушването на претендента за Върховния съд Брет Кавано като унижение за Демократическата партия. Президентът Доналд Тръмп е поискал от главния прокурор Джеф Сешън да разследва и разкрие кой стои зад критичната статия, която тази седмица се появи в \"Ню Йорк Таймс\". Президентът настоява Сешън да предприеме действия за разкриването на самоличността на този високопоставен служител от администрацията в Белия дом, който е посочен като анонимен автор на публикацията. През последните дни Тръм негодува срещу статията, като нарича автора ѝ \"страхливец\" и в същото време допуска, че материалът може да навреди на националната сигурност. Ето защо той призова за наказателно разследване. \"Нито потвърждаваме, нито отказваме да извършим проверка\", заяви говорителят на Министерството на правосъдието Сара Флорес пред CNN. Тръмп заяви, че анонимната публикация представлява заплаха за националната сигурност, тъй като този човек все още е част от правителството и не трябва да присъства на срещи на високо равнище. В същото време определи текущото разследване за руска намеса в президентските избори не само като лошо за страната, но и “несправедливо за междинните избори”, които предстоят през ноември. Според Тръмп специалният прокурор Робърт Мълър е трябвало да приключи разследването “отдавна\". Държавният глава още веднъж повтори пред репортери, че няма тайни споразумения между никой от президентската му кампания и руското правителство. По повод на провелият се 4-дневен маратон за изслушване в Сената на кандидата за Върховен съдия Брет Кавано, Тръмп коментира безредиците, предизвиквани от някои демократи с думите: “Притеснително е да виждаме как хората се унижават като крещят и викат към този достоен мъж”. Гласуването за номинацията на Кавано ще е през октомври.  ", "date": "2018.09.08", "title": "Тръмп натиска главния прокурор да разследва \"Ню Йорк Таймс”"}
{"url": "http://epicenter.bg/article/Zaev-i-Merkel--Uspehat-na-referenduma-otvarya-vratite-kam-NATO-i-ES-za-Makedoniya/163055/7/51", "text": "По време на съвместна конференция в Скопие министър-председателят на Македония Зоран Заев и германският канцлер Ангела Меркел заявиха, че референдумът за името на балканската държава, насрочен за 30 септември, е историческа възможност и призоваха населението ѝ да отбележи висока избирателна активност, предава македонската медия „Нова Македония“, цитирана от Агенция \"Фокус\". Германският канцлер благодари на министър-председателите на Македония, България и Гърция Зоран Заев, Бойко Борисов и Алексис Ципрас за политическата им смелост да решат проблемите на Балканите. Същевременно Меркел, отговаряйки на въпросите на журналистите, уточни, че съобщенията на Брюксел за референдума не трябва да се възприемат като заплаха. „Ако успее референдумът, ще станете част от НАТО и ЕС. Въпросът за името и членството в НАТО и ЕС са свързани, без членство, няма уреден въпрос. Това не е заплаха. Хората на 30 септември имат възможност да гласуват дали вратата ще се отвори за НАТО и ЕС“, заяви тя. Същевременно германският политик изтъкна доброто икономическо сътрудничество между двете страни, като добави, че 100 000 македонски граждани живеят и работят в Германия. Меркел посочи, че Германия ще инвестира 2,5 млн. евро в професионалното образование за млади хора в Македония. „Разговаряхме за възможността да отворим врати за евроатлантическото семейство за Македония. Това отнема много работа, но предпоставката е да има успешен референдум. Не искам да се намесвам във вашето решение, но това е историческа възможност. На 30 септември, не оставайте вкъщи в този исторически ден, използвайте своя шанс. 30 септември е ден от решаващо значение за вашето бъдеще“, заяви Меркел.   „Днес преди 27 години гражданите излязоха да гласуват за независимостта си. Днес за първи път имам честта да посрещна един германски канцлер. Щастлив съм, че имаме съюзници, с които споделяме едни и същи ценности. Подкрепата, която получаваме, е огромна и приятелска. Този жест е стимул за нас и ни помага да изградим силно общество, основаващо се на европейските ценности. Това посещение е знак, че великите сили подкрепят споразумението за името с Гърция, така че сме готови да направим историческия стъпка“, заяви Зоран Заев.   Той отново подчерта, че посещението на Меркел е голяма чест за македонския народ.   „Ще се върнем с успешен референдум“, увери македонският министър-председател.  ", "date": "2018.09.08", "title": "Заев и Меркел: Успехът на референдума отваря вратите към НАТО и ЕС за Македония"}
{"url": "http://epicenter.bg/article/Merkel-pred-Zaev--Blagodarya-za-kurazha-na-Borisov-i-Balgariya-za-istoricheskiya-probiv-na-Balkanite/163059/7/51", "text": "Германската канцлерка Ангела Меркел подчерта положителната роля на България и куража на нейния премиер Бойко Борисов за напредъка и пробива на Балканите, предаде репортер на БГНЕС. „Искам да подчертая ролята на премиера Зоран Заев, но и на премиерите на България и Гърция Бойко Борисов и Алексис Ципрас. Искам да благодаря за ролята и куража на Борисов, защото в продължение на години се намирахме в ситуация, в която нямахме напредък, а сега се получи пробив. Имаше проява на политическа храброст. Поради тази причина 30 септември е ключов за бъдещето на вашата страна“, подчерта Меркел на съвместна пресконференция с македонския премиер Зоран Заев в Скопие. Канцлерката Ангела Меркел призова македонците да гласуват масово на референдума за името. „30 септември е исторически шанс за Република Македония. Успешният референдум ще отвори вратите за евроатлантическата ви интеграция. Такъв шанс нямате всеки ден. За това не оставайте вкъщи, а отидете и гласувайте“, заяви тя. Меркел съобщи, че по време на днешната визита в Република Македония няма да има среща с президента Георге Иванов. Зоран Заев изрази задоволство, че Македония има толкова силен приятел. „Германия е сред най-силните поддръжници на стремежа на Македония да стане равноправен член на най-силните и най-стабилните семейства в света – Европейския съюз и НАТО“, каза той. “Подкрепата, която получаваме от Федерална република Германия е огромна и приятелска. Визитата на канцлерката Меркел ни помага да изградим проспериращо общество, което почива на европейските ценности“, подчерта Заев. Меркел е първият германски канцлер, който е на официална визита в Македония след обявяването на независимостта на страната на днешния ден през 1991 г. Германският канцлер е поредният високопоставен световен лидер, който тези дни е в Скопие. Преди три дни в македонската столица бе генералният секретар на НАТО Йенс Столтенберг, а вчера в западната ни съседка бе и австрийският канцлер Себастиян Курц. Визитата на Меркел се счита за директна подкрепа за предстоящия на 30 септември референдум за промяна на името на Република Македония. Германия от години открито подкрепя компромиса в спора за името между Македония и Гърция. През последните седмици Берлин категорично отхвърли каквато и да е промяна на границите на Балканите. Агенция БГНЕС припомня, че само два месеца след идването си на власт миналата година Зоран Заев и Бойко Борисов подписаха Договора за приятелство и добросъседство - на 1 август в Скопие. На 17 юни 2018 г. в района на гръцката част на Преспа беше подписан договорът, слагащ край на спора за името между Гърция и Македония. На церемония на Преспанското езеро, намиращо се на границата между Македония, Гърция и Албания, на гръцка земя в историята отиде 27-годишният спор между Атина и Скопие за името на Македония. Договорът бе подписан от министрите на външните работи Никола Димитров и Никос Кодзияс в присъствието на премиерите на двете страни - Зоран Заев и Алексис Ципрас. Постигнатото съгласие е новото име на страната да е Република Северна Македония. Този договор дава възможност на Република Македония да започне преговори за членство в Европейския съюз и да стане пълноправен член на НАТО.  ", "date": "2018.09.08", "title": "Меркел пред Заев: Благодаря за куража на Борисов и България за историческия пробив на Балканите"}
{"url": "http://epicenter.bg/article/Malka-Bogoroditsa-e--Denyat--v-koyto-se-e-rodila-Sveta-Deva-Mariya/163024/2/0", "text": "Рождество Богородично е един от най-големите празници на Православната църква. Божият промисъл подготвил постепенно появяването на св. Дева Мария. 8 септември, денят, в който се е родила Света Дева Мария, е един от 12-те най-големи християнски празници, известен в народната традиция като  . Родителите на Светата дева - праведните , били щедри и милостиви, но бездетни хора от Назарет. Погълнат от скръб, Йоаким отива в пустинята, където прекарва в строг пост и молитва 40 дни. Ана също се моли горещо на Бога да я дари с рожба. Господ Бог чува молбите им. Пред Света Ана се явява ангел, който й казва, че ще роди благословена дъщеря на име Мария, заради която ще бъдат благословени всички земни родове. Света Ана дава обет, че ще обрече детето си на Бога. Когато малката Мария навършва три години, родителите я завеждат в Йерусалимския храм и така изпълнили обещанието си да предадат своята единствена рожба в служба на Бога. Мария остава да живее в храма, като приема върху себе си дълга да лекува в скръбта им всички самотни и изоставени хора. Напуска земния живот на 64-годишна възраст на 15 август. На 8 септември православната църква прославя Божията майка като . На празника  жените носят дарове в църквата – ризи, кърпи, престилки, чорапи, и ги поставят под иконата на Света Богородица, отрупана с цветя. Според народния обичай се вари жито, то най-напред се носи в черквата, за да се опее и благослови, след това се раздава за здраве.   В някои райони между Голяма и Малка Богородица се спазва строга забрана – жените не перат, не тъкат, не шият, не месят хляб, за да са здрави децата им.", "date": "2018.09.08", "title": "Малка Богородица е! Рождество на св. Дева Мария"}
{"url": "http://epicenter.bg/article/Neno-Dimov---Pochistvaneto--na-kabineta-da-se-reshi-ot-liderite-na-koalitsiyata--VIDEO-/163033/2/0", "text": "Въпросът за „почистването” на кабинета трябва да се реши от лидерите на управляващата коалиция, отбеляза в предаването „Тази събота” на бТВ министърът на околната среда и водите – Нено Димов. Той посочи, че всеки министър в кабинета се стреми да изпълни програмата, с която е поел този пост. „Обединените патриоти например имаха като предизборна програма е повишаването на доходите. Не съм убеден, че подобен тип оставки решават тези проблеми\", отбеляза Нено Димов. По думите му поемането на подобна отговорност е важно в политиката, на трябва да има и обективност върху причините. На този етап нито следствието е приключило, нито са приключили проверките, каза Димов. Оставките на трима министри бяха поискани от премиера Бойко Борисов след тежката катастрофа с автобус край Своге, при която загинаха 17 души. Предстои Съветът на коалицията да одобри предложението на премиера и то да бъде внесено за гласуване в пленарната зала. Любимото кътче от родното черноморие за министър Нено Димов се намира на север от Царево, той сподели че ходи на това място от 1968 г. По повод строителството по морето Димов отбеляза, че трябва да има общи устройствени планове, защото когато нищо не е забранено, всичко е позволено. „Трябват ясни правила. Затовасъм се абмицирал Царево вече да има общ устройствен план, който липсва повече от 10 години”, обясни Нено Димов. „България сега е много по-чиста, отколкото беше преди 5-6 години. Ако погледнем вашата кампания, първите две години се събираха по 25-26 000 тона отпадъци, а миналата година 5 тона. Това показва че при тази кампания има прогрес в правилната посока, има развитие\", коменнтира министърът по повод кампанията на bTV „Да изчистим България заедно\". „МОСВ помага по три начина на кампанията – финансираме закупуването на чували, ръкавици, гориво – това е материалната страна. Самият състав на министерството участва физически. Другата помощ е отварянето на депата за отпадъци – за това, което се събира\", обясни Нено Димов.  ", "date": "2018.09.08", "title": "Нено Димов: „Почистването” на кабинета да се реши от лидерите на коалицията (ВИДЕО)"}
{"url": "http://epicenter.bg/article/Rumen-Radev-kam-haskovlii--Zdrave--blagopoluchie-i-uspeh--Na-dobar-chas-/163035/2/0", "text": "Вярвам, че обединените усилия на хасковлии и занапред ще спомагат за утвърждаването на региона като ключов за тази част на България. Това се посочва в поздравителен адрес от президента Румен Радев по повод празника на община Хасково, съобщиха от пресцентъра на Общината. \"Уважаеми г-н Беливанов, уважаеми жители и гости на община Хасково, приемете искрените ми поздрави по случай празника на града и Рождество на Пресвета Богородица. Хасково е важен транспортен и индустриален център с висок икономически потенциал, който жителите на региона развиват, влагайки трудолюбие и амбиция. Хилядолетната история, александровската гробница, минералната води паркът „Кенана“, превръщат Хасково в уникално място, а театралните празници, фолклорните събори, литературните и музикални дни добавят очарование, създават приятелства и спомени. Вярвам, че обединените усилия на хасковлии и занапред ще спомагат за утвърждаването на региона като ключов за тази част на България и ще го превърнат в още по-интересна туристическа дестинация. В празничния ден желая на всички здраве, благополучие и успех! На добър час!\", пише държавният глава в поздравителния си адрес.  ", "date": "2018.09.08", "title": "Румен Радев към хасковлии: Здраве, благополучие и успех! На добър час!"}
{"url": "http://epicenter.bg/article/Moskva-alarmira--Instseniranata-himicheska-ataka-v-Siriya-e-planirana-za-tazi-vecher/163061/7/97", "text": "Прессекретарят на министерството на отбраната на Русия генерал-майор Игор Конашенков заяви, че инсценирането на химическото нападение в Сирия, за което се говори в последните седмици, се планира за вечерта на 8 септември. Сигнал за началото трябва да стане специалната команда на „определени чуждестранни приятели на сирийската революция“, предава ТАСС, цитирана от Агенция \"Фокус\". Според наличната на министерството информация, на 7 септември в Идлиб е преминала среща между лидерите на групировките „Хаят Тахрир аш Шам“ (с бивше име „Джебхат ан Нусра), „Хизб ат Туркестан ал Ислами“ и с участието на местните координатори на „Сирийската гражданска отбрана“ (познати като „Белите каски“). Конашенков отбеляза, че по време на събирането е утвърден сценария за провеждането на снимките на постановъчна акция, в която уж правителствените сили на Сирия са използвали химическо оръжие против цивилни. Очаква се провокациите да се проведат в населените места Джиср Еш Шугур, Сармин, Серакаб и Тафтаназ. Очаква се участниците в провокацията да са готови вечерта на 8 септември. Сигнал за началото на практическата фаза на операцията трябва да стане „специална команда от чуждестранните приятели на сирийската революция“, заяви Конашенков. Той подчерта, че „руското министерство на отбраната продължава да следи обстановката в Сирия и действията на различните групировки въоръжени сили“.  ", "date": "2018.09.08", "title": "Москва алармира: Инсценираната химическа атака в Сирия е планирана за тази вечер"}
{"url": "http://epicenter.bg/article/Aleksandar-Vuchich-zapochna-poseshtenieto-si-v-Kosovo/163063/7/51", "text": "Президентът на Сърбия Александър Вучич започна обиколката си в Северно Косово с посещение на Центъра за екология и спорт, а също на Центъра на Червения кръст в община Зубин Поток. По-рано властите в Прищина му забраниха да посещава тези обекти, предават ТАСС и Агенция \"Фокус\". Вучич пресече границата с Косово в 14:15 часа местно време (15:15 българско) и в 14:40 започна обиколката на обектите, които са построени през 2015 г. със сръбски средства. Центъра за екология и спорт, за чието създаване Сърбия влага 200 милиона динара (3,3 милиона лева) се намира на брега на водохранилището Газивода. Очаква се след това да се отправи към ВЕЦ Газивода, където ще се обърне към гражданите. Общо в програмата на посещението на Вучич по Косово има 12 обекта, които ще посети за 2 дни. Той ще приключи обиколката си на 9 септември с обръщение пред гражданите. Междувременно външният министър на Косово Беджет Пацоли съобщи, че властите на страната са били принудени под натиска на САЩ и на ЕС да разрешат на президента на Сърбия Александър Вучич да посети всички по-рано забранени обекти в северната част на страната, предава РИА Новости. Президентът на Сърбия Александър Вучич на 8 и 9 септември е на посещение в Косово. В петък вечерта той съобщи, че властите в Прищина „първо в писмена форма забраниха“ да посети езеро и ВЕЦ „Газивода“ в северната част на Косово, а след това устно да не посещава други райони на страната. Според него от косовска страна в случай на посещение са го заплашвали със „задържане, тормоз и оскърбления“, но и че той няма да промени маршрута си. „Посещението е одобрено. Решението е взето преди половин час. Нямахме избор след натиска на ЕС и на САЩ“, заяви министърът на външните работи на Косово днес сутринта. „Ние повторно разгледахме молбата за посещение и планът бе одобрен според първоначалното искане и правила на посещение на високопоставените гости по Брюкселското споразумение“, уточни Пацоли. Сръбският министър на отбраната Александър Вулин пък заяви, че посещението на сръбския президент в Косово е „голяма дипломатическа победа за Сърбия“. Той оцени, че посещението сред сръбската общност в Косово е показател, че Сърбия е равен фактор в международните отношения, предава македонското електронно издание „Вечер“. „Това посещение е международна победа на Александър Вучич. Това показва, че нещата в международната общност са се променили за Сърбия“, убеден е министърът. Вулин допълни, че ситуацията е „много сложна“, но властите на Сърбия „държат под око развитието на място и ще направят всичко, за да осигурят сигурността на Вучич“, докато е в Косово.  ", "date": "2018.09.08", "title": "Александър Вучич започна посещението си в Косово"}
{"url": "http://epicenter.bg/article/Yotinger--Italianskata-kraynodyasna-partiya--quot-Liga-quot--nyama-da-bade-prieta-v-ENP/163064/7/0", "text": "Крайнодясната управляваща партия в Италия \"Лига\" няма да бъде приета в Европейската народна партия (ЕНП), съюза на традиционните консервативни политически сили в ЕС. Това заяви днес европейският комисар за бюджета Гюнтер Йотингер в интервю за италианския в. \"Република\", цитиран от ДПА и БТА. В момента това не се обсъжда, а освен това \"Лигата\" не отговаря на нашите ценности, заяви Йотингер. Германският еврокомисар обаче не изключи вероятността ЕНП да влезе в съюз с популистки евроскептични партии като \"Лигата\" след изборите за Европейски парламент догодина. Това е решение на партиите, за което нямам мнение и не мога да направя прогнози, каза той. ЕНП, която в момента е водеща сила в европарламента, опитва да запази позициите си на фона на индикациите, че популистките партии могат да постигнат силни резултати на евроизборите догодина.  ", "date": "2018.09.08", "title": "Йотингер: Италианската крайнодясна партия \"Лига\" няма да бъде приета в ЕНП"}
{"url": "http://epicenter.bg/article/Kim-Chen-un-e-zayavil-gotovnost-da-poseti-Rusiya/163067/7/0", "text": "Ким Чен-ун потвърди, че е готов да посети Русия. Това каза председателката на горната камара на руския парламент Валентина Матвиенко, след като се срещна днес със севернокорейския лидер в Пхенян, предаде РИА \"Новости\", цитирана от Ройтерс и БТА. \"Той потвърди, че е готов и желае да направи официална визита в Русия\", каза Матвиенко след продължилата повече от час среща. Тя добави, че е предала на Ким Чен-ун послание от руския президент Владимир Путин, но не разкри подробности. По думите на Матвиенко Ким иска обединение между двете Кореи, предаде ТАСС. Матвиенко обаче добави, че някои \"регионални и извънрегионални играчи не са заинтересовани\" това да стане и искат чрез манипулиране \"да задържат позициите си в региона\".  ", "date": "2018.09.08", "title": "Ким Чен-ун е заявил готовност да посети Русия"}
{"url": "http://epicenter.bg/article/Ilon-Mask-zapali-tsigara-s-marihuana-na-intervyu--aktsiite-na--Tesla--se-srinaha--VIDEO-/163057/4/0", "text": "Акциите на компанията „Тесла” се сринаха заради поведението на основателя й - милиардера Илон Мъск. Той беше сниман да пуши марихуана по време на интервю, а пазарите се притесняват, че държанието му става все по-непредвидимо, предаде Нова тв. Неотдавна Мъск заплаши, че ще изтегли „Тесла” от борсите и е намерил парите, за да я направи своя еднолична собственост. По-късно се оказа, че това не е вярно. Сега пушенето на марихуана по време на интервю доведе до нови притеснения. За часове акциите на компанията спаднаха с 10%.  ", "date": "2018.09.08", "title": "Илон Мъск запали цигара с марихуана на интервю, акциите на „Тесла” се сринаха (ВИДЕО)"}
{"url": "http://epicenter.bg/article/ETsB--Pazarat-na-nedvizhimi-imoti-mozhe-da-predizvika-sledvashtata-kriza-v-Evropa/163060/4/0", "text": "Пазарът на недвижими имоти може да предизвика следващата криза в Европа. Това заяви експертът на Европейската централна банка Даниеле Нои в интервю за Латвийската информационна агенция, предава БГНЕС. Според нея обаче банките сега са по-подготвени да се справят с подобни сътресения, отколкото са били преди десетилетие. На фона на рекордно ниските лихви цените на недвижимите имоти неимоверно са се покачили и то в няколко „горещи” локации. Експерти предупреждават, че облекчената валутна политика крие рискове от изкуствено надуване на балона на имотния пазар, което може да доведе до неговото спукване и потенциална криза. „Какво би могло да доведе до следващата криза? Не знам точно, но подозирам, че това може да е пазарът на недвижими имоти”, твърди Нои в интервюто. „Знаем със сигурност, че ще има нова криза. Но не знаем кога и защо ще възникне тя.” Въпреки че като цяло капитализацията на банките е по-добра, ликвидността е голяма и парите са „евтини”, експертът предупреди, че някои банки не са успели да си подсигурят допълнителни гаранции да наберат допълнителна ликвидност на пазара, когато са под натиск. „Това, което все още липсва, е Европейска застраховка на депозитите”, посочва Нои. „Знам, че някои държави от Северна и Източна Европа искат да видят по-решително намаляване на рисковете в банките от еврозоната преди да бъдат предприети каквито и да било по-нататъшни действия. Лично аз мисля, че рисковете вече значително бяха намалени. Затова сега е време да продължим напред”, добавя тя. По отношение на прибалтийските държави Нои предупреди, че повишаването на цената на търговските имоти представлява риск, както и използването на променливи лихвени проценти, тъй като няма гаранции, че заплатите и печалбите ще растат паралелно с лихвите. Всичко това представлява и по-голям риск за северните държави, тъй като скандинавските банки притежават голяма част от прибалтийските финансови институции, допълва Нои.  ", "date": "2018.09.08", "title": "ЕЦБ: Пазарът на недвижими имоти може да предизвика следващата криза в Европа"}
{"url": "http://epicenter.bg/article/Otnovo-ad-na-patya--17-raneni-v-tezhka-katastrofa-kray-Razgrad/163041/3/0", "text": "Микробус и ТИР са се сблъскали челно по пътя Разград –Благоево, 18 души са откарани в болница. Това съобщиха за Агенция „Фокус“ от пресцентъра на ОДМВР – Разград. Микробусът и камионът са се ударили край местността Пчелина. По първоначални данни 17 души плюс водачът са пътували в микробуса и са откарани в болница.    Един от пострадалите при катастрофата на пътя Разград - Благоево е в кома, а 48-годишният шофьор на ТИР-а с инициали П.С. от Разград ще бъде задържан. Това съобщиха от ОДМВР - Разград. Единият от пътниците в микробуса е в кома, други трима са с различни фрактури и наранявания.   Сигналът за инцидента е подаден малко след 10.00 часа тази сутрин. По първоначални данни на пътя Разград – Благоево на завой ТИР и микробус са се закачили, вследствие на което микробусът се преобърнал в канавка.   Тежката катастрофа е затворила пътя Разград - Попово около 10.00 часа днес. Микробус \"Форд Транзит\" със силистренска регистрация се е ударил челно в разградски ТИР на един от завоите към местността Пчелина. В буса, шофиран от 57-годишния П.Ш., пътували 17 души - пенсионери от силистренското село Страцимир, които отивали на събор в поповското село Садина. При сблъсъка бусът се преобърнал в крайпътното дере. Всички 18 човека (с водача) са откарани в МБАЛ - Разград.   Шофьорът на ТИР-а, П.С. на 48 години от Разград, не е пострадал. Продължава огледът на местопроизшествието за изясняване на причините, довели до катастрофата.  ", "date": "2018.09.08", "title": "Отново ад на пътя! 18 ранени в тежка катастрофа край Разград, един човек е в кома (ОБНОВЕНА, СНИМКИ)"}
{"url": "http://epicenter.bg/article/Eto-go-britanetsa-Dani--koyto-prebi-invalid-v-Slanchev-bryag--VIDEO-/163042/3/0", "text": "Британецът Дани Джеймс Нот, който преби шотландски инвалид в луксозен хотел в Слънчев бряг, а след това нападна и охраната, се покая за случилото се и помоли Районния съд в Несебър да го освободи от ареста,  Дани Нот изрази готовност да плати парична гаранция до 10 000 лв. и остави паспорта си като залог, че няма да напусне страната. „Искрено съжалявам. Не съм такъв човек, не съм агресивен и няма да бягам от страната ви“, каза в съдебна зала британецът. Неговият адвокат Веселин Анестиев изтъкна, че Дани е съдействал на полицията и е направил пълни самопризнания „за това, което си спомня“. На този етап 27-годишният английски турист не признава да е употребявал наркотици. Твърди само, че обърнал няколко питиета. Баба му и дядо му чакат решението на съда, от майката на Дани обаче няма и следа. Наблюдаващият прокурор Стела Мешова настоя Дани Нот да остане зад решетките, защото има реална опасност да се укрие от българското правосъдие. Той няма постоянен адрес в България, а резервацията му в хотела в Слънчев бряг е изтекла вчера, отбеляза обвинителят. Очаква се всеки момент Районният съд в Несебър ще се произнесе за мярката му.   Около половин час след полунощ срещу четвъртък Дани Джеймс се прибира в стаята си на 5-я етаж, като преди това е вдигнал невъобразим скандал във фоайето на хотела, на рецепционистките и на охраната. Наложило се да бъде извикана майка му, за да го убеди да се прибере в стаята си.   Докато тя се опитва да го заведе до стаята, държейки го под ръка, двамата внезапно се разминават в коридора с беззащитния инвалид. Без никаква причина Дани Джеймс нанася поредица от удари на възрастния човек, поваляйки го на пода.   Ръководителят на Апелативна прокуратура Любомир Петров обяви, че държавното обвинение ще иска присъда за бруталните изстъпления на Дани Джеймс и увери, че той няма просто да се размине с глоба като шведа Ралф Сундберг.   „Тук са множество деяния и няма как да мине само с глоба, както при шведа. Ще искаме лишаване от свобода. Това са абсурдни действия”, каза Любомир Петров.  ", "date": "2018.09.08", "title": "Ето го британецът Дани, който преби инвалид в Слънчев бряг (ВИДЕО)"}
{"url": "http://epicenter.bg/article/GDBOP-udari-dilarska-banda-v-Burgasko--12-dushi-sa-zad-reshetkite--Snimki-/163046/3/0", "text": "12 души са задържани за участие в организирана престъпна група за разпространение, производство и отглеждане на наркотици в Бургаско. Това съобщиха от пресцентъра на МВР. Операцията е реализирана на територията на Бургаска област след утвърден план от главния секретар на МВР гл. комисар Младен Маринов и под прякото ръководство на Специализираната прокуратура. В нея са участвали служители на териториалния сектор „Борба с организираната престъпност“ към ГДБОП - МВР в Бургас и колегите им от Отдел „Наркотици“ при ГДБОП. В хода на полицейските действия са задържани 12 участници в групата. На четирима от тях – на възраст 37 г., 39 г., 28 г. и 22 г., е повдигнато обвинение за извършено престъпление по чл.321 вр. чл.354а от НК. С решение на Специализирания наказателен съд им е повдигнато обвинение по чл. 321 от НК и им е наложена мярка за неотклонение „Задържане под стража“. В рамките на операцията са извършени множество процесуално-следствени действия в жилища и ползвани от задържаните леки автомобили. Иззети са около 1 кг различни видове наркотични вещества - суха зелена тревна маса - канабис, метамфетамин, кокаин, хашиш. Открити са 48 растения от рода на конопа, 18 от които били отглеждани в специално оборудвано за целта помещение на къща. При претърсванията са иззети още - газово оръжие, ножове и палки, а в дома на лидера на групата е открита и парична сума в размер на 15 490 лв. По първоначални данни групата е действала от началото на тази година на територията на страната и Бургаска област. Установено е, че участниците са прибягвали до използването на насилствени методи - заплахи и побои, при осъществяване на престъпната си дейност. По случая е образувано досъдебно производство, работата по което продължава под надзора на Специализираната прокуратура.  ", "date": "2018.09.08", "title": "ГДБОП удари дилърска банда в Бургаско, 12 души са зад решетките (Снимки)"}
{"url": "http://epicenter.bg/article/Sadat-ostavi-v-aresta-britanskiya-turist--prebil-invalid-v-Slanchev-bryag--VIDEO-/163050/3/0", "text": "Съдът в Несебър реши да остави за постоянно в ареста 27-годишния английски турист Дани Джеймс, който буйства в хотел в Слънчев бряг и наби друг турист с увреждания, предаде бТВ. Мотивите на съда бяха, че той е проявил упоритост при извършване на престъплението, а майка му е признала, че двамата много работят в Англия и идват на почивка в България,за да разпускат с алкохол. Според държавното обвинение младежът трябва да остане в ареста, защото може да се укрие, след като почивката му вече е свършила. Пред съда той е заявил, че искрено съжалява и не е агресивен човек. Обяснил е, че е изпил няколко питиета и не помни какво се е случило. Поискал е да бъде освободен под парична гаранция от 10 000 лева. Майката на подсъдимия британец, която е станала свидетел на инцидента, е напуснала страната ни. В съдебната зала присъстваха бабата и дядото на младежа. \"Нищо не знаем. Бяхме на почивка в Слънчев бряг и не сме го виждали от Англия. Разбрахме, че е задържан. За какво, не знаем\", посочи дядото на момчето, а според баба му той е прекрасен човек.  ", "date": "2018.09.08", "title": "Съдът остави в ареста британския турист, пребил инвалид в Слънчев бряг (ВИДЕО)"}
{"url": "http://epicenter.bg/article/V-navecherieto-na-15-septemvri--MVR-s-mashtabna-proverka-v-uchilishtata/163056/3/0", "text": "Полицията започна мащабни проверки във всички училища една седмица преди началото на учебната година. Проверка на bTV в Шумен показа, че уличната маркировка все още не е обновена, пешеходните пътеки по натоварените улици и булеварди са неразличими, което може да създаде предпоставка за инциденти. От общината всяка година опресняват маркировката преди 15 септември, но сега това все още не е факт.   Пропуски, които трябва да бъдат отстранени до седмица има и в София. Владимир Тодоров, председател на Асоциацията на пострадалите в катастрофи, показа няколко места в столицата, където липсват пешеходни пътеки, леганли полицаи и осветление покрай училища. Полицията е разпоредила, пешеходните пътеки да бъдат освежени, знаците – налични, както и да има парапети около сградата. По данни на КАТ, последнте години пътните инциденти около училищата са намалели. „Много често причината да има инцидентт е, че водачът е бил улисан в някакви свои мисли и не е забеляза пешеходеца или че има въведена оганизация на движевние. Важно е да бъдем отговорни към децата.   На 17 септември, когато учебната година започва, до всяко училище ще има полицейска патрулка.  ", "date": "2018.09.08", "title": "В навечерието на 15 септември: МВР с мащабна проверка в училищата (ВИДЕО)"}
{"url": "http://epicenter.bg/article/Minyu-Staykov-imal-chetiri-prisadi-kato-mlad--boril-se-sreshtu-togavashniya-rezhim/163068/3/0", "text": "Миню Стайков остава в ареста,   Това реши Специализираният наказателен съд в София. С мярка за неотклонение задържане под стража са и другите двама, арестувани заедно с него. Зад решетките остават Белун Хазърбасанов, който е брат на жената на Миню Стайков, както и синът на кмета на Карнобат – Иван Димитров. Мярката не е окончателна и може да бъде обжалвана пред Специализирания апелативен съд.   Тримата бяха задържани преди дни и обвинени за участие в престъпна група за производство и разпространение на акцизни стоки без бандерол, данъчни престъпления и пране на пари. Според съдията по делото може да се направи обосновано предположение за участието на Стайков в престъпната група. Също така имало доказателства, че той е създал условия и организация за извършване на данъчни престъпления, чрез регистриране на голям брой търговски дружества на свързани с него лица, които той реално контролира, предаде БТА. От документите по делото съдът установи още, че може да се направи обосновано предположение за съпричастност на обвиняемия Хазърбасанов към престъпната група. Той също контролирал търговски дружества, регистрирани на негово име и други лица, които евентуално са създадени с цел извършване на данъчни престъпления. Обосновано предположение за участие в организирането на дейността по производството на цигари без бандерол има за Иван Димитров, според съдебния състав. За данъчни престъпления обаче нямало данни. Опасност за укриване няма за никого от обвиняемите, каза още съдът. Като допълни обаче, че има опасност те да извършат нови престъпления.   По-рано стана ясно, че Стайков е имал четири присъди като млад, а шуреят му Белун Хазърбасанов – три,   Това съобщи наблюдаващият прокурор Ангел Кънев, който поиска това да се вземе предвид от Специализирания съд, който трябва да определи мярката неотклонение на двамата, задържани след акцията на прокуратурата в Карнобат. Кънев уточни, че двамата са реабилитирани и съдебните им досиета са чисти. Самият Миню Стайков поиска пред съда да обясни, че става дума за присъди, които са произнасяни преди 39 години, когато е бил съвсем млад, когато режимът в България е бил съвсем друг, а той е вършил неща, които са против този режим и се чувствал като дисидент. По време на почивката, запитан какви са тези деяния, за които е осъждан Стайков, прокурор Кънев отказа да уточни друго, освен че те са против собствеността. Специализираната прокуратура поиска те да останат за постоянно в ареста. Според обвинението това се налага от фактическата и правна сложност и големия обем на материалите и доказателствата по досъдебното производство, както и заради изчакване на материали от партньорски служби по линия на международното сътрудничество.  ", "date": "2018.09.08", "title": "Миню Стайков остава в ареста заедно с шурея си и сина на кмета на Карнобат (ОБНОВЕНА)"}
{"url": "http://epicenter.bg/article/Krasimir-Karakachanov--Predsrochni-izbori-nyama-da-ima--I-prezidentat-go-kaza-/163028/2/0", "text": " Надявам се в понеделник диалогът да бъде конструктивен\", заяви пред бТВ министърът на отбраната и лидер на ВМРО Красимир Каракачанов.   \"Не искам да изразявам лична позиция, трябва да имаме обща позиция на ОП. Но аз смятам, че   Но оттук-нататък е въпрос и на диалог между коалиционните партньори. Българският народ има една поговорка:  , коментира той.   Вицепремиерът отново повтори,   Но ние сме различни хора, с различен темперамент, господин Симеонов по този начин защити аргументите си\", каза още той.   , заяви Каракачанов.   \"  Вътрешният министър свърши също доста работа. За по-малко от 1 година бяха назначени още 1000 полицаи, увеличиха се заплатите. Той се сблъска с една система, която не му е позната, но той навлезе в работата бързо. Господин Московски пък е един от най-опитните министри, вземете и неговата позиция в защита на българските превозвачи, това са смели ходове, които аз не мога да не уважавам\", коментира вицепремиерът.   \"Смятам, че е добре и Симеонов, и Ангелкова да започнат да си говорят. Тяхната работа е в една посока и е по-добре да започнат да си говорят\", каза той по повод конфликта между вицепремиера и министъра на туризма.   , чухте какво каза и президентът. Той е избран от гласоподавателите на БСП и той се опита да вкара малко разум в главите им, като каза, че предсрочни избори няма да променят нищо. Няма смисъл да вкарваме държавата в хаос за половин година\", смята вицепремиерът.  ", "date": "2018.09.08", "title": "Красимир Каракачанов: Предсрочни избори няма да има. И президентът го каза!"}
{"url": "http://epicenter.bg/article/Tsveta-Karayancheva--Deputatite-na-GERB-ne-sa-saglasni-s-ostavkite-na-trimata-ministri/163031/2/0", "text": "Оставките на министрите на вътрешните работи, регионалното развитие и транспорта, подадени след жестоката катастрофа край Своге, няма да решат проблемите, но са морален акт на поемане на политическа отговорност. Такова мнение изрази в ефира на „Събуди се” председателят на Народното събрание Цвета Караянчева. Тя каза, че парламентарната група на ГЕРБ като цяло не е съгласна с оттеглянето на Николай Нанков, Валентин Радев и Ивайло Московски, но всичко зависи от решенията на Коалиционния съвет. „Как може един министър да знае какво се случва на всички нива в администрацията? Има много хора, които трябва да отговарят за отделните проблеми. На парламентарния контрол в петък Нанков отговори на 16 въпроса и дори депутатите от опозицията му ръкопляскаха, защото е изключително компетентен”, коментира Караянчева. Тя допълни, че следващата седмица в пленарна зала ще бъде обсъден законопроектът за задължителното поставяне на колани в автобусите. Идеята обаче срещала сериозна съпротива. Председателят на НС коментира и напрежението в управляващата коалиция. Караянчева изрази надежда, че партньорите ще спрат да си комуникират чрез медиите. И каза, че очаква ГЕРБ да изкара пълен мандат и да изпълни поетите чрез предизборната програма ангажименти поне на 90%.   На въпроса коя е \"синята каска в ГЕРБ\", председателят на парламента отговори: Цветан Цветанов!    ", "date": "2018.09.08", "title": "Цвета Караянчева: Депутатите на ГЕРБ не са съгласни с оставките на тримата министри"}
{"url": "http://epicenter.bg/article/Krachmarski-snimki-s-otets-Ivan-razbuniha-duhovete-vav-Feysbuk/163058/2/0", "text": "Кръчмарски снимки с известния като благодетел отец Иван от Нови Хан разбуни духовете във Facebook. В социалната мрежа циркулираха два фотоса, на които се вижда как свещеникът е на маса с младо момиче и двамата похапват мръвка,  Първоначално самият отец Иван коментира пред „Монитор“, че това всъщност е внучката му, с която бил на почивка в Гърция преди около две седмици. Разказа, че са били на вечеря с нея и дъщеря му в ресторант, на брега на морето. Обясни ни, че внучката му всъщност е на 22 години, сценичен гримьор и живее в столицата. След като обаче „Монитор“ изпрати въпросните снимки на отец Иван, само след около десетина минути ни потърси момиче на име Ина Николова. Тя поясни, че е от приюта на отец Иван в село Якимово и фотосите са от рождения й ден през декември. Качила снимките във Facebook, като не предполагала, че ще му навреди. „Искрено съжалявам. Откакто баща ми почина, отец Иван се грижи за мен и майка ми, той ни е като закрилник. Не мога да повярвам какво недоразумение се е получило. Срамувам се, но съм и тъжна и обидена, не съм очаквала, че ще има хора, които ще изтълкуват това погрешно“, коментира момичето. Тя поясни, че по време на празника е имало и други хора. Тогава Ина навършила 25 години. След тържеството обаче пуснала снимките в социалната мрежа без знанието на отец Иван, като написала: „Все така да ни помагаш“. В същото време отец Иван поясни, че дори е изкарал тежко боледуване. Две седмици е бил на лечение във Военна болница в София. „Вдигнах температура и се разболях от червен вятър. Дори загубих съзнание. Приеха ме в болницата в Монтана, но след това се наложи да отида и в София, каза още свещеникът. Той уточни, че в момента в приютите в Якимово и в нови Хан има 72 ученика и затова да му необходими средства за облекло и учебни пособия. Дарители са му помогнали да плати едната сметка за ток. „Аз не произвеждам нищо и няма от къде да намеря пари. Добре, че има добри хора да помагат. Онзи ден оставих 1700 лева за дрехи за децата в един магазин в Лом, много е скъпо всичко“, каза още той.  ", "date": "2018.09.08", "title": "Кръчмарски снимки с отец Иван разбуниха духовете във Фейсбук"}
{"url": "http://epicenter.bg/article/Stoyan-Mirchev---Viziya-za-Balgariya--predlaga-konkretni-resheniya-po-strategicheski-za-stranata-vaprosi/163062/2/48", "text": "„Визия за България\" е надпартиен, отворен документ, който има за цел да представи конкретни решения по стратегическите за страната ни въпроси - икономика и доходи, регионално развитие, здравеопазване и образование. Това каза на срещата си със социалистите от община Дулово народният представител Стоян Мирчев, съобщиха от пресцентъра на БСП. БСП предлага „икономическа държава\", а не „бездържавна икономика”, добави Мирчев, като уточни, че една от промените, предлагани от левицата, е намаляване на ДДС за основни храни и лекарства. Народният представител от Силистра се включи и в отбелязването на 73-годишнината от 9 септември. Тази вечер Мирчев ще посети община Ситово, където ще разговаря с местния актив на левицата.  ", "date": "2018.09.08", "title": "Стоян Мирчев: „Визия за България” предлага конкретни решения по стратегически за страната въпроси"}
{"url": "http://epicenter.bg/article/Krasimir-Valchev--Tryabva-da-vazpitame-detsata-si-da-uvazhavat-uchitelya/163065/2/0", "text": "Министерството на образованието и науката ще финансира от догодина дейности по интереси, свързани с математически, технически и природни науки, както и обучения по компютърно моделиране още от първи клас. Това съобщи министър Красимир Вълчев след среща с директори, учители, представители на общините и синдикатите в област Русе, съобщиха от пресцентъра на МОН. \"Днешните деца ще са на пазара на труда през 2060 година, когато все повече професии ще изискват дигитални умения\", каза министър Вълчев. Затова трябва още от първи клас да се свърже креативността с уменията за програмиране и да бъдат подготвени дигитални създатели. През следващата година при изготвяне на държавния план прием ще се акцентира на паралелки с изучаване на математика, технически науки и професии. По думите на министъра професионалното образование и дуалното обучение са важни, за да се осигурят специалисти за местната икономика. Преди новата учебна година министър Вълчев апелира родителите да изпращат децата си в градина и на училище с доверие в учителя. \"Трябва да възпитаме децата си да уважават учителя\", каза министърът. Той препоръча на преподавателите да положат максимални усилия за взаимодействие с родителите. По думите му въвеждането на електронни дневници ще помогне да се изгради доверие между родители и учители. Очаква се около 1000 училища да въведат електронни дневници. Училището трябва да възпитава и в толерантност, когато учи децата на правилата на движение по пътищата, каза министърът по повод увеличението на часовете по пътна безопасност от тази година. Друг акцент в срещата с директорите на детски градини и училища бяха новите моменти в организацията на работа, дейността на екипите за обхват на децата в образователната система, преминаването към едносменен режим и обновяването на материалната база. Министър Вълчев заяви, че учебната година ще започне навсякъде, независимо от ремонтите, които се извършват в училищата. В Русе заедно с кмета Пламен Стоилов и народния представител Пламен Нунев той посети детски градини, които се модернизират със средства по ОП „Региони в растеж“. С европейски средства в града се ремонтират СУ \"Христо Ботев\", ПМГ \"Баба Тонка\", ЦДГ \"Пинокио 1\", ЦДГ \"Пинокио 2\" и ЦДГ \"Русалка 2\".  ", "date": "2018.09.08", "title": "Красимир Вълчев: Трябва да възпитаме децата си да уважават учителя"}
{"url": "http://epicenter.bg/article/Rumyana-Kolarova--Podkrepata-za-Rumen-Radev-e-po-golyama--otkolkoto-za-BSP/163066/2/0", "text": "„Не мисля, че специално в рамките на партията има напрежение заради оставките. Ако има такова то е заради възможността да има още оставки и дали тези ще бъдат приети. По-скоро оставките предизвикаха напрежение в коалиционните партньори, което е логично и това е заради това, че когато се сменят министри, може да се прибегне и до тях. Когато един партиен лидер стане част от правителството, това означава, че правителството си отива, ако и партийният лидер си отиде”, обяви в предаването „Офанзива с Любо Огнянов” по Канал 3 политологът Румяна Коларова. „Обединени патриоти имат зад себе си групови интереси, които по един или друг начин упражняват натиск. Те държат да създават за себе си представа като трън в петата на всяка власт. Валери Симеонов държи да се изявява сам. Много често виждаме от тази партия ясно разграничаване. Така беше и за Истанбулската конвенция. В оставките със сигурност има заинтересовани групи, които искат те да останат. В крайна смета всеки един министър има своите плюсове и минуси. Ако става дума за оставките, трябва да гледаме на тях като това, че правителството бере на техен гръб плодовете на управлението си до момента”, категорична беше тя. „Приемането на оставките е решение, което взима премиера във всяка една държава. Не случайно съставът на кабинета е свързан със самата позиция на Бойко Борисов. Той поема риска, защото дали ще ги, или няма да ги приеме си е риск. За всяка една оставка си има списък от плюсове и минуси. ГЕРБ е партия, която е преминала през много такива моменти. Ако говорим за напрежение, може да има за местните избори повече, отколкото вътрешнопартийно”,заяви Румяна Коларова. „Изказването на президента за предсрочните избори беше добро, защото иначе щеше да изглежда като да обслужва само една партия. До момента ГЕРБ не е губила избори. Въпросът е в това, че непълният мандат може би уморява повече. В момента подкрепата за БСП угасва и трябва да им се даде време, затова мисля, че Румен Радев по този начин се дистанцира. В момента подкрепата за него е по-голяма, отколкото на БСП”, заяви политологът.  ", "date": "2018.09.08", "title": "Румяна Коларова: Подкрепата за БСП угасва и президентът Радев вече се дистанцира от нея"}
{"url": "http://epicenter.bg/article/Kostadin-Paskalev--Ochevidno-Borisov-e-poiskal-ostavkite-na-ministrite--sega-zapochva-golemiyat-tsirk/163069/2/0", "text": "„Не знам дали подаването на оставки е политическа отговорност, или е замазване на проблема. Докато не завършат съответните процедури, аз не смятам, че някой може да каже кой е виновен в случая край Своге. Не мога да кажа дали аз бих подал оставка, ако бях на мястото на Николай Нанков. Аз подадох своята и написах в 5 точки мотивите си за това, дадох ги на премиера и въпросът приключи. Тук очевидно Бойко Борисов ги е поискал, те са подадени и сега се започва големият цирк”, заяви в предаването „Офанзива с Любо Огнянов” по Канал 3 бившият министър на регионалното развитие в кабинета на НДСВ Костадин Паскалев. Поне социологията сочи, че ако има предсрочни избори, те до голяма степен ще повторят ситуацията сега, коментира той по повод изказването на президента. „Аз смятам, че Румен Радев е издигнат от българските граждани и смятам, че всяка една политическа партия, която си мисли, че нейните симпатизанти гласуват само за една или за друга политическа група, прави голяма грешка, както БСП я направи по времето на Пламен Орешарски- не си даде сметка, че голяма част от десните гласуваха за промяна на статуквото и сбърка след това в управлението си. За съжаление, президентът е прав - БСП все още не е формулирала ясна алтернатива, с която да завладее сърцата и умовете на българските граждани и респективно, да спечели изборите. Лично според мен Визията е една добра крачка в правилна посока в смисъл, че се предлага нещо на гражданите, което да бъде дискутирано.   Аз бих обърнал структурата на \"Визия за България\", бих започнал с глобално къде се намира България и какви са нейните цели в Европа и света. Бих коментирал след това какво се случва с демографията на страната и след това бих преминал към икономиката и цялата социална сфера. Това са важните неща за коментиране. Според мен Визията има твърде много недостатъци в този момент за да бъде наречена алтернатива на сегашното управление”. „В България има традиции в строителството на пътищата, има и съответните фирми с добри качества. Лично според мен има много тежки проблеми и един от тях е отсъствието на една цяла програма, която е свързана с изграждането на инфраструктурата у нас. От година на година се намират нови решения, които обаче не вършат нищо. Онова, което трябва да се случва е да се правят добри проекти, които обаче струват много пари и след това да правят добри поддържащи процедури като се избират сериозни изпълнители за тях”, категоричен беше той. „Започва се от качеството на проектите, минава се към изпълнителите и след това към контрола на изпълнението. Навсякъде има проблеми. Големият проблем в нашата държава е корупцията. Винаги има намаление на бюджета при корупционни схеми. Още на следващия ден след трагедията в Своге, регионалният министър съобщи, че има проблем с пътната настилка, което беше и доказано след това. Имам притеснение с това как работят правораздавателните органи, защото се раздават присъди, преди да е приключило разследването. За да можеш да направиш една оценка на конкретната ситуация, трябва да си запознат с фактите. Очевидно мерки не са били взети. В много участъци има проблеми, мога дори да кажа, че строителството ни не е качествено”, заяви Паскалев.  ", "date": "2018.09.08", "title": "Костадин Паскалев: Очевидно Борисов е поискал оставките на министрите, сега започва големият цирк"}
{"url": "http://epicenter.bg/article/Rumen-Gechev--Shte-preborim-GERB-na-predsrochni-izbori--obshtestvoto-vizhda--che-tryabva-da-ima-takiva/163070/2/48", "text": "„Приемам критика към „Визия за България” при положение, че това не е управленска програма. Това е една дискусия с обществото”, каза в предаването „Офазнива с Любо Огнянов” по Канал 3 депутатът от БСП Румен Гечев. „Никъде не е казано, че напускаме парламента и не е взимано такова решение. Това решение на Корнелия Нинова значи, че винаги ще има 20 души. При важни закони ще бъдем там. Ние искаме просто да използваме времето да обсъждаме с хората проблемите и не само наши симптизанти, а дори бизнеса и хора, които са заинтересовани от нашата визия”, каза още той. „Българското общество вижда, че трябва да има предсрочни избори. Коалицията се разстрелва в медиите. Вътре в самата партия ГЕРБ има ожесточени престрелки, особено между Борисов и Цветанов и това се усеща в парламента. Това напрежение личи при опитите за оставки в последните месеци. Имаше оставки, които бяха отхвърлени. Сега ще видим и тези в понеделник дали ще бъдат приети. Цветанов казва, че той кара влака, а не премиерът. При партньорите също тече напрежение. България за последните 10 години се превърна за шампион в корупцията. Не можем да им се доверим”, категоричен беше Румен Гечев. „Предсрочните избори не можем да предизвикаме в парламента. Ние искаме да отидем при хората, да говорим с тях и да можем да си довършим управленската програма и да сме готови за предсрочни избори”, заяви депутатът от БСП. „Ние сме демократична страна и е право на президента да дава оценки. Той не е казвал, че БСП няма перспектива, а че в момента резултатът може да бъде същият. Ние ще преборим ГЕРБ със сигурност на изборите, в момента, в който завършим управленската си програма. В момента само с визията, няма как да постигнем добри резултати. БСП е самостоятелна партия и ние си взимаме решенията. Оценките на президента за това управление са много категорични и отрицателни със всички скандали, които се случват в държавата”, заяви още Румен Гечев.   Контрабандата в държавата е огромна. Прокуратурата обяви, че 700 тира с нелегални цигари са излизали от България в последните години! И това не е забелязано? Как става това, попита депутатът от БСП.  ", "date": "2018.09.08", "title": "Румен Гечев: В ГЕРБ има ожестоени престрелки между Цветанов и Борисов"}
{"url": "http://epicenter.bg/article/Vezhdi-Rashidov--10-godini-rabotih-s-Boyko-Borisov-i-nyama-po-priyaten-chovek-/163071/2/0", "text": "\"Властта трябва да се упражнява и не знам какво ще прави БСП като ни свали. Всеки ден опозицията се занимава с клюки. Японците имаха Фукушима и никой не се занимаваше с оставки. Хората се обединиха и намериха как да се оправят. Ние постоянно оставки имаме. Да я вземат, но не знам за какво им е.  Опозицията е слаба, така премиерът може да кара още 20 години\", каза в предаването „Офанзива с Любо Огнянов” Вежди Рашидов.    :Всичко това е толкова тъпо и смешно. 10 години работих с Бойко Борисов и няма по-приятен човек. С него може да се говори и да се оправят проблемите.  На всеки министър оставката му е в джоба. Законът и правилата на играта позволяват той да избере екипа си. Ако е негово решението да ги смени, това е неговото право, но ако някой смята, че оставките ще оправят нещо, греши. Аз смятам, че министрите са много готини и си вършат работата. БСП искат да яхнат проблема все едно свалят властта, но нищо не свалят. Хората, които си отиват, са от ГЕРБ и решението е на Борисов, защото той преценява с кой и как иска да работи\", заяви Рашидов.    „Това подхвърляне на теми за корупции и напрежение е безсмислено”, каза той в отговор на Румен Гечев, който заяви, че има сблъсък между Цветан Цветанов и Бойко Борисов.” Когато човек говори за нещо, нека казва имена. Това говорене е много вредно”.", "date": "2018.09.08", "title": "Вежди Рашидов: 10 години работих с Бойко Борисов и няма по-приятен човек!"}
{"url": "http://epicenter.bg/article/Desetki-hilyadi-posetiha-Komitskiya-sabor--organiziran-ot-Patriotite-ot-VMRO/163072/2/0", "text": "По инициатива на ВМРО днес, 8 септември 2018 година (събота), се състоя Вторият комитски събор с подкрепата на НЧ „Тома Кърджиев“ - село Червена вода и НЧ „Гоце Делчев“ - Русе. Това съобщиха от ВМРО. Специални гости на събитието бяха вицепремиерът и министър на отбраната Красимир Каракачанов, евродепутатът от Европейските консерватори и реформисти Ангел Джамбазки, областният управител на област Русе Галин Григоров, народните представители от ПГ на Обединени патриоти и зам.-председатели на ВМРО - БНД Искрен Веселинов и Милен Михов. В църквата „Св. Архангел Михаил“ се извърши освещаване на знамето на Червеноводската чета. След края на службата присъстващите положиха цветя и венци пред паметника на Тома Кърджиев и участниците в четата. След това Красимир Каракачанов откри официално Втория комитски събор. В него участват повече от 30 самодейни колектива, около 100 чети от цялата страна, множество индивидуални участници. Лидерът на ВМРО Красимир Каракачанов приветства присъстващите с думите: „Ние сме един от най-старите народи на Балканите и имаме своя дълг да пазим традициите и порядките на нашите предци. Българската памет е това, което ни е съхранило през вековете. Дори през онези тъмни столетия на Османско иго. Но ето ни тук и сега. Наш дълг е да продължим традициите!“. Воеводата допълни още, че уникалността на българския фолклор трябва да се предава през поколенията. Заместник-председателят на партията и представител в Европейския парламент Ангел Джамбазки заяви, че трябва да се пази читалищната дейност. „Тя предава от поколение на поколение нашият бит и култура. Това, което виждаме днес е показателно, че родолюбието и патриотизмът в сърцата на българите са живи”, каза още зам.-председателят на ВМРО. Той отново обърна внимание и на неговата инициатива като евродепутат да бъде създаден български Институт „Св. св. Кирил и Методий“, в който нашите сънародници зад граница да изучават българския език и култура. Това е едно най-мащабните събития в Русе и региона за последните години. То има за цел да накара хората да научат традициите и да изучават историята на България. В своята 125-годишна история ВМРО винаги е бранила териториалната цялост на страната ни. Ние, Патриотите от ВМРО, през годините сме пазили и ще продължим да пазим родния фолклор, бит и култура, които са ни съхранили като нация през трудните векове на робството. Да живее България! Вторият комитски събор ще продължи и в неделния ден с много интересни изненади за участниците. Вечерта от 19 часа за всички гости ще пее Володя Стоянов.  ", "date": "2018.09.08", "title": "Десетки хиляди посетиха Комитския събор, организиран от Патриотите от ВМРО (СНИМКИ)"}
