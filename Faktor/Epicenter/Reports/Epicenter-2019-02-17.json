{"url": "http://epicenter.bg/article/Ramadan-Atalay--Podkrepihme-Rumen-Radev--zashtoto-iskahme-da-pokazhem-spada-na-GERB/175526/2/0", "text": "  Партия ДПС никога не е раздавала шутове. Учудвам се защо БСП не са слушали нашите изказвания по време на разглеждането на Изборния кодек. Ние като политическа формация имахме за цел да модернизираме изборния процес, ние казахме какво куца в Изборния кодекс. Бяхме единствените смели. Питам: БСП с ВМРО коалиция ли са?   Това попита Рамадан Аталай от ДПС в ефира на предаването \"Беновска пита\" по Канал 3.   \"Когато ставаше въпрос за избирателните списъци, БСП предложиха актуализиране, за да се представят пред обществото на загрижени за тези списъци. Реагираха пошло във връзка с преференциите. Голяма част от БСП ходиха, по време на обсъждането на Изборния кодекс в Народното събрание, в \"Александър Невски\" да палят свещи, за да мине това предложение на ДПС за преференциите, каза депутатът.   Президентът Радев го подкрепихме, за да покажем спада на ГЕРБ. Тогава тръгна спада на ГЕРБ. Съмненията, че ГЕРБ фалшифицират изборите, не ги чувате от мен, добави Аталай . Ние сме единствената формация, която е здраво стъпила на земята, категоричен бе той.    ", "date": "2019.02.17", "title": "Рамадан Аталай: Подкрепихме Румен Радев, защото искахме да покажем спада на ГЕРБ"}
{"url": "http://epicenter.bg/article/Ninova-predlaga-na-plenuma--BSP-da-napusne-parlamenta-/175487/2/0", "text": "Лидерът на БСП Корнелия Нинава предложи групата на БСП да напусне парламента. Тя каза това в словото си пред Националния съвет на партията. Решението трябва да вземе пленумът.   Лидерът на БСП обясни предложението си към членовете на Националния съвет така:   , заяви още лидерът на БСП.   Всички без БСП са в управляващото мнозинство - ГЕРБ, ДПС, Обединени патриоти, Воля, не сме в изолация, подчерта тя.   Нинова постави и следните условия на ГЕРБ:     „Сговорът за Изборния кодекс беше грозен пазарлък, който беше предложен и на нас – имам самочувствието, че ние го отказахме“, каза още пред пленума Корнелия Нинова. „Споровете за Изборния кодекс показаха и нещо далеч по-сериозно, за което ние сме говорили, но то сега придоби видимост“, подчерта Нинова. „Две години говорим срещу задкулисието и модела на прехода, в който всички партии тайничко се сговарят за собствени и партиен интерес, някъде по тъмно“, обясни лидерът на БСП. Нинова подчерта, че нощта на приемането на Изборния кодекс е била брилянтен пример за това сговаряне. „Това беше грозен пазарлък за партийни интереси. Пазарлък, който беше предложен и на нас. Имам самочувствието, че ние го отказахме и да ви кажа, че трябва да се гордеем с това. Това е доказателство за думите ни. На този модел трябва да се сложи край. Моделът на прехода и задкулисието трябва да спре. Да се сложат на масата откритите разговори между партиите и резултата от тях“, коментира Нинова. По думите й в онази нощ положението е било: „ти на мене, аз на тебе“. „Не сме участвали като партия в този грозен пазарлък“, подчерта Нинова.     ", "date": "2019.02.17", "title": "Мълния! Нинова предлага на пленума: БСП да напусне парламента!"}
{"url": "http://epicenter.bg/article/Hamid-Hamid--Ne-e-imalo-iznudvane-v-razgovorite-s-GERB-za-preferentsiyata/175488/2/0", "text": "  Депутатът от ДПС нарече „медийна дъвка“ обясненията за преференциалния вот.   „За какви личности говорим, когато в някои Общински съвети тези личности влизат с 35 гласа? За какви личности говорим, щом има претенции този човек да е личност да разчита на 7% от партийния вход? А какво става с 93% този вот? Това прилича на болшевизъм, по-скоро не меншевизъм. Това е диктат!“   Политикът изтъкна, че и в настоящия закон е уреден въпросът за изцяло мажоритарен избор, но няма личности, които да искат да вляза в политиката като независими кандидати.   „Никакъв мажоритарен елемент не лице, което е решило с хората от фирмата си и с няколко приятели да вкара синчето си в парламента“, допълни той.   Сега чрез мажоритарния елемент в някои общински съвети се правят „групички“, които обслужват само една фирма, каза Хамид. Това според него става, защото във всички партии процесът по номинации тръгва отдолу - местните структури номинират, а централното ръководство утвърждава.   „Няма как една партия да е застрахована от тази грешка на някои от последните места да попаднат хора, зад които стоят съмнителни капитали“.   „ДПС внимателно подбира своите хора, но никоя партия не е застрахована как ще бъдат подведени местните структури по места и как някой млад, амбициозен татко или някоя млада амбициозна компания с няколкостотин работника ще реши да си направи групичка в съвет или в парламента ще си вкара някой депутат, който да изпълнява недотам нормални функции...“, каза депутатът от ДПС.   Омбудсманът Мая Манолова вече съобщи че изпраща промените в Изборния кодекс в Конституционния съд. Хамид изтъкна, че очаква съдът „да се произнесе спрямо Консултацията“.   „Когато се говори за отнемане на права, трябва да се чете малко по-внимателно, според мен. Никакви права не се отнемат! Може би се засяга правото на сенчестия бизнес да си прави групички по общинските съвети“.   Според ДПС в закона е необходим по-ясен механизъм кога могат да се правят промени при изтичане на мандата на ЦИК. Той оцени като „лоша практика в парламента“ това, че много от публичните органи, които НС избира, се избират месеци, след като изтече мандата на предишния състав.   „Нищо лошо не се случва с тези органи. Те си довършват правомощията до избиране на нов орган, така че не мисля, че се е случило нещо кой знае колко извънредно. За съжаление, практика е в НС“.   Хамид отрече ДПС да е стратегически партньор на управляващите в НС и заради вота за изтребителите Ф-16 и изборните правила.   „ДПС е начертало своя евроатлантически път, далеч преди да се появи на политическа сцена партия ГЕРБ! ДПС първа дефинира въобще в публичното пространство пътя на България в НАТО, така че изборът ни тук е напълно естествен и няма как тук някой да ни пришива към някой. Трябва ли да кажем за БСП, че са стратегически партньор на управление, защото беше подкрепено тяхно много важно искане в няколко текста - отпадне втория екземпляр от секционния протокол. Трябва ли сега да си вадим извод?“.    ", "date": "2019.02.17", "title": "Хамид Хамид: Не е имало изнудване в разговорите с ГЕРБ за преференцията"}
{"url": "http://epicenter.bg/article/Danail-Kirilov--Ombudsmanat-veroyatno-tarsi-valnata-na-publikata--sezirayki-KS-za-Izborniya-kodeks/175495/2/0", "text": "Предстоят два коренно различни вида избори като технология, като мандати, като специфика, така че бе редно законодателят да вземе становище по въпроса за съотношението вътре при формиране на преференциалната тежест. Така председателят на правната комисия в Народното събрание Данаил Кирилов коментира пред БНР промените в Изборния кодекс.   В предаването „Неделя 150“ на програма „Хоризонт“ той отхвърли паралелите с лятото на 2013 г. и избора на Делян Пеевски за шеф на ДАНС под влиянието на ДПС, защото „степента на засягане, за която опозицията говори, въобще не съответства за казуса, който стоеше през 2013 година“.   Относно подкрепата на Движението за промените в Кодекса, той заяви: „Не бих го нарекъл изгодна сделка, защото е безспорно, че ние понасяме щети в тази посока, но отговорността е част от управлението. Няма как да не се поема отговорност!“.   По повод сигнала, който омбудсманът Мая Манолова внесе в Конституционния съд заради промените, Кирилов коментира: „Омбудсманът е способен колега, дава си сметка, че по отношение на конституционни основания за противоконституционност, в този случай няма основание! Вероятно тук се търси подкрепата на публиката и използване на реакцията, на вълната, която се формира в обществеността“.   Управляващите никога не са неглижирали изявление на президентската институция, така че ще съобразят становището на държавния глава за промените, подчерта Кирилов по повод евентуално вето на промените.   Той обаче изтъкна: „Има логика цената на една преференция да бъде равна на тежестта на един мандат. В крайна сметка, отклоненията в това правило водят, при всички положения, до дисбаланс в една или в друга посока“.   Кирилов изтъкна, че на предходните евроизбори настоящият вицепремиер Томислав Дончев е събрал над 130 000 преференции при мандат от около 110 000 гласа: „Тоест, не иде реч за непостижима, невъзможна граница. От друга страна, не бива да забравяме, че ние имаме 6 или 7 евродепутата, тоест нашият вот формира 6 или 7 мандата, а не един мандат, така че не иде реч за хомогенност на преференцията -  тя може да следва и друга линия на фаворизация и на предпочитание. Всъщност говорим за една множественост, която, ако сочи на предпочитания, би следвало да бъде фокусирана по съответния ред“.   На европейските избори българите гласуват за общо 17 мандата и цената на един мандат е наистина висока като брой гласовете, но на местни избори има мандати, които са от порядъка 100-150 гласа, допълни Кирилов и обясни: „При сегашното правило от 7%, това означава, че с 10 до 15 гласа преференция се пренарежда листата. 10 или 15 класа са две семейства гласоподаватели! Когато става дума за едно универсално правило, което да се отнесе към три от чертите вида избори, които се произвеждат в България, трябва да се балансира Ако има прекомерност или отклонения в някоя от посоките, е напълно възможно да се направи една корекция“.   На въпрос, зададен от социалиста Крум Зарков, защо настоящият състав на ЦИК не е преизбран, за да бъде легитимирана комисията за евровота, Кирилов коментира: „Второто изречение на нормата за мандата казва точно това: „Старата ЦИК продължава мандата си до избора на това. Тук твърдението за нарушение на Закона е изключително спорно и дискусионно. Плюс това колегите „заплашват“ с Венецианската комисия, но самата Венецианска комисия приема за съществено изменение на обстоятелствата, ако половин година преди изборите се промени главният орган на изборната администрация“.   Според него заради предстоящите избори опозицията използва ескалационно всеки повод, „за да се създаде страх, за да се внуши загуба на права, за да се постигане максимална конфронтация“. „По тази причина е напълно обосновано подозрението, че процедурата за промяна ЦИК ще бъде използвана, за да се създаде нестабилност и форма на съмнение в предстоящия изборен процес“, каза Кирилов.    ", "date": "2019.02.17", "title": "Данаил Кирилов: Омбудсманът вероятно търси вълната на публиката, сезирайки КС за Изборния кодекс"}
{"url": "http://epicenter.bg/article/Dzhambazki-kam-Borisov--Varnete-preferentsiite-/175497/2/0", "text": "Г-н премиер, върнете преференциите! Не превръщайте лицемерието на БСП в героизъм. Защитете демокрацията! Това е Ваша политическа отговорност.   Това се казва в отворено писмо на евродепутата и заместник-председател на ВМРО – Българско национално движение Ангел Джамбазки, адресирано до председателя на ПП ГЕРБ  Бойко Борисов, по повод гласуваните промени в Изборния кодекс, които на практика отмениха преференциите и така премахнаха мажоритарния елемент в българската избирателна система.   \"Още в нощта, когато Комисията по правни въпроси в НС, гласува текстовете, ВМРО излезе с остра позиция, че това е погазване на правото на свободен избор и реално заличава основни достижения на демокрацията в България.   Въпреки нашия протест и широкото обществено недоволство, обаче, отмяната на преференциите стана факт с гласовете на ДПС, ГЕРБ и НФСБ. Това от своя страна даде повод на БСП да се възползват от темата чисто популистки и да се опитат да се направят на народни защитници, като дори обявиха, че ще напуснат НС и една от посочените причини е преференциалният вот. За пореден път БСП показаха, че не са национално отговорни, защото работата на парламента ще бъде блокирана заради техни лични интереси. Ние искаме да напомним, че не са далече времената, в които именно БСП управляваха с ДПС. Нека напомним и това, че БСП са правоприемник на тоталитарната БКП. Ето защо, ние Патриотите от ВМРО, сме категорични, че това е политическо лицемерие, което се храни от една политическа грешка на депутатите от ГЕРБ\", пише в отвореното писмо до лидера на ГЕРБ и министър–председател на България Бойко Борисов.    ", "date": "2019.02.17", "title": "Джамбазки към Борисов: Върнете преференциите!"}
{"url": "http://epicenter.bg/article/Tsvetan-Tsvetanov-shte-uchastva-v-regionalna-Priyatelska-zakuska-v-Prishtina/175500/2/0", "text": "Председателят на ПГ на ГЕРБ и зам.-председател на партията Цветан Цветанов ще участва на 18 февруари 2019 г. в регионална Приятелска закуска в Прищина с домакин министър-председателя на Косово Н. Пр. Рамуш Харадинай. Това съобщиха от пресцентъра на ПП ГЕРБ.   В духа на молитвените закуски, на добрия диалог в името на междучовешкото добруване, мира и стабилността - събитието ще събере политици от региона и от САЩ.  В срещата ще участват бившият премиер и настоящ министър на диаспората на Албания Пандели Майко, Фатмир Медиу - член на парламента на Албания и бивш министър на отбраната, депутатът Артан Групи и бившият министър на отбраната Зоран Йолевски от Македония, Владмир Маринкович - заместник-председател на парламента на Сърбия, заместник министър-председателят на Косово Бехчет Паколи, министърът на отбраната на Румъния Габриел Леш, бившият министър на отбраната на Хърватска Анте Котроманович, бившият министър на външните работи на Албания Бесник Мустафай и други.    Делегацията на Конгреса на САЩ, ръководена от сенатор Джеймс Инхоф - председател на Комисията по отбрана в Сената, включва сенаторите Майкъл Енци, Джон Бузман, Марион Раундс, Трент Кели и Грегори Джанфорт.", "date": "2019.02.17", "title": "Цветан Цветанов ще участва в регионална Приятелска закуска в Прищина"}
{"url": "http://epicenter.bg/article/Natsionalniyat-savet-na-BSP-reshi--Chervenite-deputati-napuskat-Narodnoto-sabranie-/175503/2/0", "text": "Това бе предложено от лидера на БСП Корнелия Нинова и прието от Националния съвет на партията след около 3 часа дебати. „За“ решението гласуваха 74 членове на Пленума.       \"Вместо там да се коват истинските закони, които подобряват живота на българските граждани, се прави тежък лобизъм в интерес на фирми и олигарси и задкулисни договорки в интерес на партии. Ние нямаме място и в тези договорки, и в този тип законодателство\", категорична бе тя. Председателят на БСП припомни, че партията е предложила своята алтернатива, с алтернативен бюджет, с алтернативни закони, но нищо от това не е било прието. \"Парламентът се е превърнал не в място където се водят спорове за политики, а място за жълти спорове, обидни дебати, които обиждат не само народните представители, но и цялото българско общество\", каза още тя.     Корнелия Нинова заяви, че споровете за Изборния кодекс са показали и нещо далеч по-сериозно, за което левицата е говорила, но то сега е придобила видимост. \"Две години говорим срещу задкулисието и модела на прехода, в който всички партии тайничко се сговарят за собствени и партиен интерес, някъде по тъмно. Нощта на приемането на Изборния кодекс брилянтен пример за това сговаряне\", категорична бе тя.   По думите й това е бил грозен пазарлък за партийни интереси, който е бил предложен и на БСП. \"Ние го отказахме и това е още едно доказателство за думите ни, че на този модел трябва да се сложи край. Моделът на прехода и задкулисието трябва да спре. Трябва да се сложат на масата откритите разговори между партиите и резултата от тях. В онази нощ положението бе: „Ти на мене, аз на тебе. Ние нямаме място в тези договорки\", заключи Корнелия Нинова.    Споровете на „Позитано“ 20 продължили над три часа,  много от членовете на Националния съвет се изказали против  предложението на Корнелия Нинова .  Според „24 часа“ Димитър Дъбов изтъкнал по време на дискусията, че н яма революционна ситуация за такава мярка. И попитал защо БСП ще клати държавата точно за идването на руския премиер Дмитрий Медведев у нас.  да си купуват гласове и да пренареждат така листата, били аргументите му. Защо правим тогава модел на парламентарната група, като след това в нея влизат случайни хора, попитали той.    обяснил  социологът .  За напускане на парламента бил и Янаки Стоилов, който настоял да се изработи и п лан за действие и масови политически акции поискал.    подкрепил напускането и Румен Овчаров и призовал другарите си да направят същото. Това е последният рубеж и са заплашени вече свободните избори, казал той.   Ако загубим евроизборите, шансовете ни за промяна на всички следващи избори намаляват значително, обяснил той.    \"  попитал президентът на ПЕС Сергей Станишев. И попитал червените депутати нима без съпротива ще оставят мнозинството да отхвърли ветото на президента върху Изборния кодекс.    Националният съвет на БСП прие и обръщение към българските граждани, в което се казва, че \" .\"              ", "date": "2019.02.17", "title": "Националният съвет на БСП реши: Червените депутати напускат Народното събрание!"}
{"url": "http://epicenter.bg/article/Proletni-temperaturi-prez-novata-sedmitsa/175509/2/0", "text": "През нощта срещу понеделник ще е ясно и почти тихо. В сутрешните часове на отделни места видимостта ще е намалена. Минималните температури ще са минус 4 - 1 градуса. В понеделник времето ще е предимно слънчево и топло. Максималните температури ще са между 13 и 18 градуса. Атмосферното налягане е по-високо от средното за месеца и ще е без съществена промяна.   По Черноморието ще е предимно слънчево. Ще духа слаб до умерен вятър от запад-северозапад, който след обяд ще се ориентира от север-североизток. Максимални температури между 9 и 12 градуса. Температурата на морската вода е 6-7 градуса. Вълнението на морето ще е 1-2 бала. В планините ще е предимно слънчево. Ще духа слаб до умерен северен вятър. Максималната температура на височина 1200 метра ще е около 9 градуса, на 2000 метра - около 2 градуса.    ", "date": "2019.02.17", "title": "Пролетни температури през новата седмица"}
{"url": "http://epicenter.bg/article/Edin-ubit--5-ima-raneni-pri-boy-v-diskoteka-v-Kyustendil/175475/3/0", "text": "Петима души са ранени, един е починал след инцидент в кюстендилско заведение тази сутрин, съобщи Новини.бг. Скандалът е възникнал между две групи около 7 часа сутринта. Починалият е 35-годишен, останалите са закарани в кюстендилската болница. Нараняванията им са с нож и с други остри предмети, уточниха от полицията. Чути са и изстрели, твърдят хора, живеещи в района. В резултат на предприетите действия от полицията, които работят за установяването на участниците в скандала, е блокиран центърът на града, включително и участък от централната улица \"Цар Освободител\". Движението се пренасочва. Работата по случая продължава, казаха от полицията.", "date": "2019.02.17", "title": "Един убит, 5-има ранени при бой в дискотека в Кюстендил"}
{"url": "http://epicenter.bg/article/NKZhI-othvarlya-versiyata-za-schupenata-strelka/175491/4/0", "text": "Генералният директор на НКЖИ заяви, че не приема тезата на фирмата-собственик на композицията, че счупен език на стрелка е причина за инцидента с дерайлиралия влак край Пловдив. \"Бих попитал фирмата – на какво основание могат да кажат това нещо? Защото аз бих задал въпрос – дали са сигурни в състоянието на локомотивите си – дали са в добро състояние\", коментира Красимир Папукчийски.   Той уточни, че няколко часа преди инцидента по същия маршрут минават две други композиции с по-голяма брутна тежест. \"Не мога да се произнеса за причините. Вчера бяха взети проби от метала на езиковата част, проби и от раменната релса, които са дадени за химически анализ. Предстои и доста сериозна проверка сега на локомотивите, мерене на вагоните. Комисията има доста работа. Реално можем да кажем, когато получим резултатите от химическите проби и след приключване на проверките\", коментира генералният директор на НКЖИ.   Красимир Папукчийски допълни, че не се съмнява в релсовия път: \"Това е една от най-натоварените гари в България, където минават среднодневно 150 влака. Нямам съмнения, че състоянието на железопътната инфраструктура е лошо за да преминават такива влакове\", категоричен е Папукчийски.    ", "date": "2019.02.17", "title": "НКЖИ отхвърля версията за счупената стрелка"}
{"url": "http://epicenter.bg/article/Prof--Svetlana-Sharenkova--Boyko--spri-rusofobiyata-na-GERB/175512/11/0", "text": "  В Мюнхен премиерът Бойко Борисов отрече на срещата си с вицепрезидента на САЩ Майк Пенс да са говорили против Русия, каза, че очаква среща с руския премиер Дмитрий Медведев в началото на март и потвърди българското желание за участие в газопровода „Турски поток”.   Дотук добре – похвално е желанието му да води балансирана политика с великите сили! Но каква е реалността? Даже той лично да не говори против Русия, това непрестанно правят неговите първи заместници в партията и в правителството Цветан Цветанов и Томислав Дончев. Първият обикаля тв студията и не спира да чертае апокалиптични сценарии за предстояща руска намеса в изборите и за дебнещи руски агенти у нас. Обикновена русофобия, болезнена шпиономания или обслужване на чужд интерес!? От Вашингтон, където бе на молтвена закуска, Цветанов свиква парламентарни заседания по „аферата Гебрев” с цел да се внуши, че Москва убива на наша територия. Нищо, че прокуратурата ясно каза, че за последното твърдение няма нито едно доказателство. Нескрито е съжалението на Цветанов, че преди година не изгонихме руски дипломати, както и надеждата сега все пак да се „отчетем” с такъв акт. „Няма безплатна закуска”, е очевидният извод от тази активност на Цветанов.   Дончев пък изведнъж започна да говори за руската намеса в предстоящите евроизбори като за неоспорим факт, заплаши с ответни мерки!? Впрочем те се случват, но странно защо от тях страдат българските граждани, чиито изборни права бяха ограничени…Цветанов и Дончев разсеяно заобикалят факта, че вече две години дори спецслужбите на САЩ (въпреки поставената им задача) не могат да докажат руска намеса в изборите, а „новичокът” се присъства само в отровеното от омраза съзнание на грантовите русофоби у нас. Абсурдна е антилогиката от опорните точки, че където традиционните елити губят, е виновна Русия, а където печелят – изборите са честни. Дали на това разчита ГЕРБ като тактика при евентуален провал на предстоящия евровот!? Напомняме им, че освен предизборни игри и политически инструктажи отвън, България има преди всичко държавен суверенитет и национални интереси. И те диктуват не да изпълняваме безропотно командите на ЕС и САЩ, а да развиваме традиционно добрите си политически, стопански и културни връзки и със страни като Русия и Китай.   Именно затова е добре премиерът Бойко Борисов, особено в навечерието на 3 март и на визитата на руския си колега, да спре подчинените си в тяхното истерично антируско говорене, което може да подпомага техния личен интерес, но тежко вреди на националния интерес.          ", "date": "2019.02.17", "title": "Проф. Светлана Шаренкова: Бойко, спри русофобията на ГЕРБ"}
{"url": "http://epicenter.bg/article/Trima-dushi-ostavat-v-bolnitsa-sled-masoviya-boy-v-Kyustendil/175499/3/0", "text": "  Мирен протест, организиран в социалните мрежи, се подготвя в Кюстендил, съобщава \"Канал 3\". Призивът е в 15 часа да се съберат хора на кръговото кръстовище на Плажа. Поводът е масовият бой, завършил с убийство в дискотека в центъра на града рано тази сутрин. 35-годишен българин бе убит с нож при масово меле пред заведение, намиращо се срещу сградата на общината. Според съобщения в медиите в сбиването участвали българи и цигани. Други петима са ранени, а един от тях преди минути бе докаран в \"Пирогов\" в кома, с тежка черепно-мозъчна травма.   Трима души са оставени за лечение в болницата в Кюстендил, след масовия бой тази сутрин,  съобщи агенция  „Фокус”,  като цитира  д-р Александър Величков, управител на Многопрофилна болница за активно лечение „Д-р Никола Василиев” – Кюстендил.   „ Става въпрос за млади мъже с различни по степен наранявания, но няма пряка опасност за живота им”, каза д-р Величков. По думите му общо петима са били мъжете, транспортирани до болницата. Единият от тях е починал. Вторият мъж е бил с тежка черепно-мозъчна травма, счупен череп и мозъчен кръвоизлив. Стабилизирани са системите му и е транспортиран към УМБАЛСМ „Пирогов”.     В същото време от Областната дирекция на МВР съобщават, че п родължава специализираната операция по установяване и задържане на лицата, участвали в масовия бой. Извършват се процесуално-следствени действия в града. В специализираната операция участват екипи на Областна дирекция на МВР – Кюстендил и на Дирекция „Жандармерия”.  От Окръжната прокуратура съобщиха, че информация за инцидента ще бъде представена на по-късен етап, като се подготвя и брифинг.      ", "date": "2019.02.17", "title": "Трима души остават в болница след масовия бой в Кюстендил"}
{"url": "http://epicenter.bg/article/Putin-i-Makron-razgovaryat-po-telefona-za-Siriya-i-Ukrayna/175467/7/0", "text": "Президентите на Русия и Франция Владимир Путин и Еманюел Макрон са разговаряли по телефона за Сирия и Украйна. Това съобщиха от пресслужбата на Кремъл, цитирана от БНР.   Путин е информирал Макрон за резултатите от преговорите на 14 февруари в Сочи между лидерите на страните гаранти на Астанинския процес. Президентите на Русия и Франция са отбелязали необходимостта от напредък на вътрешносирийския политически диалог, на първо място, от започването на работа в най-скоро време на конституционния комитет.   Двамата са обсъдили също така ситуацията в Североизточна Сирия и в зоната за деескалация в провинция Идлиб. Президентът Путин е запознал френския си колеги с данните за подготвяна от сирийските бунтовници провокация с химически отровни вещества.    По темата Украйна руският президент е обърнал внимание върху, по думите му, засилващата се антируска пропаганда в навечерието на украинските президентски избори. Владимир Путин е подчертал, че решението на украинските власти да не допуснат руски наблюдатели до изборите и отказът от създаването на избирателни участъци в Русия противоречат на общоприетите демократични норми и принципите на Организацията за сигурност и сътрудничество в Европа.           ", "date": "2019.02.17", "title": "Путин и Макрон разговарят по телефона за Сирия и Украйна"}
{"url": "http://epicenter.bg/article/Zaradi-protsesa-sreshtu-12-te-katalunski-lideri--Stotitsi-hilyadi-protestiraha-v-Barselona/175471/7/0", "text": "200 000 души – по данни на полицията, протестираха в Барселона срещу съдебния процес на 12-те каталунски лидери, обвинени заради организирането на референдума за независимост през 2017 г., предадоха Франс прес и Ройтерс, цитирани от БТВ.   Регионалният президент Ким Тора и председателят на каталунския парламент Роже Торент също се включиха в мирното шествие, в което според организаторите са участвали 500 000 души. Демонстрантите носеха каталунски синьо-червено-жълти знамена и плакати с надпис \"Свобода за политическите затворници\" и \"Самоопределението не е престъпление\".  Процесът срещу 12-те сепаратистки лидери, някои от които са в затвора от края на 2017 или началото на 2018 г., започна тази седмица в Мадрид.   \"Дойдох, защото това са хора с деца, които са в затвора от много време. Не е честно, защото ние всички гласувахме, значи всички трябва да сме в затвора\", каза една от участничките, 70-годишна пенсионерка, която е гласувала на референдума през 2017 г. и иска Мадрид да разреши нов вот.  ", "date": "2019.02.17", "title": "Заради процеса срещу 12-те каталунски лидери: 200 хиляди протестираха в Барселона!"}
{"url": "http://epicenter.bg/article/Svetlana-Tilkova-Alena--2019-e-izklyuchitelno-podhodyashta-za-pateshestviya/175428/10/0", "text": "В австрийската столица от 11 ноември до Големите великденски пости виенчани валсират в 450 различни бала, като кулминацията им е през февруари.В цифрово изражение това са 2000 часа валсове. Всяка професионална гилдия си има собствена танцова забава – на юристите, на собствениците на кафенета, на филхармониците, на цветарите, на зъболекарите, на сладкарите, на хора на виенските момчета … Тази година за седми път сурови моркови ще сервират и веганите, които в страната на виенския шницел са около 25 000.   При нас Виенският бал може да е само един, но пък винаги успява да се превърне в светското събитие на сезона. През 2019-а – за 19 път. И за да не си мислите, че 300-те гости само се въртят на дансинга и си угаждат с австрийските специалитети на специално пристигналия готвач Готфрид Ганстерер, разпитах секретаря на Виенския клуб Светлана Тилкова-Алена за благотворителните им инициативи и каузи, които не свършват и не започват с бляскавото соаре.   Да имам на гости прочут астролог и да не я разпитам на кой астрален знак най му се услажда скитнята, би било криминално престъпление. Успокоих се! Щом известен астролог като Светлана Тилкова-Алена казва, че за пътешественическата  лудост е виновна зодията ми – Дева, вече имам официално оправдание. А в добавка тя прогласи, че 2019 година е подходяща за пътешествия. Какво чакаме?   Настанете се удобно. Настройте се на екзотична вълна и наострете уши. Ще ви водя до Оман. Омайният Оман!   В султаната Оман всяко камъче е история, а там камъните са в изобилие. Дивата и величествена красота на скалните зъбери обезличава човешкото въображение. То простоне е в състояние да измисли такава палитраот драстични контрасти - столицата Мускат прилича богато декорирана сватбена торта, поставена в средата на каменна  кариера.   Сгушеният в Близкия Изток Оман мери ръст с най-развитите държави. За близо 80 години султанатът е препуснал с шеметен галоп от феодалиъзм до утопичен социализъм, представен под формата на абсолютна монархия. В Оман здравеопазването и образованието са напълно безплатни. И в най-затънтената област има модерни гимназии и болници.Няма град без младежки стадион. Всеки, отличил се в учението, може да замине със стипендия в чужбина.   През 2001 година с джамията „Султан Кабуз“ народът отбелязва 30-ата година от възкачването на престола на оманския владетел, дал му всички тези блага.     Целият молитвен комплекс се простира върху 416 000 кв. м с водоскоци и цветни градини. Основната джамия с 5 минарета е със застроена площ 40 000 кв. м.  600 ирански жени в продължение на 27 месеца са тъкали ръчно килима с размери 60 на 70 метра, тежък 21 тона и съдържащ 1 милиард и700 милиона възелчета. Твърдят, че бил колкото три футболни игрища. А аз се разходих из цялото това великолепие като гигантски омлет, защото нямах подходящо покривало и заех от хотела одеяло, което се оказа яркожълто на цвят.   Друга атракция на столицата Мускат е покритият пазар„Мутрах”, вписан в съкровищницата на ЮНЕСКО. Магазинчетатаса разделени на сектори – подправки, филигранно сребро,златари. На покрития пазар „Мутрах“ любопитните могат да вдъхнат аромата на прочутия омански тамян, който се прави от смолата на специална акация, вирееща в покрайнините на областта Салала. Могат също да близнат екзотични подправки и да си купят сувенири от чисто сребро на зашеметяващи цени. Престъпно високи - нарочно! Защото в Оман не развиват масов туризъм и пазят природата си. Идеята им е не да дойдат 300 000 туристи,  които да оставят по 300 долара. Предпочитат да пристигнат само 300 гости, които да похарчат по 300 000 долара.   Едно от най-желаните за посещение места в Оман е заливът Рас ал-Хад. Там 4 пъти годишно женски костенурки с огромни като танкове коруби идват да снесат яйцата си нощем. Те изпълзяват от морето и с широките си плавници изравят дупка в пясъка.  В един миг пясъкът се раздвижва като жив. Малки, колкото кибритени кутийки, новоизлюпени костенурчета с още меки черупки хукват инстинктивно към морето. Право в зъбите на хищните риби да ги хрускат като бонбончета. От 1000 снесени яйца оцеляват едва 1-2 костенурчета. Но оцелелите дочакват половата си зрялост и точно след 35 години сезавръщат в Залива на костенурките, за да снесат яйцата си. 47 000 животни за 5 години идват на родния си плаж. През останалото време обхождат бреговете на Йемен. Какво ги води към залива, който са видели един-единствен път при раждането си е неясно, но вътрешният им маяк очевидно е силен, колкото природата.   Мнозина познават Клара Армандова от ролите й в театрите „Сълза и смях“, „София“ и 199, други са слушали нейните плочи с приказки и сефарадски песни. По-големите късметлии са гледали постановките й като режисьор във Великобритания. Макар да е утвърдена актриса, Клара заминава да прави магистратура по драматичен и музикален театър в Университета в Лийдс, и  още с първата си професионална постановка е удостоена с наградата за най-добър режисьор на Международния театрален фестивал в Единбург. При това за спектакъла „Ромео и Жулиета“!   Освен театрални представления в Англия и Америка, прави и поредица кратки филми. Един от тях - „Трохите на щастието“ е представен в прегледа на късометражното кино на международния фестивал в Кан.    В момента Клара Армандова работи върху пиесата „Мелодия“ в Нов театър в НДК. Преди да ни разкрие тънките разлики между британския, американския и българския начин на работа в театъра, я разпитах за предстоящия спектакъл и неговата премиера.   На пръв поглед връзката между нашумелия филм „Роди се звезда“ и пиесата „Мелодия“ в Нов театър НДК е почти несъществуваща. Но си струва човек да погледне втори път! И ще я открие. Лентата с Лейди Гага и Брадли Купър разказва за истинската любов, и в постановката на Клара Армандова любовта е водеща. Музиката свързва душите на главните герои, чрез нея те изразяват чувствата си.  И в двата случая сюжетът не е сложен, но е докосващ.   Клара Армандова е постановчик с 45 спектакъла във Великобритания и три в САЩ, а на 5 март е официалната премиера на режисираната от нея пиеса „Мелодия“ в Нов театър НДК.  ", "date": "2019.02.17", "title": "Светлана Тилкова-Алена: 2019 е изключително подходяща за пътешествия"}
{"url": "http://epicenter.bg/article/Tramp-prizova-Evropa--quot-da-prieme-obratno-quot--stotitsi-pleneni-boytsi-na--quot-Islyamska-darzhava-quot-/175472/7/0", "text": "Президентът Доналд Тръмп заяви, че САЩ моли европейските съюзници \"да приемат обратно над 800\" бойци на \"Ислямска държава\", пленени в Сирия, и да ги изправи пред съда, предаде Ройтерс. \"Халифатът е готов да падне\", написа той в Туитър вчера. \"Алтернативата не е добра, в смисъл че ще бъдем принудени да ги освободим\". Полевият командир на подкрепяните от САЩ Сирийски демократични сили обяви вчера, че неговите бойци са на път да превземат последния, малък анклав на \"Ислямска държава\" на р. Ефрат, което изправя самопровъзгласения \"халифат\" пред пълно поражение.  ", "date": "2019.02.17", "title": "Тръмп призова Европа \"да приеме обратно\" стотици пленени бойци на \"Ислямска държава\""}
{"url": "http://epicenter.bg/article/Tsipras-i-Zaev-nagradeni-na-Myunhenskata-konferentsiya/175473/7/0", "text": "\r\n Алексис Ципрас  и Зоран Заев получиха наградата \"Евалд фон Клайст\" на церемония вчера. Спорът не беше просто за име, а за идентичност, каза в словото си германският външен министър Хайко Маас и похвали Ципрас и Заев като \"истински европейски лидери\". Ципрас заяви, че в началото не мислел, че споразумение е възможно, но добави: \"Никога не казвай никога!\" И той, и Заев посветиха наградата на бъдещето на своите два народа. Наградата \"Евалд фон Клайст\" почита личности с особени заслуги за решаване на конфликти. Нейните носители досега са Хенри Кисинджър, Хавиер Солана, Хелмут Шмид, Валери Жискар Д'Естен, Йоахим Гаук и Джон Маккейн. \r\n   \r\n", "date": "2019.02.17", "title": "Ципрас и Заев наградени на Мюнхенската конференция"}
{"url": "http://epicenter.bg/article/Natsionalniyat-savet-na-BSP-provezhda-redovno-zasedanie/175466/2/0", "text": "Националният съвет на БСП ще проведе редовно заседание. То ще започне в 11.00 ч. в зала „Александър Лилов“ в централата на партията.   По първа точка лидерът на БСП Корнелия Нинова ще представи своя доклад за актуалната политическа обстановка и задачите пред партията.   Дневният ред на Пленума включва още коалиционната формула за участие на БСП в евроизборите, актуализиране на Правилника за регистрация и осъществяване дейността на идейно-политическите и професионално-творческите партийни структури и приемане на Правилник за електронното участие в дейността на партията, както и План за работата на Националния съвет за първото полугодие на 2019 г.   На вниманието на членовете на Националния съвет на БСП се поставя и избора на нов главен редактор на вестник „Дума“. Процедурата по избор на нов главен редактор бе открита от Националния съвет на партията на 11 ноември 2018 г. Кандидатите за длъжността са двама: Ивелин Николов и Таня Джаджева.   Според предварителната информация на Офнюз Николов ще бъде избран за титуляр от Националния съвет. Той е единственият заемал поста по устав - след решение на пленум. Николов бе уволнен през 2011 г. от издателя тогава Николай Малинов, заради подкрепа на Първанов и АБВ.  Досегашните главни редактори - Юрий Борисов, Джаджева, и последният Йордан Мичев са били и.д.  През ноември Националният съвет откри процедура за избор на главен редактор - титуляр и избра комисия за организиране на подбора с председател Иван Токаджиев. До избора на главен редактор, НС на БСП определи длъжността да се заема от Ивелин Николов.    Според предварителната информация на пленума днес БСП ще обсъжда и коалиционната си политика. В деня на влюбените - 14 февруари, лидерът на АБВ Румен Петков обяви, че АБВ е изпратила писмено предложение  до председателя на БСП Корнелия Нинова за подготовка на широка и солидна лява коалиция със средносрочна перспектива - за евровота, местните избори наесен и евентуални предсрочни парламентарни избори.    „Доколкото зная заседанието на Висшия съвет на БСП е в неделя. Разбира се, ние не можем да чакаме безкрайно, но ако действително БСП желае отстраняването на ГЕРБ от власт и ликвидирането на този порочен модел на управление, трябва да направи тази решителна крачка“, обясни Румен Петков", "date": "2019.02.17", "title": "Пленум на БСП решава за главния редакнор на \"Дума\""}
{"url": "http://epicenter.bg/article/Istinska-prolet-prez-fevruari-/175469/2/0", "text": "Истинска пролет през февруари! Слънцето ще ни радва в цялата страна.   Ще духа слаб до умерен вятър от запад-северозапад. Дневните температури ще се повишат още малко и максималните ще са между 10 и 15 градуса. Над планините ще е предимно слънчево. Вятърът ще утихва и след обяд ще е слаб до умерен от север-североизток. Максималната температура на височина 1200 метра ще е около 6 градуса, на 2000 метра - около 0 градуса.", "date": "2019.02.17", "title": "Истинска пролет през февруари!"}
{"url": "http://epicenter.bg/article/Ikonomisti--Razhodite-na-domakinstvata-u-nas-rastat-po-barzo-ot-dohodite/175477/2/0", "text": "Разходите на българите растат по-бързо от доходите, показват данни на Националния статистически институт. Най-много пари харчим за храна – 30.2% от бюджета. Следват разходите за жилище (17.8%), данъци и социални осигуровки (12.7%) и транспорт и съобщения (11.1%). Средният доход на човек от домакинството достига 1 557 лв. през четвъртото тримесечие на 2018 г. и нараства със 7.5% сравнение със същия период на 2017 г.  „Разходите на домакинствата у нас растат по-бързо, но това е следствие и от увеличението на цените през изминалата година. Инфлацията се завърна с по-високи темпове, отколкото през 2016 – 2017 г. Но структурата на разходите е обнадеждаваща – намалява сумата, която харчим за храна”, коментира в ефира на предаването „Събуди се” по Нова телевизия Явор Алексиев от Центъра за пазарна икономика. Икономистът Евгени Кънев пък каза, че страната ни се влияе силно от това, което се случва в международен план, тъй като близо 2/3 от брутния ни вътрешен продукт е за износ. „Ние продължаваме да сме затворени в капана на ниската добавена стойност”, коментира Кънев.   Според Алексиев относителната конкурентоспособност на българската икономика намалява през последните години, включително и в IT сектора. „По-ниските заплати у нас са един от основните магнити за чуждестранни инвестиции и дават възможност на местните предприемачи да бъдат конкурентоспособни на един външен пазар. Но, ако обвържем това с бюджета на домакинствата, идва въпросът какво правим с хора, които нямат доход от работни заплати. Защото около 55% от доходите на хората идват именно от трудовите възнаграждения”, каза Алексиев.    ", "date": "2019.02.17", "title": "Икономисти: Разходите на домакинствата у нас растат по-бързо от доходите"}
{"url": "http://epicenter.bg/article/Diplomati-i-intelektualtsi-podpisaha-v-MS-manifest--quot-Zaedno-sreshtu-ezika-na-omrazata-quot-/175478/2/0", "text": "Представители на правителството, еврейската общност в България, академичните среди и посланиците на Израел и на САЩ в София подписаха манифест и меморандум \"Заедно срещу езика на омразата\".   Това стана на среща в сградата на Министерския съвет, домакинствана от Румяна Бъчварова, началник на кабинета на премиера и Георг Георгиев, зам.-министър на външните работи, който е и националният координатор по антисемитизъм. Видео от откриването на срещата бе разпространено от правителствената пресслужба.   Политическата битка на днешното време е битката за истината, заяви Румяна Бъчварова, която подчерта, е се изказва в качеството си на началник на кабинета на премиера, а не на евентуалния си бъдещ пост(посланик на България в Израел - бел. ред.). По думите на Бъчварова датата на срещата днес, в почивен ден, е избрана неслучайно, тя показва, че темата за толерантността и отказът от омраза не е тема за един ден от годината, когато се почитат жертвите на Холокоста, че тези общочовешки ценности трябва да се отстояват всеки ден, а не само на юбилейните дати.   Според Бъчварова усилията да не се допуска ксенофобията и липсата на толерантност трябва да са част от ежедневието.Тя отбеляза, че България е уникален пример за толерантност към към другите култури.   Бъчварова отбеляза, че за съжаление езикът на омразата намира все повече говорители и теми, пречи да се види истината, произвежда фалшиви новини, които дезориентират и убиват доверието един в друг. С езика на омразата няма как да вървим напред, заяви още Бъчварова.   \r\n \r\n \r\n \r\n По време на срещата е било обсъдено съвместното сътрудничество между държавните институции и еврейската общност за утвърждаване на среда, свободна от езика на омразата и нетолерантността, съобщи БТА.   Нямаме нужда нито от факлоносци, които с патриотарските си послания да събуждат национално чувство и самочувствие, нямаме нужда и от псевдопатриоти, които си правят вечеринки в нашия град, обяви в словото си Георгиев. Но в крайна сметка тези хора ги има и на тях трябва да излъчим послание, че няма да им останем длъжни. Това, е което искаме днес да постигнем. Това е плодът на този манифест, който подписахме. Със знание и правилно интерпретиране на фактите ще отговори на омразата, а не с омраза, обяви той. Тази вечер бе проведен станалия   в памет на генерал Христо Луков, участниците в който по традиция носят факли.   Зам.-министърът обяви още, че светът страда от крайности, на които трябва да се противопоставим, защото те са израз на омразата – нетолерантност към различието, което не разбираш.   Свободата на изразяване не е неприкосновена. Има тип свободи, които имат нужда да бъдат рестриктирани и ограничавани, обяви той. Този тип свободи, ако си мислят да факелошестват в градове като нашия, трябва да знаят, че са се объркали и ние ще намерим начин да се противопоставим категорично, обяви Георгиев   Посланикът на Съединените щати Ерик Рубин подчерта, че днес сме изправени пред предизвикателства след края на Студената война. \"Има врагове на мирното прогресно съществуване\", а по думите на Ирит Лилиан - посланик на Държавата Израел, омразата е много силно чувство, а нашето бъдеще може да се запази само ако изповядваме общи ценности, съобщи БТА.   Целта на инициативата е да се повиши чувствителността на обществото към проявите на расизъм, антисемитизъм, ксенофобия, дискриминация и агресия към различните. През септември 2018 г. манифестът \"Заедно срещу езика на омразата\" беше подписан от кмета на София Йорданка Фандъкова, националния координатор за борба с антисемитизма Георг Георгиев и д-р Александър Оскар - председател на Организация на евреите в България \"Шалом\", припомня БТА.  ", "date": "2019.02.17", "title": "Дипломати и интелектуалци подписаха в МС манифест \"Заедно срещу езика на омразата\""}
{"url": "http://epicenter.bg/article/Unikalen-vlak-ot-Vtorata-svetovna-voyna-pristiga-u-nas/175479/2/0", "text": "100-тонен парен локомотив пристигна от Виена на пристанището в Русе, съобщи врепортаж Нова телевизия. Той беше транспортиран с кораб по Дунава, за да бъде предаден за пълна реставрация в София. Машината е произведена по време на Втората световна война, а след края й остава в бившата ГДР. През последните 20 години е експонат в жп музея във Виена.    „Локомотивът е от серията 50, произвеждана през далечната 1938 г. Направени са над 3100 подобни влака. Днес са останали малко. Произвеждани са предимно за войната. Мощността му е над 1620 конски сили. Когато е с пълен бункер вода и въглища, тежи над 146 тона”, каза в ефира на „Събуди се” Веселин Рубчев, собственик на кораба, с който влакът е докаран в България. Въпросният плавателен съд издържал на двойно по-голямо натоварване.   Около 1 милион лева ще получи фирмата, която ще реставрира локомотива. Очаква се в срок от 9 месеца влакът да бъде готов.      ", "date": "2019.02.17", "title": "Уникален влак от Втората световна война пристига у нас"}
{"url": "http://epicenter.bg/article/S-fakelno-shestvie-v-Petrich-shte-otbelezhat-146-godini-ot-gibelta-na-Vasil-Levski/175480/2/0", "text": "Проявите в Петрич по повод 146-годишнината от гибелта на Васил Левски ще започнат на 18 февурари от 10.00 часа с откриването на изложба на тема \"Левски в българската литература\" в Народно читалище \"Братя Миладинови\", съобщиха от общинския пресцентър. Час по-късно в Историческия музей ще бъде представена експозицията \"Апостолът на свободата\".   В 13.00 часа е церемонията по награждаване на участниците в областния конкурс \"Левски - пример за величие\", организиран от Обединен детски комплекс-Петрич. В 18.00 часа от градския площад започва факелното шествие в памет на Апостола. Пред паметника на Народните будители ще се състои литературно-музикален спектакъл \"Дела трябват, а не думи\" и ще бъдат положени цветя и венци по повод годишнината от гибелта на Васил Левски.  ", "date": "2019.02.17", "title": "С факелно шествие в Петрич ще отбележат 146 години от гибелта на Васил Левски"}
{"url": "http://epicenter.bg/article/Tasko-Ermenkov--Ne-BSP--demokratsiyata-zagubi-bitkata-za-Izborniya-kodeks-/175481/2/0", "text": "Не опозицията, а демокрацията загуби от промените в Изборния кодекс. Това коментира депутатът от \"БСП за България\" Таско Ерменков в предаването \"Денят започва с Георги Любенов\" по БНТ.   Битката в парламента не ние я загубихме, а демокрацията. Да се надяваме, че с усилията на омбудсмана, на президента и на онези депутати, за които демокрацията е на първо място, а не партийната дисциплина и далаверата, ще подкрепят ветото на президента, ако той го наложи, и в България ще се възвърне нормалния, демократичен начин за водене на избори, заяви Ерменков.   Той коментира промените в Изборния кодекс и премахването на преференцията, наложено от ГЕРБ на среднощни заседания.   Депутатът заяви, че отказът да бъде приет предложения от БСП регистър на избирателите, не е в интерес на малките партии, тъй като няма да бъде дадена възможност за прочистване на \"мъртвите души\". Според него машинното гласуване би намалило вероятността от фалшифициране на изборите и би намалило недействителните гласове. Ерменков смята, че увеличаването на праговете за преференциите, ще намали избирателната активност и желанието на избирателите да се включат в изборите. Преференциите, не само технически, но и практически няма да могат да се ползват, смята депутатът от БСП.   Таско Ерменков посочи, че ДПС подкрепя ГЕРБ във всички ключови гласувания, включително за бюджета и Избирателния кодекс. Според него това действа дисциплиниращо на \"Обединени патриоти\", давайки им да разберат, че не са незаменими.   ДПС е в сянката на властта и подкрепя ГЕРБ в ключовите моменти, категоричен е Ерменков.   По повод желанието на АБВ за коалиция с БСП Ерменков каза, че въпросът е \"семеен\" и ще бъде решен в партията на започващия днес пленум.   Всеки, който ще доведе до обединение на леви партии на базата не на математика, а на принципи, е добре дошъл при нас, категоричен е Таско Ерменков.          ", "date": "2019.02.17", "title": "Таско Ерменков: Не БСП, демокрацията загуби битката за Изборния кодекс!"}
{"url": "http://epicenter.bg/article/Otkrivane-na-pametnik-na-Vasil-Levski-v-Dragoman/175482/2/0", "text": "На 18 февруари (понеделник) от 11.00 ч. в Драгоман ще бъде тържествено открит първият паметник на Васил Левски в Общината.  Паметникът е издигнат по инициатива на Ангел Лазаров от Драгоман и със съдействието на Община Драгоман. Целта на инициаторите е чрез паметния знак да бъде увековечен споменът за делата и идеалите на най-великия българин - Апостола на българската свобода Васил Иванов Кунчев. На събитието ще присъстват евродепутатът и заместник-председател на ВМРО Ангел Джамбазки, организационният секретар на партията и народен представител Юлиан Ангелов, заместник областният управител на София област Николай Борисов, общинският съветник от „Патриоти за София“ в Столичния общински съвет Димитър Антов, който е автор на постамента. Много жители и гости на Драгоман ще уважат с присъствието си откриването на първия паметник на Апостола в населеното място.    ", "date": "2019.02.17", "title": "Открива се паметник на Васил Левски в Драгоман"}
{"url": "http://epicenter.bg/article/Daniel-Valchev-ochakva-veto-na-prezidenta-za-promenite-v-Izbiratelniya-kodeks/175483/2/0", "text": "Проф. Даниел Вълчев коментира като вероятно президентът Румен Радев да наложи вето на последните промени в Избирателния кодекс. В предаването на БНТ \"Денят започва с Георги Любенов“ той посочи, че основните проблеми на българските избори са манипулирания вот и подмяната на изборни резултати.   Двата големи проблема в българските избори са технологичния вот и откраднатия вот, бе категоричен юристът, който е бивш вицепремиер и бивш министър на образованието. Според проф. Вълчев избирателната активност у нас не е ниска, но проблемът с мъртвите души в избирателните списъци, прави нещата да изглеждат така. Вълчев смята, че избирателната система също не проблем, тъй като \"идеална система за отчитане няма\".   Той обаче посочи, че възможностите за въздействие на избирателите и липсата на контрол при преброяването на гласовете в малките населени места, могат да се отразяват на окончателните резултати.   Не е възможно да се откраднат цели избори, но ако нещата са на кантар, може сериозно да се повлияе, категоричен е той.   Юристът коментира като \"неуважение към хората\" повишаване на прага на преференциите. Според него то е резултат от липсата на доверие от страна на политическия елит към възможността на избирателите да вземат решения. Вълчев коментира, че в последните поправки проблемни са и решенията за намаляване на мнозинствата в ЦИК за вземане на решения, както и ограничаване на обжалваемостта на актовете на избирателните комисии.    ", "date": "2019.02.17", "title": "Даниел Вълчев очаква вето на президента за промените в Избирателния кодекс"}
{"url": "http://epicenter.bg/article/Vizhte-na-zhivo-zasedanieto-na-Natsionalniya-savet-na-BSP-/175484/2/0", "text": "Лидерът на БСП Корнелия Нинова ще изнесе доклад за политическата обстановка в страната на заседанието на Националния съвет на партията. Социалистите решават как да отговорят на предложението на АБВ за съюз, както и кои да са коалиционните партньори на левицата на предстоящите евроизбори. Ивелин Николов или Таня Джаджева ще бъде главен редактор на \"Дума\", обсъжда пленумът.    ", "date": "2019.02.17", "title": "Вижте на живо заседанието на Националния съвет на БСП!"}
{"url": "http://epicenter.bg/article/Stanishev--BSP-tryabva-vinagi-da-ima-edno-na-um--kogato-stava-vapros-za-ABV-/175485/2/0", "text": "БСП трябва винаги да има едно на ум, когато става въпрос за АБВ.   Такова предупреждение отправи президентът на ПЕС Сергей Станишев на влизане на „Позитано“ 20, където се очаква да започне заседанието на Националния съвет на социалистическата партия. Червеният Национален съвет ще объди и коалиционната политика.   Станишев отговори на въпроси на медиите, свързани с информация, че бившият външен министър Ивайло Калфин и дипломатът Георги Димитров може да намерят място в червените листи за евровота. Президентът на ПЕС напомни, че при създаването си преди години АБВ дръпна гласове от БСП, а 3 месеца по-късно влезе в коалиция с ГЕРБ.    ", "date": "2019.02.17", "title": "Станишев: БСП трябва винаги да има едно на ум, когато става въпрос за АБВ!"}
{"url": "http://epicenter.bg/article/Krum-Zarkov--Sega-1-3-ot-deputatite-sa-izbrani-preferentsialno--no-pri-novite-pravila-shtyaha-da-sa-0-/175489/2/0", "text": "\"В този парламент има четири партии, които работят в сговор и една – БСП, която се опитва да се противопоставя всеки път, когато счита, че нещо не е наред“.   Това заяви заместник-председателят на парламентарната група на „БСП за България“ и член на правната комисия в НС Крум Зарков в предаването „Неделя 150“ по БНР.   По-рано в „Неделя 150“ по „Хоризонт“ Хамид Хамид от ДПС отхвърли твърденията, че партията му е стратегически партньор на управляващите, защото е подкрепила промените в Изборния кодекс за вдигане на прага на преференциалния вот и попита дали БСП е партньор на управляващите, защото и нейни предложения за промени са били приети.   „Сравнението между протокола – втория екземпляр, и практическата отмяна, невъзможността на преференцията да изпълни своята роля, нямат база за сравнение. Предложението ни е важно и се радвам, че го подкрепиха всички партии – става дума за това да няма втори оригинал, който може да се подпише на празно сутринта от всички членове на Избирателната комисия и след това да няма никакво значение какво се случва в урната, но това е само един елемент, който се опитва да преодолее безобразния понякога политически и процес в изборния ден. Големият въпрос обаче въобще не е това!“, бе отговорът на Зарков.   По време на дебата е проличало, че „в този парламент има четири партии, които работят в сговор и една – БСП, която се опитва да се противопоставя всеки път, когато счита, че нещо не е наред“, каза още Крум Зарков в националния ефир. „Ако целият изборен процес по съществото си е делегитимиран, от това няма да спечели никой“, допълни той и уточни, че когато гражданите се чувстват обезсърчени, много от тях просто не отиват до урните.   „Ако продължаваме да се правим на глухи, системата ще бъде пометена и то не е изборната система, а нещо по-важно – парламентарната. Смея да твърдя, че в българските условия парламентаризмът е последен репер на политическата свобода и ние ще го загубим, хитрувайки непрекъснато“, смята социалистът. „Листите не са застраховани от корпоративно влияние“, категоричен е Зарков. По темата за преференциалния вот той влезе в задочен спор с Хамид Хамид от ДПС, нарекъл „меншевизъм“ хипотезата, че 7% от избирателите на една партия могат с преференциите си да преодолеят волята на 93%.   Социалистът изтъкна: „Никой не пречи на първия, втория, третия също да води преференциална кампания, за да се с получи състезание както с опонентите, така и вътре в самата листа. Тоест с времето, с налагането на тази практика, целият изборен процес би трябвало да стане и ще стане много по-състезателен и оттам, би трябвало, много по-честен. От 5 години преференцията печели популярност, тъй като „успява да намери онзи баланс, който хората търсят, за да може техният вот да има тежест.“   \"В момента почти 1/3 от народните представители са избрани преференциално. Ако важаха правилата, които гласувахме тази седмица, тогава днес щеше да има 0 преференциално избрани народни представители. Така че сега да обясняват, че всъщност това не е отмяна, а нов праг, е абсолютно несериозно. Нито в европейската листа някой би могъл да я пренареди със сегашния праг. В заключение, това е поправка, която е в интерес на партийно централизиране на процеса, така че съответните централи да могат да държат в ръката си процеса от началото докрая, включително тези от тях, които обичат корпоративните влияния“.   БСП е против изцяло мажоритарен вот с 240 народни представители, защото създаването на 240 малки избирателни района би създало предпоставки с малко влияние да се оказват големи резултати, обясни Зарков.   Той подчерта и важността на това ЦИК да бъде сменена след изтичане на мандата ѝ: „Предстои тежка изборна година със съмнения, които хвърчат отвсякъде – от международни намеси, през намеси в Изборния, от хибридни войни до преференции. Искаме поне един от въпросите – основната, така наречена \"професионална, постоянно действаща администрация\" да бъде законна и легитимна. Дори да считаме, че не трябва промяна в този ЦИК, можем да го направим по правилата и да преизберем сега действащата. Обратното – да я оставите в едно висящо положение, обезсмисля основната цел на един мандат – да гарантира независимост на този орган дори от тези, които го назначават, тъй като е защитен в рамките на този мандат да не бъде закачан, а след този мандат да бъде променен“. БСП работи по своя жалба до Конституционния съд по отношение на Изборния кодекс, изтъкна Зарков: „Освен това ще сезираме Венецианската комисия за всичките промени, които са правени и други международни организации, които наблюдават политическите процеси в България. Днес имаме Национален съвет, на който ще обсъждаме случилото се в парламента. БСП просто няма да остави тези неща да се оттекат така“.   На Националния съвет трябва да се реши и коалиционната политика на партията. „Към БСП има сериозен интерес както от политически, така е от неправителствени формирования“, увери депутатът, според когото от две години нито една реформа в страната не се е случила.     ", "date": "2019.02.17", "title": "Крум Зарков: Сега 1/3 от депутатите са избрани преференциално, но при новите правила щяха да са 0!"}
{"url": "http://epicenter.bg/article/Andrey-Kovachev-priznava--ES-ne-mozhe-da-izleze-s-edinna-pozitsiya-za-Venetsuela/175490/2/0", "text": "ЕС не може да излезе с единна позиция за Венецуела, тъй като партиите, движенията и хората, които са близки с позицията на Кремъл, са на мнение, че не трябва да се взема страна във вътрешните работи на дадена страна, каза евродепутатът Андрей Ковачев от ГЕРБ/ЕНП, цитиран от БНР.   \"Тези страни, които се числят към международна демократична общност, никога не са признали вторите избори на Мадуро за президент. Мястото на президент е вакантно за демократичния свят във Венецуела. Това е което ние подкрепяме – като международна общност, като Европейски парламент. Разбира се, ние гласувахме в огромното мнозинство на парламента за признаването на временно изпълняващия длъжността президент. Тези страни, които са в синхрон с позицията на Кремъл, съответно блокират\".   На въпрос къде попада България  при т.нар. \"процеси на преразпределение в сферите на влияние\", Андрей Ковачев отговори, че страната ни е част от НАТО и ЕС, и принадлежи на европейската цивилизация.    ", "date": "2019.02.17", "title": "Андрей Ковачев признава: ЕС не може да излезе с единна позиция за Венецуела"}
{"url": "http://epicenter.bg/article/Korneliya-Ninova-prizova-i-za-obsht-front-za-varhovenstvo-na-zakona/175494/2/0", "text": "\"Предлагам ПГ на  \" БСП за България \"  да напусне парламента\". Това заяви на заседание на Националния съвет на БСП лидерът на партията Корнелия Нинова. Тя представи няколко аргумента, които налагат излизането  депутатите от  левицата .   Нинова посочи, че законодателния т  орган се ползва с амо с  8% доверие. \"Вместо там да се коват истинските закони, които подобряват живота на българските граждани ,  се прави тежък лобизъм в интерес на фирми и олигарси и задкулисни договорки в интерес на партии. Ние нямаме място и в тези договорки ,  и в този тип законодателство\", категорична бе тя. Председателят на БСП припомни, че партията е  предложила своята алтернатива, с алтернат , ивен бюджет, с алтернативни закони, но нищо от това не е било прието. \"Парламентът се е превърнал не в място където се водят спорове за политики, а място за жълти спорове, обидни дебати, които обиждат не само народните представители, но и цялото българско общество\", каза още тя. Корнелия Нинова подчерта, че БСП не се притеснява от това, че е единствена различна партия. \"Някои казват, че сме в изолация, но когато се бориш с модела на задкулисието и се опитват 3 години по всякакъв начин да те вкарат в него, няма как да не останеш от другата страна. Не сме в изолация. Ние сме с онези български граждани, които също не одобряват този модел\", обясни тя. Нинова предложи и да бъдат отправени следните условия към управляващото мнозинство, което към момента по думите й са всички партии ,  освен БСП - избор на нова ЦИК; отмяна на срамните и позорни среднощни гласувания за  Изборния кодекс ; връщане на преференцията към старите равнища; започване наново на дебата за машинното гласуване; връщане на правото всеки български гражданин да може да си търси правата пред Върховния административен съд с касационна жалба. \"Това са нашите условия. Търсим вашата подкрепа. Моментът в България е изключително важен. има голямо недоволство от тези решения, които не касаят една или друга партия. Касаят държавата, държавността, правовия ред и правата на всеки един български гражданин\", обърна се тях към членовете на НС на БСП. Нинова предложи и  Националният съвет  да излезе с обръщение, надпартиен призив ,  към всеки българин, който милее за закона за свободата си, за мнението си и да се чувства свободен и уважаван да го изразява. \"Който милее ,  нека направим общ фронт не БСП да печели изброи, не  една партия да стане, за да седне друга, а за държавата и правата на българина . Гласувайте за която партия искате, това е ваш избор, важното е да имате гарантиран свободен избор, човешки права и в България да има върховенство на закона\", обърна се тя към българските граждани.     Корнелия Нинова заяви, че споровете за Изборния кодекс са показали и нещо далеч по-сериозно, за което левицата е говорила, но то сега  е  придоби ла  видимост. \"Две години говорим срещу задкулисието и модела на прехода, в който всички партии тайничко се сговарят за собствени и партиен интерес, някъде по тъмно. Нощта на приемането на Изборния кодекс брилянтен пример за това сговаряне\", категорична бе тя. По думите й това е бил грозен пазарлък за партийни интереси, който  е бил  предложен и на БСП. \"Ние го отказахме и това е още едно доказателство за думите ни, че на този модел трябва да се сложи край. Моделът на прехода и задкулисието трябва да спре. Трябва да се сложат на масата откритите разговори между партиите и резултата от тях. В онази нощ положението бе: „Ти на мене, аз на тебе. Ние нямаме място в тези договорки\", заключи Корнелия Нинова .        ", "date": "2019.02.17", "title": "На пленума: Корнелия Нинова призова и за общ фронт за върховенство на закона (ОБОБЩЕНИЕ)"}
{"url": "http://epicenter.bg/article/Ninova-na-plenuma--Otvsyakade-ni-zalivat-skandali-/175486/2/0", "text": "Заливат ни скандали, започна в словото си пред заседанието на Националния съвет лидерът на БСП Корнелия Нинова. Нинова информира членовете на пленума, че ГЕРБ са предложили и на социалистите да участват в пазарлъка за отпадане на преференциите в Изборния кодекс. Този модел трябва да бъде сменен, бе категорична Нинова. \"Това беше сговорът между ГЕРБ и ДПС. ДПС спасиха и правителството и мнозинството, както признава г-н Цветанов\", каза Нинова по повод на договореностите в парламента за отпадане на преференциите в Изборния кодекс. \"Скритите взаимоотношения ГЕРБ - ДПС получиха видимост. Това е управляващото мнозинство ГЕРБ - ДПС - ОП! И нека българските граждани да го знаят\", подчерта тя.   Премиерът се скри. Г-н Борисов, отстъпете, след като сте изморен и не можете да управлявате страната, призова тя по повод на мълчанието на Бойко Борисов по скандала \"Ало, Банов\".   \"Г-н Борисов, или сте премиер и поемате отговорността за всичко, или просто заявете, че сте изморен и и отстъпете пътя за предсрочни избори\", бяха точните думи на Корнелия Нинова. „Интересно е, че на фона на тези горещи събития и в България и със загубата на доверие с тези международни скандали отвън, премиерът Борисов, който обикновено е активен и поема отговорност за всичко, се скри“, подчерта Нинова. Според нея редките изявления на Бойко Борисов не могат да бъдат приемливи за премиер на държавата и лидер на управляващата партия.   „По скандала „Ало, Банов съм“, което е корупция на най-високо равнище чрез министри, той казва: „Не искам да влизам в това“. Как не искаш да влизаш? Това е твой министър, това е твоят Министерски съвет. Там се договаряте как да крадете пари и ти не искаш да влизаш в това. По Изборния кодекс казва: „Те нека си говорят, аз нямам отношение към това. Прехвърлил съм го на парламентарната група“. Г-н Борисов, или сте премиер и поемате отговорността за всичко, което се случва и във вашата група и решенията на мнозинството и като премиер на страната, или просто заявете, че сте изморен и не можете да правете това и отстъпете пътя за предсрочни избори и да дойдат и партии, и хора, които могат не само да стабилизират държавата, но и да й дадат друг път за развитие“, обърна се към премиера Бойко Борисов лидерът на БСП Корнелия Нинова.   ГЕРБ виждат, че губят доверие и искат да превърнат диктатурата и режима в държавна политика, бе изводът, който направи лидерът на БСП Корнелия Нинова в политическия си доклад . „Усещайки, че губят подкрепа вътре, заради проблемите, които всички познаваме, губят доверие отвън, от партньорите ни, усещайки, че си отиват, ГЕРБ предприеха мерки, за да си гарантират оставането на власт, чрез фалшифициране на избори и налагане на открита диктатура през закони. Уважаеми другарки и другарки, много пъти сме говорили, че корупцията вече е заложена в законите при управлението на Борисов“, продължи Нинова. Според нея \"ГЕРБ са постигнали такова съвършенство в кражбите и корупцията, че са я превърнали в законна и в държавна политика\".   „Сега когато виждат, че губят доверие искат да превърнат и диктатурата и режима в държавна политика, сложена в закон“, каза тя и обърна внимание, че досега са го правили заобикаляйки закона и даде пример с държавния бюджет и постановленията на МС за средства за общините.  Лидерът на БСП припомни вчерашното изявление на председателя на ПГ на ГЕРБ Цветан Цветанов в медиите. „Понеже нещо спорим за фалшиви новини, ще си позволя да го цитирам точно, за да няма спекулации: „Имахме много тежък ден. Говорих с колегите и им казах избираме дали да има предсрочни избори и политически хаос или постигаме политически консенсус, за да продължи работата на Народното събрание и стабилността, която трябва да гарантираме с успехите, които има правителството“. Казано иначе това беше сговорът между ДПС\", посочи Нинова.   Нейният извод е: \"ДПС спасиха и правителството, както г-н Цветанов признава, и Народното събрание!“ Според лидера на БСП затова вече е станала явна скритата коалиция ДПС - ГЕРБ.   БСП няма да спре дотук с Изборния кодекс, каза още Нинова и обяви: „Подготвили сме сигнала до Венецианската комисия!“ Корнелия Нинова отново се обърна към президента с предложение да наложи вето на измененията в изборните правила. „Нашите колеги юристи работят по конституционна жалба. Най-важното в този спор е да не позволим базисни ценности на българското общество да бъдат заличени“, каза още в словото си Корнелия Нинова.   Бизнесът е подложен на инквизиция, неравенствата се задълбочават, а правителството не прави нищо, за да ги коригира, каза в началото на речта си на \"Позитано\" 20 Корнелия Нинова. Новите сметки изядоха минималното увеличение на доходите, икономически авторитети предупреждават за спадане на темповете на икономиката, изтъква тя. Кражбите в управлението продължават, задкулисие цари в обществените поръчки, бе категорична лидерът на БСП.   \"С „Гебрев“ и евентуалното пране на пари във Венецуела ГЕРБ ни отдалечеват със светкавична скорост от европейското бъдеще - Шенген и Еврозоната\", каза още Корнелия Нинова. \"С отравянето или опита за убийство на г-н Гебрев и евентуалното пране на пари от Венецуела през България. Четири години българските институции, българското правителство е знаело за първия случай за г-н Гебрев, защото е правило разследване и си е мълчало. За да дойде момент външни партньорски служби и посланици да поставят много категорично въпроса в България.   Второто събитие с международен привкус - това за съмнение за пране на пари от Венецуела през българска банка, се случи в момента, в който българското правителство излезе с позиция срещу президента Мадуро. В същото време държавната петролна компания е превеждала пари в България. Това е стряскащо и показва няколко неща. Ако българските служби и институции за знаели за това и са го премълчали, те са съучастници. Ако не са знаели, то те са неспособни да гарантират националната сигурност на България“, подчерта лидерът на БСП.     „ Търсим вашата подкрепа, защото моментът в България е изключително важен. Виждате какво недоволство има от тези решения, които не касаят една или друга партия. Касаят отново казвам – държавата, държавността, правовия ред, и правата на всеки един обикновен български гражданин. Да бъде свободен българин“,  обърна се към членовене на Националния съвет  Корнелия Нинова в началото на заседанието.  Нинова започна словото си като благодари на Националния съвет, депутатите, членовете на Контролната комисия успешния конгрес, проведен на 26 януари. По думите й той е приел най-важните неща, съдържателните „Визия за България“ и „Визия за Европа“. „Да опитаме да поставим точно тези важни въпроси в центъра на нашите действия оттук нататък, защото това е истинската политика, която трябва да отговори на очакванията на хората. Идеите как да развиваме икономиката, как да повишим доходите и начините, по които може да бъде постигнато това. Важно е да наложим този дебат, особено в момент, когато всички показателни в страната се влошават“, каза Нинова.  „Благодаря ви, че и само ние от всички партии успяхме да изработим нашата програма и да я предложим на българските граждани за дискусия. Тя е ясна и конкретна, тя е разписана в секторни политики и предложение за конкретен разговор за бъдещето на България и живота на всеки българин“, допълни още лидерът на БСП.  Тя разкритикува управляващите за случващото се с малкия и среден бизнес и приетите нови регулации от правителството на Борисов в наредба, която задължава бизнеса да въведе нова система на отчитане.  „В сферата на здравеопазването всички наши предложения за съвсем нов модел на здравната система за грижа за държавното и общинско здравеопазване бяха отхвърлени от управляващото мнозинство. Когато общинските болници се вдигнаха на протест, Борисов им обеща 60-70 млн. допълнително за заплати. Кърпене на парче, което не решава сериозните проблеми в здравеопазването и те ще се задълбочават. Добре е, че и тук имаме своята алтернатива“, каза Нинова и добави: „Новите сметки изядоха минималното увеличение на доходите. Световни организации, международни авторитети, световна банка, много авторитетни икономисти предупреждават за спадане в очаквания растеж на икономиката в Европа и в България. Няма да се постигне икономическия растеж, който е заложен. Въпреки тези стряскащи данни, правителството не взема никакви мерки за стабилизиране на икономиката, на производството. Продължава да смачква икономиката. Няма социална политика“, критикува още управлението Нинова.       Заседанието на Националния съвет на БСП започна с кворум от 126 души. Дневният ред, който бе одобрен, включва: лидерът на БСП Корнелия Нинова представя доклад за актуалната политическа обстановка, коалиционната формула за участие на БСП в евроизборите, актуализиране на Правилника за регистрация в БСП и осъществяване дейността на идейно-политическите и професионално-творческите партийни структури.   На вниманието на членовете на Националния съвет на БСП се поставя и избора на нов главен редактор на вестник „Дума“. Процедурата по избор на нов главен редактор бе открита от Националния съвет на партията на 11 ноември 2018 г. Кандидатите за длъжността са двама: Ивелин Николов и Таня Джаджева.  ", "date": "2019.02.17", "title": "Нинова на пленума: Г-н Борисов, отстъпете, след като сте изморен и не можете да управлявате!"}
{"url": "http://epicenter.bg/article/Nay-golyamata-v-Evropa-kolektsiya-ot-papagali-zhivee-v-selo-Susam/175498/2/0", "text": "Христо Колев от село Сусам в община Минерални бани отглежда екзотични папагали. В колекцията му има над 40 папагала.   Те са ни като атракция. По-малко говорят и повече слушат, шегува се Христо. Говорят, но не можеш например да му викнеш кажи това и той да ти го повтори. Той си говори когато си иска папагалът. Въпреки че почти всички папагали имат способността да научават човешки говор, не всеки индивид има желание да проговори.  Някои от най-добрите бъбривци са папагалите жако, вълнистите папагалчета, жълточелата амазона и двойно жълточелата амазона, но дори за тези видове няма никаква гаранция в това отношение, разказа още Христо Колев.   Според него някои видове изискват повече контакти с техните стопани отколкото други. Какаду, лори и жако изискват огромно внимание всеки ден.  Амазони, ара, вълнисти папагали, конюри, малките африкански видове папагали и корелите също се нуждаят (макар и в по-малка степен) от ежедневно внимание от страна на стопаните им за поддържане на душевния им тонус и за социализиране. Иначе това тук е най-голямата колекция на папагали в Европа. Ние правихме преди 3 години благотворителна изложба за Ники. Сега ще изчакаме да минат змиите и след тях ще направим изложба на папагали в читалище „Заря”. Папагалите сме ги събирали от цяла Европа. Имаме най-скъпия екземпляр в целия свят. Него сме го купували от Холандия, но от ферми, които са лицензирани с изрядни документи. Сега си правим тук база за папагали. Малко е трудно, защото всяко нещо е пари. Ние преди живеехме в града, но като започнахме да се занимаваме с рибки и папагали се преместихме тук, защото имаме по-добри условия, отбеляза още Христо Колев.    ", "date": "2019.02.17", "title": "Най-голямата в Европа колекция от папагали живее в село Сусам"}
{"url": "http://epicenter.bg/article/Tezhko-e-sastoyanieto-na-9-godishno-dete---bolno-ot-morbili/175468/2/0", "text": "Състоянието на 9-годишно дете, болно от морбили, остава тежко. То е с остра дихателна недостатъчност и е в интензивния сектор в областната болница в Благоевград.   В реанимация е и 27-годишният мъж, при който също беше констатирана инфекцията. Неговото състояние се подобрява. Общо девет заразени деца се лекуват в Благоевград, две – в Гоце Делчев, а най-тежките случаи са насочени към София. Районната здравна инспекция в Благоевград обяви извънредни мерки за ограничаване на заразата. Под строг контрол са болничните заведения в областта, детските градини и училищата. Под карантина е и детското отделение на болницата в Разлог, което се оказа огнище на зараза. 15 деца там остават под наблюдение до края на месеца.    ", "date": "2019.02.17", "title": "Тежко е състоянието на 9-годишно дете - болно от морбили"}
{"url": "http://epicenter.bg/article/Schupena-strelka-e-prichinata-za-derayliraneto-na-vlaka-v-Plovdiv/175470/2/0", "text": "Счупена стрелка е причината за дерайлирането на влаковата композиция тази сутрин на гара Пловдив. Това е категоричният извод на участвалите в огледа на мястото на инцидента, в това число и представители на \"Булмаркет Рейл Карго\", съобщават от фирмата превозвач, цитирана от \"Канал 3\". На местопроизшествието следователите и вещите лица намерили счупения език на стрелката, както и множество липсващи скрепителни елементи, уточняват от \"Булмаркет Рейл Карго\". Вчера сутринта около 4.15 ч. на гара Пловдив, при преминаване транзит, дерайлираха двата локомотива и първите три вагона на влак на \"Булмаркет Рейл Карго\" с 2 локомотива и 25 вагона, превозващи 1 900 тона пропан-бутан. При инцидента няма пострадали и опасност от изтичане на газ. Композицията се е движела със скорост 35 км/ч, която е по-ниска от разрешената за този участък 40 км/ч. Пробите на машинистите за алкохол и наркотични вещества са отрицателни. Огледите ще продължат и утре, се посочва в съобщението.    ", "date": "2019.02.17", "title": "Счупена стрелка е причината за дерайлирането на влака в Пловдив"}
{"url": "http://epicenter.bg/article/Maya-Manolova-shte-se-sreshtne-s-shofyori-ot-stolichniya-gradski-transport/175504/2/0", "text": "Омбудсманът Мая Манолова ще се срещне с шофьори от столичния градски транспорт от 14.30 часа на тролейбусно депо „Искър“ в кв. „Дружба“. Това съобщиха от пресофиса на омбудсмана.   Повод за срещата е жалба, подадена до омбудсмана във връзка с лошите условия на труд и извънредното работно време. ", "date": "2019.02.17", "title": "Мая Манолова ще се срещне с шофьори от столичния градски транспорт"}
{"url": "http://epicenter.bg/article/Dimitar-Gardev--Balgariya-ne-tryabva-da-pozvolyava-da-bade-izpolzvana-za-provokator/175506/2/0", "text": "България не трябва да позволява бъде поставяна в ситуация да бъде провокатор или да бъде използвана за развиване на широкомащабна кампания, която ще има отражение и върху енергийните ѝ интереси. Това каза днес пред БНР анализаторът Димитър Гърдев, коментирайки новата връзка по случая „Скрипал“ и България.   Вече се правят сравнения между отравянето на оръжейния бос Емилиян Гебрев през 2015 г. и отравянето на бившия двоен руски агент Сергей Скрипал и дъщеря му Юлия в Солсбъри в края на март 2018-а, обявено бе и разследване заедно с британските служби.   „Няма съмнение, че случаят „Скрипал“ и по-късно – намесата на предполагаем участник (в него) тук в България, ще бъдат използвани в медиен план, а и в санкционен“, каза Гърдев в предаването „Неделя 150“ на програма „Хоризонт“. Той обясни, че САЩ тази седмица са подготвяли нов санкционен списък към Руската федерация, като една от точките е случаят „Скрипал“. А по инициатива на Великобритания в Еврокомисията също се предлага нов санкционен списък за Русия, който обхваща и енергийни сделки в газовия и нефтения сектор.   Гърдев посочи, че това става в момент, когато България се опитва да си извоюва втори тур на един приключен проект – „Южен поток“, като се бори да има на територията ѝ газов хъб „Балкан“ и през нея да мине „Турски поток“. Според анализатора всички наблюдават с огромен интерес какво се случва с „Турски поток“ – не само Турция, но и Гърция, която ни е конкурент за продължаването на проекта и дава активни заявки, че тръбата трябва да мине през нея. Гърдев посочи, че премиерът Алексис Ципрас бе преди няколко седмици в Москва и предложи да финансира този проект през страната му, не иска чужда помощ. А миналата седмица бе и в Турция. „Едно принципно пълномащабно и изключително обективно разследване (на отравянето на Емилиян Гебрев) може да ни постави в ситуация да няма съмнения, че участваме в някаква хибридна акция“, каза Гърдев.  Той обаче подчерта, че „ако наистина има намеса и активни действия на Руската федерация срещу български гражданин, това трябва да бъде пресечено“. Анализаторът посочи още, че повишеният интерес към България става и в момент на сериозни противопоставяния в момента между обединения Запад и Руската федерация. „Мюнхенската конференция даде знак, че няма да има връщане назад от противопоставянето, денонсирането на договора за забрана на ракетите с малък и среден обсег ни поставя в директна нова спирала на въоръжаването в Европа с Руската федерация“, каза Гърдев и подчерта, че това сериозно безпокои големи държави като Германия и Франция, но те не са страна по договора между САЩ и Русия.   „Видяхме конференцията във Варшава, която даде сериозна насока на бъдещата американска политика към европейските ѝ съюзници. Те (САЩ) разделят Европа. Видяхме как Франция и Германия бойкотираха тази среща. На нея директно се заявява, че САЩ са готови да тръгнат на двустранни споразумения с отделни държави в Източна Европа“. Според Гърдев в САЩ започват да става тенденция мисленето, че е по-изгодно да имат двустранни отношения, отколкото блоков съюз. А човекът, който е в основата на това, в момента е съветник по националната сигурност – Джон Болтън.   „Вицепрезидентът Майк Пенс в този ред на мисли каза, че който иска да е с нас, трябва да приключи абсолютно всичко, дори икономически, с нашите противници“. Гърдев смята, че сложната геополитическа обстановка заставя България да не бъде просто свидетел, а да участва активно в тези процеси, без да не бъде слуга на никого. „България е задължена да участва в тези процеси като самостоятелен играч, защото иначе интересът ѝ няма да бъде зачитан. Тя трябва да изгради нова система за сигурност, която да има изпреварваща информация, сериозна аналитична част какво ни предстои“, каза Гърдев.   Според него затова трябва да бъде обърнато внимание на специални служби, включително външноразузнавателните, които бяха малко неглижирани, „защото във всеки годишен доклад виждаме едно и също – недофинансиране“. „От миналата година те се ръководят от млади генерали, от ново поколение и затова трябва да бъдат чути и да им бъде дадена възможност да реформират тази дейност, която да даде възможност на българското ръководство да се ориентира бързо в процесите и да има адекватна позиция“, каза Димитър Гърдев.    ", "date": "2019.02.17", "title": "Димитър Гърдев: България не трябва да позволява да бъде използвана за провокатор"}
{"url": "http://epicenter.bg/article/V-izvesten-smisal--Putin-e-natikal-NATO-v-agala-/175474/7/0", "text": "  В какво положение е НАТО през февруари 2019 година, 70 години след основаването си? Независимо от всички свои успехи в обезпечаването на мира, с които Алиансът с пълно право може да се гордее, той демонстрира слабост: първо, президентът на Русия Владимир Путин е притиснал НАТО в ъгъла, второ, Алиансът често реагира на ситуациите със закъснение и, вероятно, е недооценил готовността на Москва за ескалация и нейния стремеж към териториално преустройство на Европа (присъединяването на Крим, ситуацията в Източна Украйна). Трето, НАТО няма отговор на такива важни въпроси, като отношенията с Китай и Ирак.  Какви са последствията: военната заплаха за европейците расте и нейното ниво, може би, даже е по-голямо от това по време на Студената война. В същото време вероятността от нова надпревара във въоръжението е голяма, защото Китай, Индия, Русия, както и САЩ, всъщност, не са заинтересовани от разоръжаването, пише Кристоф Шилц в материал за германския ежедневник Die Welt, представен без редакторска намеса. И още един момент: западните общества ще бъдат принудени да инвестират все повече и повече средства (данъци) в увеличаването на собствените си военни възможности. А това, на свой ред, в близките години ще означава засилване на конкуренцията за отделяне на средства от бюджета и може да доведе до конфликт вътре в обществото. Това се касае най-вече за Германия. В сряда министрите на отбраната на страните от НАТО за първи път обсъдиха новата ситуация: развалянето на двустранния договор между Вашингтон и Москва за забрана на ракетите със среден и малък обсег (ДРСМО), които могат да преодоляват от 500 до 5 500 километра. Вече е невъзможно това споразумение да бъде спасено. При това е удивително доколко НАТО не е готова за създалата се ситуация, независимо че тя се развиваше в продължение на няколко години, в течение на които се състояха повече от 30 срещи между представители на САЩ и Русия, посветени на тази тема. Неочаквана за Алианса бе и анексията на Крим през 2014 година, както и сблъсъкът между руски военни кораби с малки украински катери прдз ноември 2018 година не по-далеч от Черно море. По този начин възниква далеч не безсмисления въпрос: а доколко НАТО въобще е способно да мисли стратегически? Разработените от Русия ракети със среден обсег 9М729 (SSC-8 по класификация на НАТО), довели до разрушаването на ДРСМО, са нещо повече, отколкото въпрос само за „военната кухня“. Става въпрос за една от основите на НАТО. Генерал-лейтенантът в оставка Хенрих Браус, който в продължение на много години до лятото на 2018 година беше най-влиятелният представител на Германия в НАТО, написа съвместна статия с Кристиан Мьолинг за немското „Външнополитическо общество“, че 9M729 (SSC-8) би могла „сериозно да попречи на укрепването на намиращите се под заплаха съюзници на Алианса в Северна, Източна и Югоизточна Европа“ и „да парализира решимостта за защита на европейските съюзници в случай на възникване на криза или опасност“. Ако Русия, в рамките на стремителна настъпателна операция (каквато е в Крим), нападне Балтийските страни, Москва би могла да подкрепи това нападение с ядрена угроза от ракетите 9М729. А партньорите на балтийските страни в НАТО ще бъдат ли в състояние да им помогнат? Отговорът на този въпрос може да разцепи Алианса – точно, както и спорът за разходите за отбрана. И именно това е целта на Путин. Но той не разчита само на това: с разпадането на ДРСМО Москва може, най-накрая, сама да разположи ракети със среден обсег на източните си граници, където уж за нея няма заплаха. Москва изпитва голямо безпокойство по повод ракетите със среден обсег, с които разполагат Индия и Китай. Новото руско оръжие може да стане отговор на тези заплахи – но на първо място тези ракети могат да долетят до територията на Европа. Както винаги, отговорът на НАТО може да бъде такъв: Алиансът ще отговори на новосъздалата се ситуацията в сферата на сигурността, за което ще са нужни много милиарди евро. Но тях в момента просто ги няма. Това противоречи на интересите на Вашингтон, който не иска директна конфронтация с Москва. В известен смисъл, Путин е натикал НАТО в ъгъла. Новите решения за усилване на източната граница, приети след 2014 година, са правилни, но те така или иначе са недостатъчни за реалното сдържане на Москва. На Алианса не му стига съвременна техника, инфраструктура и мобилност на големите войскови съединения. Така наричаната „стратегия на руското направление“ – която разчита на сдържане в комбинация с диалог – е остаряла. И Москва потвърждава това със своите действия – на първо място: в Причерноморието (Грузия, Украйна), т.е. там, където НАТО практически не присъства. Паралелно с това, Русия последователно укрепва позициите си в Африка, запълвайки вакуума, възникнал след изтеглянето на американците. Споразумението за създаване на логистичен център в Еритрея – на Африканския рог – дава на Москва достъп до Червено мора. Аналогични цели преследват и споразумението за военно сътрудничество с Централноафриканската република и съвместните антитерористични учения с Египет, както и договора с Кайро за сътрудничество в космоса. Москва играе важна роля и в Либия. Може ли да се твърди, че при НАТО всичко е под контрол? В последно време Алиансът се занимава по-активно с въпросите, свързани с Китай, Пекин, от гледна точка на Русия и САЩ, е една от главните заплахи. Но Китай в бъдеще може да стане един от основните играчи в Афганистан, където на Алиансът в момента му се налага да гледа, как т.нар. „Ислямска държава“ и „Ал Кайда“ постоянно засилват позициите си. А и „Талибан“, както и по-рано, остава много силна. Сега НАТО обяви, че се изтегля от този регион. Но защо в Афганистан Алиансът практически не успя да постигне целите си, независимо от огромните жертви? Защо Алиансът чак сега се замисли за действията на Китай? Не е ясна ситуацията и с малкия тренировъчен център на НАТО в Ирак. Може ли така да се постигне нещо съществено? И какво ще се случи, ако жестоките ирански бойци започнат да убиват натовски войници в Ирак? При подписването на Договора за създаване на НАТО на 9 април 1949 година, президентът на САЩ Хари Трумън каза, че целта на Алианса е „да създаде защитен щит, който ще ни позволи да продължим нормалната работа на правителствата в интерес на обществото, за да могат всички наши граждани да водят пълноценен и щастлив живот“. Всичко това остава в сила. Но постигането на тези цели става все по-трудно. Върху НАТО има сериозен натиск.", "date": "2019.02.17", "title": "Die Welt: Путин е натикал НАТО в ъгъла."}
{"url": "http://epicenter.bg/article/Merkel-se-sreshtna-s-Ivanka-Tramp/175476/7/0", "text": "\"Беше удоволствие отново да се срещна с канцлера Меркел. При разговора ни научих много от нея и очаквам с нетърпение да продължим да работим заедно\", написа Иванка Тръмп в Туитър, публикувайки снимка от срещата. Дъщерята на американския президент и високопоставен съветник на Белия дом, нарече германския лидер \"страхотен защитник\" на правата на жените в областта на професионалното образование и икономика. Заедно със съпруга си Джаред Къшнър, Иванка пристигна вчера в Мюнхен за участие в Мюнхенската конференция по сигурността. На дамска закуска днес сутринта, на която участваха няколко жени с топ лидерска роля, включително управляващият директор на Международния валутен фонд Кристин Лагард, Тръмп говори за подкрепата за жените в бизнеса. Вчера тя се срещна и с германския министър на отбраната Урсула фон дер Лайен и представи инициатива, насочена към подпомагане на жените в развиващите се страни, която до 2025 г. трябва да осигури американска помощ за 50 милиона жени в най-бедните държави.  ", "date": "2019.02.17", "title": "Меркел се срещна с Иванка Тръмп"}
{"url": "http://epicenter.bg/article/Zaev-posveti-na-Borisov-otlichie-ot-Myunhenskata-konferentsiya/175492/7/0", "text": "Преспанското споразумение заслужи голямо признание в Мюнхен. Премиерите на Гърция Алексис Ципрас и на Северна Македония Зоран Заев получиха годишното отличие на Конференцията по сигурността. От 2009 г. насам то се дава на лидери, които играят сериозна роля при разрешаването на международни конфликти.   „Искам да обявя, че споделям тази награда с моя добър приятел, премиера на България Бойко Борисов. Със споразумението, което ние постигнахме с България, стана възможен договора с Гърция”, каза Заев, цитиран от Нова телевизия. А Ципрас призна, че в началото не е вярвал, че подобно споразумение е възможно.   Германският канцлер Ангела Меркел определи договорът като „отлично постижение на двата народа”. А външният министър на Германия Хайко Маас нарече Заев и Ципрас като „истински европейски лидери”.    ", "date": "2019.02.17", "title": "Заев посвети на Борисов отличие от Мюнхенската конференция"}
{"url": "http://epicenter.bg/article/Kukli-na-Putin--Makron-i-Tramp-na-karnavala-v-Nitsa/175493/7/0", "text": "Политиката зае основно място на 135-ия карнавал в Ница, съобщава Нова телевизия. Огромни кукли на лидерите на големите страни преминаха пред множеството. Владимир Путин беше изобразен с ехидна усмивка, а Доналд Тръмп бе представен като зловещ клоун. Най-унизително беше положението на френския президент Еманюел Макрон. Той бе изобразен като малка кукла, която Тръмп носи в ръцете си. Имаше чучело и на скандалния холивудски продуцент Харви Уайнстйн, сложил ръце върху млада актриса.    ", "date": "2019.02.17", "title": "Кукли на Путин, Макрон и Тръмп на карнавала в Ница"}
{"url": "http://epicenter.bg/article/Amerikanski-samoleti-s-humanitarna-pomosht-za-Venetsuela-katsnaha-v-Kolumbiya/175496/7/0", "text": "Американски военни самолети с хуманитарна помощ за Венецуела пристигнаха в колумбийския граничен град Кукута. Помощта се складира по искане на венецуелския опозиционен лидер Хуан Гуайдо, който се провъзгласи миналия месец за временен президент. Президентът Николас Мадуро твърди, че помощта е част от американски заговор. Гуайдо казва, че венецуелски доброволци ще пренесат помощите през границата на 23 февруари. В изказване на пресконференция в Кукута, ръководителят на Американската агенция за международно развитие, Марк Грийн, заяви, че помощта е поискана от г-н Гуадо, защото Венецуела е притисната от нарастващата хуманитарна криза. “Децата гладуват и почти всяка болница във Венецуела изпитва сериозен недостиг на лекарства.” Той каза, че кризата е достигнала регионални размери, с три милиона венецуелци имигрирали в съседни страни в търсене на храна и лекарства, предаде Би Би Си. “Днес стоим на фронтовата линия на едно от най-големите разселения на хора в историята на Латинска Америка.” Представител на Хуан Гуайдо заяви, че в Бразилия и Карибите са открити повече пунктове за събиране на помощи. Той каза, че тази седмица ще се проведат срещи с бразилското правителство, за да се организират подробности за складовите помещения в бразилския щат Рорайма на границата с Венецуела. Той добави, че в Маями ще бъдат складирани помощи, които ще бъдат изпратени на холандската територия Кюрасао в началото на следващата седмица. Остава неясно дали помощта ще бъде допусната до Венецуела. Президентът Никола Мадуро нарече операцията шоу, режисирано от САЩ и отрича да има криза. В петък той нареди на военните да останат в пълна бойна готовност срещу това, което той описва като “военни планове” на САЩ. Гуайдо, който е признат от САЩ и повечето западни правителства за временен президент на Венецуела, заяви, че стотици хиляди доброволци са се записали, за да организират бригади, които да помогнат за пренасяне на помощите в страната. Той повторно се е обърнал към венецуелските военни с призив да разрешат помощта да премине на територията на страната, но не е ясно дали те ще го направят. “Посланието, което трябва да достигне до въоръжените сили, е, че те имат една седмица, за да постъпят правилно.” Той определи 23 февруари като дата за придвижване на хуманитарната помощ. Втори транспортен самолет с помощи, пристигна малко след първия, като властите заявиха, че още самолети ще се приземят в следващите дни. Длъжностни лица в Кукута заявиха, че през следващите часове и дни в Колумбия ще пристигат още полети с хуманитарна помощ. В изявление се казва, че медицински консумативи и лекарства, предназначени за болниците, ще пристигнат в началото на следващата седмица. Мостът между Венецуела и Колумбия остава блокиран от венецуелската страна от контейнери за транспортиране. Британският милиардер Ричард Брансън организира поп концерт на 22 февруари в Кукута, който ще се излъчва на живо в Интернет, за да събере средства за още хуманитарна помощ, съобщава Би-би-си.      ", "date": "2019.02.17", "title": "Американски самолети с хуманитарна помощ за Венецуела кацнаха в Колумбия"}
{"url": "http://epicenter.bg/article/Rusiya-planira-da-dobiva-polezni-izkopaemi-na-Lunata/175501/7/0", "text": "Русия планира в периода 2031-2035 г. да изстреля към Луната многоразов космически кораб за транспортиране на товари, тежък луноход за добив на полезни изкопаеми и модули за лунната база, съобщи в неделя РИА Новости, позовавайки се на източник от ракетно-космическия отрасъл.   Акционерната компания „Научно-производственото обединение „Лавочкин” предлага на Роскосмос и Руската академия на науките да изстрелят към Луната четири автоматични космически апарата от 2031 до 2035 г. Така станцията „Луна-30“ ще достави на повърхността на Луната многоразов лунен космически кораб за поддръжка на пилотирани мисии, а станцията „Луна. -31″ще докара на Луната тежък луноход с тегло до пет тона, оборудван с необходимите средства за разработка на лунните ресурси”, заявява източникът на агенцията.   Според него, станцията „Луна-32“ ще достави на естествения спътник на Земята тежки модули с тегло до шест тона за изграждането на лунен полигон, а изстрелването на орбиталния апарат „Луна-33“ ще осигури комуникацията и навигацията.   По-рано, генералният директор на Роскосмос, Дмитрий Рогозин, съобщи, че през 2021 г. е планирана да бъде изпратена космическа станция „Луна-25“ на Луната, през 2023 г. – орбитален апарат „Луна-26“ и през 2024 г. – станция „Луна-27“. Космическата станция “Луна-25” ще търси воден лед на южния полюс на Луната и също ще тества технологията на меко кацане на естествения спътник на Земята. Това ще бъде първата руска мисия след 40-годишна пауза. Последната съветска станция бе изстреляна към спътника на Земята през 1976 г. и се наричаше “Луна-24”. Орбиталният апарат „Луна-26“ трябва да проведе картографиране и дистанционно проучване на повърхността на спътника на Земята. Станцията “Луна-27” трябва да вземе проби от почвата на южния полюс на Луната и да го проучи.   През 2027 г. се планира към Луната да се изстреля станцията „Луна-28“, с която да се върнат до Земята проби от криогенни почви от южния полюс на естествения ни спътник, а през 2028 г. да се изпрати станцията „Луна-29“ с луноход. /РИА      ", "date": "2019.02.17", "title": "Русия планира да добива полезни изкопаеми на Луната"}
{"url": "http://epicenter.bg/article/Turskite-vlasti-zadarzhaha-22-ma-nelegalni-migranti-v-Odrin/175505/7/0", "text": "Турските власти задържаха 22-ма нелегални мигранти в северозападния окръг Одрин, съобщиха днес източници от силите за сигурност, цитирани от Анадолската агенция и Новини.бг.   Мигрантите са имали намерение да преминат нелегално в България или Гърция. Те са били заловени от екипи на жандармерията в района на град Боснакьой. Задържаните мигранти са поданици на Палестина, Либия и Нигерия. По данни на турското министерство на вътрешните работи през 2018 г. в Турция са били задържани 265 хиляди нелегални мигранти, отбелязва Анадолската агенция.", "date": "2019.02.17", "title": "Турските власти задържаха 22-ма нелегални мигранти в Одрин"}
{"url": "http://epicenter.bg/article/Zvezdniyat-pat-na-Shaban-Shaulich/175510/7/0", "text": "Шабан Шаулич е роден на 6 септември 1951 г. в град Шабац, в мюсюлманското семейство на Илдуза и Хусеин Шаулич. Много често се появяват публикации, в които се твърди, че Шаулич е от ромски произход. През 1969 г. издава първия си албум – „Дайте ми утеха“. Определят го като  .  Преди да започне да се занимава с музика е тренирал футбол.   Роден е на 6 септември 1951 г. в град Шабац в мюсюлманското семейството на Илдуза (с моминско име Демирович) и Хусеин (Хуса) Шаулич. Майка му е от град   в  . Още като дете се увлича по пеенето, като негови любими изпълнители са   и  . Малко след своя музикален дебют през 1969 г. влиза в казарма и служи в   град  . По късно се жени за Гордана, с която има три деца – Санела, Илдуза и Михайло. Съществува мнение че Шаулич е от цигански произход.  На 17 февруари 2019 година загива при автомобилна катастрофа край германския град  .   Шабан Шаулич е открит за музикалната сцена от известния сръбски акордеонист Будимир (Буца) Йованович. През 1969 г. издава първия си албум –   ( ). През 1972 г. излиза албумът  . До 1975 г. автор на песните му е Будимир Йованович, след което Шаулич започва сам да пише и композира.   Започнах да играя футбол на 8-9 години. Бях в „Железничар“, когато играхме с „Левски“ и вкарах два гола за победата с 4:2. Треньорът на „Левски“ след това е питал за мен – кой е този с номер 9? Искал е да ме привлече за отбора. Малко по-късно се отказах от футбола. Качих се на сцената на 8 години. На 17 записах първата си плоча. Половин година по-късно издадох втората си плоча и тя стана златна. Тогава осъзнах, че съм една малка звездичка. Телевизиите започнаха да ме канят. Дружелюбен човек съм. Обичам да хапвам и пийвам в добра компания. Ако има музика, може и да попея. Най-добрите ми приятели не са от музикалните среди. Хобито ми е да ловя риба на Дунав, където имам вила. Най-големият ми трофей е 35-килограмов сом (показва снимка). Там се чувствам спокоен, слушам как птиците пеят.   Дъщеря ми Илда е певица, а внукът ми Лука е футболист в „Цървена звезда“. Съпругата ми е моята дясна ръка, тя урежда почти всички мои участия.   Най-тежкият момент в живота ми е, когато ме намушкаха с нож, за да не отида на участие в конкурентно заведение. Имах един приятел в Смилян, Родопите. Често му гостувах, но на 43 години сърцето му го предаде и си отиде. Беше ми като брат.    Източник: standartnews.com", "date": "2019.02.17", "title": "Звездният път на Шабан Шаулич"}
{"url": "http://epicenter.bg/article/ES-reshi-da-nalozhi-sanktsii-na-osem-rusnatsi-zaradi-intsidentite-v-Azovsko-more-prez-noemvri/175511/7/0", "text": "ЕС реши да наложи санкции на осем руснаци заради инцидентите в Азовско море през ноември, предаде Франс прес, като се позова на няколко европейски източници. На въпросните хора ще им бъде забранено да влизат на територията на Европейския съюз, а евентуалните им авоари под негова юрисдикция ще бъдат замразени. \"Става въпрос за целенасочени и индивидуални санкции\", уточниха цитираните източници. Налагането им ще бъде утвърдено от министрите на външните работи на страните членки на Европейския съюз, които ще имат среща в Брюксел утре. Имената на санкционираните руснаци ще бъдат запазени в тайна, докато бъдат публикувани в Официалния вестник на ЕС. \"Има единодушие, че трябва да се направи нещо, за да бъдат санкционирани отговорните хора за решението да бъдат арестувани три украински военни кораби и техните екипажи\", обясни един от цитираните източници. След анексирането на украинския полуостров Крим от Русия през 2014 г. ЕС включи в \"черен списък\" 164 руснаци и украинци, сред които няколко приближени на руския президент Владимир Путин, както и 44 юридически лица, припомня Франс прес. Страните от Евросъюза обаче остават разделени по въпроса дали да бъдат засилени търговските санкции срещу Русия, каза един от източниците. Държавите от ЕС по-конкретно не могат да се споразумеят за наказателни мерки срещу руския енергиен сектор, тъй като са силно зависими от руските доставки на газ, отбелязва Франс прес. Агенцията припомня, че за нови санкции е необходимо единодушие сред страните членки. \"Няколко държави освен това са се обявили против нови санкции срещу режима на Николас Мадуро във Венецуела\" - една от другите теми в дневния ред на утрешната среща на външните министри от ЕС, каза един от източниците.    ", "date": "2019.02.17", "title": "Нови санкции от Брюксел срещу Русия! Причината - инцидентите в Азовско море"}
{"url": "http://epicenter.bg/article/Po-iskane-na-SASht-yaponskiyat-premier-nominira-Tramp-za-Nobelova-nagrada-za-mir/175515/7/0", "text": "Японският премиер Шиндзо Абе номинира американския президент Доналд Тръмп за Нобелова награда за мир за тази година.   Това е станало по искане на САЩ, съобщава в. “Асахи шимбун”. Вашингтон смятал, че “историческата среща на Тръмп с лидера на Северна Корея Ким Чен Ун” заслужава тази награда. Информацията бе оповестена от изданието само два дни след като самият Тръмп се похвали, че “Абе го е номинирал за Нобелова награда”. Японското правителство все още не е коментирало официално публикацията във вестника.      ", "date": "2019.02.17", "title": "По искане на САЩ японският премиер номинира Тръмп за Нобелова награда за мир"}
{"url": "http://epicenter.bg/article/Kralyat-na-srabskata-muzika-Shaban-Shaulich-zagina-v-katastrofa/175508/7/0", "text": "Големият сръбски певец и композитор Шабан Шаулич е загинал в зверска катастрофа. Тази трагична информация е съобщена от зетя на Шабан Шаулич, Бата Миркович, информира скопският “Канал 5“, цитира \"Фокус\".   Шабан Шаулич е починал от сърдечен удар. Това разкриха от болницата в Германия, където сръбският певец е бил транспортиран след зверската катастрофа. Лекарите са се опитвали да реанимират Шаулич, но в един момент сърцето му просто не е издържало и той е получил смъртоносен инфаркт.          По-рано стана известно, че пиян шофьор е причинил катастрофата, при която загина сръбската легенда Шабан Шаулич. Певецът е пътувал по магистрала край Дортмунд, Германия след свое участие.  Автомобилът му е бил шофиран от неговия кръстник Слоба Стоядинович, който го следва при почти всичките му участия. В този момент автомобил Мазда, управлявана от пиян мъж, се е врязала в задната част на колата им с висока скорост.   Шаулич е бил откаран в болницата, но е починал там от нараняванията си.  Ужасният инцидент е станал около 6. 50 тази сутрин на шосе А2 в посока Дортмунд. Освен кръстника на Шаулич в колата му е имало още двама души. Те са претърпели сериозни наранявания, но са без опасност за живота. Кадри от местопроизшествието разкриват, че катастрофата е била наистина зверска, двете коли са помлени почти изцяло.  По време на разследването на произшествието шосе А2 в посока Дортмунд е временно затворено за пет часа.     Последният концерт на звездата бил в германския град Биелефелд.    Певецът има голям брой почитатели и в България. Певецът проведе прощален концерт с българската публика в края на 2018 година. Музикантът бе на сцената от 70-те години.    ", "date": "2019.02.17", "title": "Кралят на сръбската музика Шабан Шаулич почина от инфаркт след в тежка катастрофа (ДОПЪЛНЕНА)"}
{"url": "http://epicenter.bg/article/Bashar-Asad-predupredi-siriyskite-kyurdi--che-SASht-nyama-da-gi-zashtiti/175518/7/0", "text": "Президентът Башар Асад предупреди в неделя сирийските кюрди, че техният съюзник САЩ няма да ги защитят срещу турска офанзива, тъй като Вашингтон се готви да изтегли войските си, предава AFP, цитирана от \"Фокус\". Съединените щати ще изтеглят войниците си от Сирия, след като съюзническите кюрдски войски елиминират и последното присъствие на „Ислямска държава“в североизточната част на страната. Бъдещото оттегляне рискува да остави кюрдите изложени на дългосрочна заплаха от съседна Турция, която разглежда кюрдските бойци като \"терористи\". \"Ние предупреждваме тези групи, които залагат на американците, че американците няма да ви защитят\", каза Асад в телевизионна реч. „Американците не ви държат в сърцето си ... Те ще ви поставят в джоба си, за да бъдете разменна монета.“, заяви Асад. Освен борбата с „Ислямска държава“, кюрдите до голяма степен остават извън гражданската война в Сирия, като се надяват на полу-автономия в североизточната част на страната, пише агенцията.  ", "date": "2019.02.17", "title": "Башар Асад предупреди сирийските кюрди, че САЩ няма да ги защити"}
{"url": "http://epicenter.bg/article/Piyan-shofyor-e-prichinil-katastrofata--pri-koyato-zagina-Shaulich/175527/7/0", "text": "\r\n Пиян шофьор е причинил катастрофата, при която загина сръбската легенда Шабан Шаулич. \r\n Певецът е пътувал по магистрала край Дортмунд, Германия след свое участие. Автомобилът му е бил шофиран от неговия кръстник Слоба Стоядинович, който го следва при почти всичките му участия. В този момент автомобил Мазда, управлявана от пиян мъж, се е врязала в задната част на колата им с висока скорост. \r\n \r\n Шаулич е бил откаран в болницата, където е починал от сърдечен удар, разкриха от болницата в Германия. Лекарите са се опитвали да реанимират Шаулич, но в един момент сърцето му просто не е издържало и той е получил смъртоносен инфаркт, пише Kanal 3. \r\n   \r\n Междувременно медиите в Сърбия разпространиха изявление от семейството на легендарния певец. \r\n \r\n \"С голяма болка и огромна тъга ви информираме, че днес спря сърцето на Шабан Шаулич и замлъкна най-красивият глас. Напусна ни нашият съпруг, баща, дядо, кръстник и приятел Шабан Шаулич. Любовта, която той безкористно даваше навсякъде около себе си, ще ни кара да си спомняме за него винаги като за един велик творец, неповторим певец, но преди всичко чудесен човек!\" \r\n   \r\n Освен кръстника на Шаулич в колата му е имало още двама души. Те са претърпели сериозни наранявания, но са без опасност за живота. Кадри от местопроизшествието разкриват, че катастрофата е била наистина зверска, двете коли са помлени почти изцяло. \r\n По време на разследването на произшествието шосе А2 в посока Дортмунд е временно затворено за пет часа. \r\n", "date": "2019.02.17", "title": "Пиян шофьор е причинил катастрофата, при която загина Шаулич"}
{"url": "http://epicenter.bg/article/MVR-za-boya-v-Kyustendil--Prichinata-ne-e-etnichesko-naprezhenie--a-alkohol/175502/3/0", "text": "Причината за сбиването пред заведение в Кюстендил, което завърши с един убит и петима ранени, не е етническо напрежение, а голямо количество употребен алкохол, казаха на брифинг от полицията и прокуратурата.   „Не говорим за напрежение между етносите, случаят е битов в следствие на голямо количество употребен алкохол”, категоричен беше комисар Елиан Стамболийски, директор на Областната дирекция на МВР в Кюстендил, цитиран от БТВ. Човекът, нанесъл смъртоносния удар, все още не е задържан и се издирва. „Установен е, знаем кой е и от свидетелски показания, и от видеозаписи, предстои задържането му. Той е от ромски произход  и е криминално проявен, с 3 криминални прояви, 2 от които са за телесни повреди”, каза Стамболийски. По думите му става въпрос за 19-годишен младеж.   От петимата ранени един е с тежка черепно-мозъчна травма и е транспортиран днес в неврохирургията на „Пирогов”. Останалите ранени са с по-леки порезни наранявания и са в болницата в Кюстендил. По случая е започнато досъдебно производство. „Причината за сбиването пред заведение в Кюстендил е употребата на алкохол от един от участниците в конфликта. Не можем да говорим за възникнало напрежение в резултат на етнически въпроси”, каза и окръжният прокурор Камелия Стефанова.   Към момента са задържани 8 души. Изясняват се всички участници в сбиването. Сред тях има и криминално проявени. Задържаните, както и лицата в болница, са и от български, и от ромски произход. Убитият няма криминални регистрации. Ще бъдат прегледани записи от камери, полицията разполага и със свидетелски показания. Заведението също ще бъде проверено прецизно, увериха от МВР. По думите на директора на областната полиция в ромския квартал няма блокада. По-засиленото полицейско присъствие е заради издирването на участника в сбиването.    ", "date": "2019.02.17", "title": "МВР за боя в Кюстендил: Причината не е етническо напрежение, а алкохол"}
{"url": "http://epicenter.bg/article/Valeri-Dabov-e-ubitiyat-pri-masoviya-boy-v-Kyustendil/175523/3/0", "text": "Валери Дъбов е убитият тази сутрин в Кюстендил 35-годишен мъж, съобщава „Канал 3“. Все още се издирва 19-годишният младеж от ромския квартал в града по подозрение, че е извършител на убийството. Той е с три криминални прояви. Други 8 души, участвали в мелето, са задържани. Шефът на полицията и окръжният прокурор Маргарита Стефанова са категорични, че скандалът е битов, а не на етническа основа. Възникнал е в резултат на употреба на алкохол.        ", "date": "2019.02.17", "title": "Валери Дъбов е убитият при масовия бой в Кюстендил"}
{"url": "http://epicenter.bg/article/Grazhdani-na-Silistra-se-obyaviha-protiv-promenite-v-Izborniya-kodeks-i-partiynite-naznacheniya/175513/2/0", "text": "Против промените в Изборния кодекс и партийните назначения се обявиха граждани на Силистра, излезли днес в централната част на града на протест, организиран от неформалната група \"Протест Силистра\".   Протестиращите смятат, че има повишаване на данъците и таксите без реално обяснение, че съществуващата система \"обезвластява българския гражданин\", противопоставят се на \"реформите\" в образованието, \"които не са съобразени с мнението на гражданите на България\". В разпространени сред гражданите листовки излезлите на протест искат и \"достоен живот в общество, което не се води от страх и корупция, а от морални ценности\".   Това е десетият протест, организиран от неформалната група \"Протест Силистра\" в крайдунавския град.  ", "date": "2019.02.17", "title": "Граждани на Силистра се обявиха против промените в Изборния кодекс и партийните назначения"}
{"url": "http://epicenter.bg/article/Nay-proletno-be-vav-Vidin---15-gradusa/175514/2/0", "text": "Към 14.00 часа, най-високата температура за деня е отчетена във Видин – плюс 15 градуса, утре отново ни очаква топло време. Това съобщи за Агенция „Фокус“ Анастасия Стойчева, синоптик от Националния институт по метеорология и хидрология (НИМХ).   „Като цяло към 14.00 часа температурите в страната са от плюс 10 до плюс 15 градуса“, обясни тя. Стойчева отбеляза, че тази събота най-високата температура е била отчетена в Монтана, където термометрите са показвали плюс 14 градуса.   „Днес очакваме температури малко над 15 градуса, но това ще бъде установено в по-късен час“, коментира още тя. По думите ѝ в цялата страна времето е по-топло от обичайното за месец февруари. „Утре отново ни очакват по-високи температури“, заяви синоптикът от НИМХ.   ", "date": "2019.02.17", "title": "Най-пролетно бе във Видин - 15 градуса"}
{"url": "http://epicenter.bg/article/Ivo-Dimov--Kmetovete-tryabva-da-sme-nadpartiyni-i-da-reshavame-problemite-na-horata/175516/2/0", "text": "Целеви средства са раздавани в годините назад при всяко едно правителство. НСОРБ не е било фактор в участието и разпределянето на средства. Най-големите общини и най-много кметовe са на ГЕРБ и затова разпределението на средства за тези общини няма как да бъде по друг начин. Това каза кметът на Димитровград Иво Димов в ефира на предаването ”Беновска пита” по Канал 3.   Проблемът е, че това решението на кметовете на БСП да напуснат НСОРБ, е че то не беше на колегите. Според нас това решение беше продиктувано от ”Позитано”, каза градоначалникът на Димитровград. Работата на кметовете е да сме надпартийни и да решаваме проблемите на хората, категоричен бе Димов. Политиката е нещо, което дава резултат, когато има компромис, каза още той и добави, че се надява кметовете на БСП да се завърнат в Сдружението на общините, където да работят заедно.Според него БСП бърка в своята политика.  В момента текат доста задачи, които трябва да се решат, до октомври има много време, ако хората са доволни, може и да се кандидатирам за втори мандат, каза той.  За миналата година в Димитровград са се родили 300 бебета. В едно от предприятията, където работят 2700 души, най-ниското заплащане с бонус и пари за храна е 1040 лева. Трябва да направим така, че тези предприятия да бъдат напълнени с млади хора с подходящо образование, каза Димов.     ", "date": "2019.02.17", "title": "Иво Димов: Кметовете трябва да сме надпартийни и да решаваме проблемите на хората"}
{"url": "http://epicenter.bg/article/Ivelin-Nikolov-e-noviyat-glaven-redaktor-na-v---quot-Duma-quot--reshi-plenumat-na-BSP/175517/2/0", "text": "Ивелин Николов е новият главен редактор на в. \"Дума\" Това реши пленумът на БСП след тайно гласуване. Той е победил конкурентката си Таня Джаджева с 8 гласа при кворум от 125 членове на НС на БСП.   Ивелин Николов бе избран с 63 гласа. Другият кандидат - Таня Джаджева - събра 55.   Ивелин Николов и в момента е и.д. главен редактор, след като Йордан Минчев бе принуден да напусне, заради недоволството на голяма част от членовете на НС на БСП.   Още преди пленума имаше информация, че  Николов ще бъде избран за титуляр от Националния съвет и е предпочитан пред Таня Джаджева. Николов е единственият заемал поста по устав - след решение на пленум. Той бе уволнен през 2011 г. от издателя тогава Николай Малинов, заради подкрепа за Георги Първанов и АБВ.  През ноември Националният съвет откри процедура за избор на главен редактор - титуляр и избра комисия за организиране на подбора с председател Иван Токаджиев. До избора на главен редактор, НС на БСП определи длъжността да се заема от Ивелин Николов.  Бившият и.д. главен редактор на \"Дума\" Йордан Мичев напусна  вестника на БСП на 7 февруари и обяви, че се прибира при семейството си в Англия. Йордан Мичев се върна от Великобритания, за да стане и.д. на червеното издание, на 28 август м.г. той бе  назначен,като смени на поста Таня Джаджева.   ", "date": "2019.02.17", "title": "Ивелин Николов е новият главен редактор на в. \"Дума\", реши пленумът на БСП"}
{"url": "http://epicenter.bg/article/Mitropolit-Gavriil--Skandinavskiyat-model-na-vazpitanie-na-detsata-e-strashen-/175519/2/0", "text": "Възпитанието на децата, право на аборт, религия в училище. Тези теми, засегнати в позицията на БПЦ по проекта за Национална стратегия за детето, предизвикаха вълна от коментари и недоволство през изминалите дни, напомня БТВ. Впоследствие позицията беше свалена. Синодът съобщи, че не е съгласувана с него, а е лична инициатива на ловчанския митрополит Гавриил и написана от богослова Десислава Панайотова.   „Ние изработваме становищата по екипен начин. Синодът определя комисия от педагози, богослови и юристи, на които им се възлага дадена тема. След това становището минава през заседание на Светия синод. В случая нямаше възможност, защото имахме четири дни, за да направим становище, за да може то да влезе навреме в сайта на Министерския съвет”, обясни в предаването „120 минути” по БТВ митрополит Гавриил.   „Аз лично съм против физическите наказания. Смятам, че това не работи. По-добре е детето да бъде лишено от нещо, което обича. Например някаква игра. Това дава по-добър ефект. Физическото наказание е крайна мярка”, е мнението на дядо Гавриил. По думите му скандинавският пример децата да имат повече свобода да взимат решения всъщност е свободия.   „За мен този пример е страшен и най-много ме е страх България да не стигне някога до това, което е в скандинавските страни. Ако имаме възражения срещу тази стратегия, то е защото се опасяваме, че тя е един преходен елемент по пътя към стигане на нещо подобно. А то е нещо страшно, защото постепенно се изземват функциите на възпитание на родителите и се възлагат все повече на държавни учреждения”, посочи митрополит Гавриил.   „Абортът е убийство. В този смисъл бихме искали защитата на детето да започне още в момента на неговото зачатие. Не си въобразявам обаче, че можем да постигнем това да бъде забранен. Не се и опитвам да го правя. Мнението ми обаче не може да бъде друго”, каза митрополит Гавриил.  ", "date": "2019.02.17", "title": "Митрополит Гавриил: Скандинавският модел на възпитание на децата е страшен! (ВИДЕО)"}
{"url": "http://epicenter.bg/article/Zhiteli-na--quot-Gorublyane-quot--blokiraha-Tsarigradsko-shose/175520/2/0", "text": "Жители на столичния квартал „Горубляне“ излязоха на пореден протест и блокираха булевард „Цариградско шосе“ в двете посоки на изхода за Пловдив, съобщи БНР.   Сред причините за недоволството е дискриминацията, според протестиращите, на нискоетажните квартали спрямо панелните жилищни комплекси, както и липсата на достатъчно детски площадки, изградена канализация, тротоари, велоалеи, градски транспорт.  ", "date": "2019.02.17", "title": "Жители на \"Горубляне\" блокираха Цариградско шосе"}
{"url": "http://epicenter.bg/article/Plamen-Mladenov-ot-BSP-Montana--Ubeden-sam--che-drugarya-Stanishev-shte-vodi-listata/175521/2/0", "text": "Нашата партия е постоянен участник в политическия живот на страната  и независимо, че не сме имали кмет в столицата, нашите общински съветници са правили добри предложения. От три мандата в Монтана не е имало кмет на БСП. В Монтанската област от 11 кмета, 2-ма са от БСП и един подкрепен от БСП. За една година числения състав в областната ни организация се увеличи с 800 човека. Това каза Пламен Младенов от БСП-Монтана в ефира на предаването ”Беновска пита” по \"Канал 3\".   Ние не се бунтуваме, искаме да има един нормален партиен живот. Близо 85% от предложенията за водач на листата на БСП за европейските избори са за Сергей Станишев. Убеден съм, че другаря Станишев ще води листата на БСП. Сергей Станишев показа, че е един европейски лидер, каза той.   \"При Корнелия Нинова има много хубави и положителни неща. Корнелия Нинова е първа след равни, няма тоталитарно управление, ние не сме лидерска партия. Тя чува всичко\", добави социалистът.       ", "date": "2019.02.17", "title": "Пламен Младенов от БСП-Монтана: Убеден съм, че другаря Станишев ще води листата"}
{"url": "http://epicenter.bg/article/Negovo-Visokopreosveshtenstvo-Antoniy--Abortat-e-ubiystvo-Choveshkiyat-zhivot-e-neshto-neprikosnoveno-/175522/2/0", "text": "Това не е официален документ на Светия Синод, той не е подписан от всички членове на Синода. Това каза Негово Високопреосвещенство Антоний, Западно и Средноевропейски митрополит в ефира на предаването \"Беновска пита” по Канал 3 във връзка със становище, което беше публикувано сайта на Светия Синод, в последствие свалено, заклеймяващо абортите и приемащо физическите наказания на децата.   Националната стратегия за детето ми изглежда, като един документ, които е синтезиран. Стига с тези експерименти, те не трябва да са за сметка на християнското семейство и децата, подчерта отецът.   Въпросът с канонизацията на Васил Левски няма да реши проблема с децата. Канонизацията е дълъг процес, когато се прави канонизация се прави една голяма комисия, каза той.   Спомням си моето детство, авторитетът на майката, бащата и учителя бяха неприкосновени, те бяха идеал. В момента се насажда едно усещане, че църквата подкрепя боя и шамарите, а няма такова нещо, каза Негово Високопреосвещенство Антоний . Възпитанието на децата трябва да е в ръцете на родителите. Ние не толерираме насилието, категоричен бе той. Абортът е убийство. Има един морален и нравствен въпрос. Човешкият живот е нещо неприкосновено. Аз съм против отнемането на човешки живот чрез аборти, както и против безразборните сексуални контакти извън брака, категоричен бе той.    ", "date": "2019.02.17", "title": "Негово Високопреосвещенство Антоний: Абортът е убийство!Човешкият живот е нещо неприкосновено!"}
{"url": "http://epicenter.bg/article/Plenumat-reshi--che-koalitsiya--BSP-za-Balgariya--nyama-da-bade-promenyana/175524/2/0", "text": "Националният съвет на БСП прие на днешното си заседание, че коалицията „БСП за България” няма да бъде променяна и няма да се приемат нови партии, но упълномощи Изпълнителното бюро на партията да започне разговори за взаимодействие с партии и неправителствени организации. Това съобщиха от пресцентъра на партията. Отхвърлено бе конкретното предложение в коалицията да бъде включена ромската партия „Европейска сигурност и интеграция” с председател Тома Томов.    ", "date": "2019.02.17", "title": "Пленумът реши, че коалиция „БСП за България” няма да бъде променяна"}
{"url": "http://epicenter.bg/article/Boyko-Borisov-provede-telefonen-razgovor-s-Tereza-Mey/175525/2/0", "text": "Министър-председателят Бойко Борисов проведе телефонен разговор с британския премиер Тереза Мей. Това съобщиха от правителствената информационна служба.   В рамките на разговора, който се състоя по нейно искане, Мей отправи молба за подкрепа за постигане на повече гъвкавост от страна на всички в Европейския съюз при договарянето на въпроса с границата между Северна Ирландия и Република Ирландия, и постигането на споразумение за Брекзит до 29 март.  Премиерът Борисов увери Мей в подкрепата си за постигането на споразумение, което ще гарантира запазването на добрите отношения между Великобритания, ЕС и 27-те държави-членки. Българският министър-председател подчерта трите насоки, в които е изключително важно да се постигне договореност, не само за ЕС, но и за нашата страна в частност.    На първо място Борисов открои сигурността и запазването на високите нива на сътрудничество в тази област и наличните инструменти, като се даде ексклузивитет на Обединеното кралство. България винаги е имала най-високо ниво на сътрудничество и много успешни съвместни действия със своите британски колеги и в рамките на Европол, и държи това да продължи и след Брекзит, категоричен беше българският премиер.  Втората важна насока според министър-председателя Борисов касае статута на гражданите на ЕС в Обединеното кралство и на британските граждани в ЕС. Борисов отбеляза, че тази тема е от голямо значение за България, с оглед големия брой българи в Обединеното кралство, и британски граждани у нас.  Не на последно място, премиерът Бойко Борисов изтъкна, че по темата за границата между Северна Ирландия и Република Ирландия е важно недопускане на напрежение и нарушаване на мира.  По време на разговора британският премиер Тереза Мей благодари на министър-председателя Борисов за навременното сезиране на британските власти по случая Гебрев и за включването на британски екип при разследването.  ", "date": "2019.02.17", "title": "Бойко Борисов проведе телефонен разговор с Тереза Мей за Брекзит"}
