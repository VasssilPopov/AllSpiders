{"url": "http://epicenter.bg/article/Yuliy-Pavlov-za-Patriotite--Tezi-hora-ne-mogat-da-se-trayat--Koaliraha-se--za-da-vlyazat-vav-vlastta/159823/2/48", "text": "По-голяма част от политическите сблъсъци са чисто театрални, обществените нагласи почти не се променят. Това каза пред БНР социологът Юлий Павлов от Центъра за анализи и маркетинг.   Той се позова на сравнителни данни от декември миналата година до сега, които сочат, че ГЕРБ и БСП губят по 2-2.5%, но дистанцията между двете големи партии се запазва – около 4%. \"ДПС събира остатъците от ДОСТ - избирателите на ДПС, които се бяха заблудили към ДОСТ. Сега вече заблудените овце се завръщат към стадото, ДПС се стабилизира на резултат около 8% и стабилно заема третото място\", допълни картината Павлов. Регистрира се раздвижване при старата десница:   \"Демократична България\" с около 2,3 процента, забелязваме и СДС и Движение \"България на гражданите\" съответно с 1,7 и 1,3, тоест, ако и те се обединят, те ще имат три процента, значи отново ще имаме два центъра в десницата. Все пак да отбележим, че ДБГ има един млад, симпатичен лидер - Димитър Делчев, СДС имат нов лидер - Румен Христов (той е стар седесар, но за първи път застава начело на партията), така че там, в старата десница, има още има какво да се разиграва и да се види кой ще надделее в този сблъсък между двете крила на десницата.\"   Най-големият удар върху доверието в управляващото мнозинство си го нанесе самото управляващо мнозинство с приемането на поправките в Закона за приватизацията, заяви пред \"Хоризонт\" Стойчо Стойчев, преподавател по политология в Софийския университет \"Св. Климент Охридски\". Той  нарече поправките „скандални“ и приети „учебникарски, по всички класически схеми за манипулация и лобизъм в лошия смисъл“: \"По този начин управляващото мнозинство позволява на президента Румен Радев да върне закона, да получи още една трибуна и този път съвсем справедливо, от която да критикува директно управляващото мнозинство, което допълнително да ерозира доверието в него. /.../ Наистина с последните промени - без обсъждане, без какъвто и да било анализ, подарявайки милиони на този или на онзи известни бизнесмени, квалифицирани общо от медии, от общество като олигарси, мнозинството само си нанесе много голям удар, от който сега трудно би могло да се съвземе.\"     Стойчев е на мнение, че острото противопоставяне и задържането на напрежението на високи нива до изборите догодина може да има умишлено целен ефект да отблъсне избиратели:   \"Поддържането на това високо ниво на напрежение в един момент може да доведе до прегряване, което да увеличи политическата апатия, може би това е търсеният ефект в крайна сметка, защото когато по подобен начин българските граждани биват отвращавани от политическия живот, реално политиците ги отблъскват от участие в изборите. А когато участието в изборите е ниско, делът на контролирания вот, на купения вот вече започва да става все повече решаващ и определящ. Може би наистина в крайна сметка както БСП, така и от ГЕРБ търсят едно такова отвращение на хората, за да могат твърдите им електорати и клиентелните им електорати да решават след това резултатите от изборите. На което ако ние като граждани на тази държава се вържем и се подведем, бихме загубили само ние, не и те.\"   До голяма степен истерията в Странджа беше завъртяна покрай медийно обслужващата БСП и президента Румен Радев, посочи Стойчев:   \"Върху един реално съществуващ ветеринарно-медицински проблем се наду един огромен политически балон, който доведе до изостряне и противопоставяне в рамките на самото общество, защото виждате в момента, че хората наистина са единни. Когато политиците умишлено провокират към противопоставяне в рамките на обществото с цел да извлекат една или друга политическа изгода, това в крайна сметка е, не бих казал антидържавно, но то не е градивно в нито един смисъл и в нито една перспектива.\"     В анализа си по темата за несигурността в коалицията Обединени патриоти и как това ще повлияе върху кабинета, Юлий Павлов отбеляза, че тази нестабилност съпътства коалицията от самото й начало. „Тези хора не могат да се траят, не могат да се гледат. Нищо не се е променило оттогава досега. Тя ги обедини желанието да влязат в парламента и да участват в управлението. Това не се е променило – те продължават да имат това желание да участват в управлението, и нямат никакво намерение да го напускат. Това е златният им шанс. Друг път няма да попаднат там\", изтъкна Павлов:   \"Ако случайно Валери Симеонов (защото независимо от изстъпленията и шутовщините му, някакси здравият му разум взима връх), ако все пак реши да напусне управлението, нищо няма да последва. Това правителство има такава подкрепа, каквато никой друг не е имал, аз затова казах, че сблъсъците са по-скоро театрални. Първо, със или без Валери Симеонов, останалите националисти да не са луди да напускат управлението. Второ, Марешки, винаги, каквото и да говори, гласува с правителството. Трето, ДПС, когато ножа опре до кокала и мнозинството е застрашено - и те дават своята подкрепа. Опозиция е само БСП, а пък и към БСП се правят жестове от управляващите, за съжаление в антиевропейска посока. Имам предвид това, което стана онзи ден в Народното събрание - нещо срамно. ГЕРБ имаха една много нормална декларация, приета за разговорите на върха в ЕС относно миграцията. БСП влезе с някакви идиотски предложения, антиевропейски, дойде Бойко Борисов и накара своите депутати да ги прогласуват. Това имам предвид - съобразяват се с БСП, но не в смислените моменти, а в случаите, в които те се противопоставят на Европа.\"    Юлий Павлов прогнозира, че на 27 юли, когато се очаква решението на Конституционния съд по Истанбулската конвенция, \"осем конституционни съдии ще си плюят на сурата и ще гласуват, че е противоконституционна\", което по думите му \"е смешно и жалко\".      За Стойчо Стойчев Обединените патриоти нямат потенциала да разклатят властта. „Единствено напускането на Валери Симеонов под някаква форма, следвайки модела, примера на Радан Кънев от предишния парламент – веднага загубата на неговата парламентарна подкрепа, на неговите депутати ще се компенсира с „Воля“, които винаги са били в това мнозинство, макар и неформално, и, разбира се ДПС, което винаги подкрепя кабинета\", каза още Стойчев. \"Така че докато не свърши този процес на консолидация на електората на ДПС, включително и ДПС ще иска да се запази този парламент. Така реално, обективно, няма нито една парламентарно-представена в момента партия, която  да иска прекратяването предсрочно на мандата на Народното събрание, независимо какво говорят публично. Единствените хора, които биха искали някакви предсрочни избори, са извънпарламентарни сили като \"Демократична България\" или нещото около Слави Трифонов, което към момента няма абсолютно никаква организационна форма, така че дори и той в момента няма такъв обективен интерес за дестабилизиране на властта.\"   Визията на БСП за България, представена вчера, е като курсова работа на първокурсник, подчерта Стойчо Стойчев: \"Това са едни общи приказки, завързани в един вързоп, хвърлени на някакъв сайт да се обсъждат. Не можеш да критикуваш общи приказки, общи формулировки. Някакви позитивни мъглявини в бъдещето кой ще тръгне да ги критикува?\" Стойчев допълни, че това са опити \"на някакво висше безплодие да се генерира убеждението, че има някаква реална алтернатива, докато БСП не са алтернатива не само на ГЕРБ, а не са алтернатива на нищо\".   Юлий Павлов смята, че това са погрешни движения за привличане на твърдия електорат на БСП, който така и така си е техен: \"Те не правят нито едно движение да се разширят в една по.центристка, по-пазарна посока. това, което правят, е наистина олевяване, връщане към зрелия социализъм, някакви безумия.\"", "date": "2018.07.22", "title": "Юлий Павлов за Патриотите: Тези хора не могат да се траят. Коалираха се, за да влязат във властта"}
{"url": "http://epicenter.bg/article/Iliyana-Yotova--Balgariya-e-nay-dobriyat-zastapnik-na-Makedoniya-v-Evropeyskiya-sayuz/159787/2/0", "text": "България е най-добрият застъпник на Република Македония в Европейския съюз. Други европейски държави може да говорят за Западните Балкани, но всяка от своя интерес. За България важни са хората и техния просперитет. България ще продължи да работи за хората от двете страни на границата, за общите проекти и общото ни бъдеще.   С тези думи вицепрезидентът Илияна Йотова се обърна към събралите се хора пред паметника на Даме Груев в македонското село Смилево, където на тържествена церемония бяха отбелязани 115 години от Илинденско-Преображенското въстание. Традиционното честване бе организирано от Българския културен клуб-Скопие, предаде БГНЕС.   В словото си Илияна Йотова подчерта, че балканските народи имат нелека история, белезите от която носят и до днес. „Но сме силни и в изпитанията, и в твърдостта да ги излекуваме, да оставим споровете, напрежението и неразбирането от и в миналото. Договорът за добросъседство е ново начало в отношенията между България и Република Македония“, отбеляза вицепрезидентът.   По думите ѝ е време да се помисли за младите хора от двете страни на границата, които искат да работят заедно, да си помагат, да просперират. „Отношенията между хората винаги са стъпвали на основата на разбирателството и диалога. Да градим мостове, вместо да се крием всеки в своя си окоп! Това е правилната политика“, подчерта Илияна Йотова.   „Берлинският конгрес раздели народа ни. Изплашени от възраждащата се българска държава, Великите сили откъснаха от земите ни, запратиха хиляди хора далеч от родните им домове. Но подцениха народа“, посочи вицепрезидентът.   „Преди 115 години героите на Илинденско-Преображенското въстание бяха готови да жертват живота си, за да я има свободата, която докоснаха, но бързо им бе отнета“, отбеляза Илияна Йотова. По думите й въстанието се нарежда в безсмъртната историческа хроника на България, в пантеона на героите на един народ със славно минало, създател на третата християнска цивилизация – славянската, готов да се бори за своята свобода и обединение до последната капка кръв.   Илияна Йотова завърши словото си с думите: „Чествания като това са повод да се издигнем над дребнотемието, да загърбим политиканстването и да осъзнаем, че почитаме хора, които са дали живота си за свободата на Отечеството, а не да бъдат „кой знае какви“, както бе казал Васил Левски. Често цитираме думите на славните ни герои. Но трябва да разбираме посланията им“.", "date": "2018.07.22", "title": "Илияна Йотова: България е най-добрият застъпник на Македония в Европейския съюз"}
{"url": "http://epicenter.bg/article/Velizar-Enchev-do-Rumen-Radev--Nalozhete-veto-na-promenite-v-Zakona-za-privatizatsiyata-/159788/2/0", "text": "Да бъде наложено вето на приетите поправки в Закона за приватизацията и следприватизационния контрол - за това настоява бившият депутат Велизар Енчев в откито писмо до държавния глава.       Уважаеми господин Президент,   На 18 юли т.г. Народното събрание прие лобистки промени в Закона за приватизацията и следприватизационния контрол, които обслужват избрани бизнесмени и са грубо предизвикателство към законността и обществения морал.   С тях на собственика на Параходство \"Български морски флот\"  ( БМФ )  се спестява плащане на неустойки за неизпълнение на приватизационен договор, които са 58 милиона лева. Освободени от сериозни глоби ще са и собствениците на частните компании \"Булгартабак холдинг“ и \"Ню имидж\".   Вносители на скандалните поправки са депутати от „Атака“ и ВМРО. Освен че рязко намаляват срока на действие на задълженията към държавата на собствениците на приватизирани дружества, поправките ще важат със задна дата. Това е брутален подарък за близки до властта бизнесмени, погазващ фундаментални правни и морални норми.   Недопустимо е да се гласуват закони, които променят правните последствия за действия, вече извършени преди приемането на съответния закон. Ретроактивното действие на законите влияе изключително негативно върху правната сигурност в държавата.   Седмица преди този възмутителен акт на Народното събрание собственикът на БМФ окончателно загуби дело за промяна на приватизационния договор. Само този факт е достатъчен, за да се види корупционния характер на спешните промени в Закона за приватизацията и следприватизационния контрол, имащи една прозрачна цел – да подарят на един човек 58 милиона лева и да опростят на други бизнесмени крупни задължения към държавния бюджет.   Ако Република България наистина е правова държава, в която законите важат за всички и Народното събрание е институция на народа, а не слуга на олигархията, подобни законодателни извращения ще са недопустими. За съжаление пред очите на нацията се върши точно обратното.   Вярвам, че като държавен глава Вие ще използвате своите правомощия и ще наложите вето на възмутителните поправки и, ако Народното събрание отново ги гласува, ще сезирате Конституционния съд.   ВЕЛИЗАР ЕНЧЕВ Доктор по международно право Председател на Движение за радикална промяна „Българската пролет“     22 юли 2018 г. София  ", "date": "2018.07.22", "title": "Велизар Енчев до Румен Радев: Наложете вето на промените в Закона за приватизацията!"}
{"url": "http://epicenter.bg/article/Mitropolit-Antoniy--Yordan-Dinev-e-dostoen-balgarin-i-rodolyubets/159790/2/0", "text": "Аз познавам г-н Йордан Динев от 10 години, неговият образ не е този, който се представя в най-различни жълти медии. Той е един достоен българин, родолюбец, който инвестира в България. Така Западно- и средноевропейския митрополит Антоний обясни в ефира на bTV решението си да предложи бизнесмена за орден „Стара планина” първа степен.   „Той е съградил и доста църкви, тези примери трябва да бъдат насърчавани. Награждаваните с орден „Стара планина” са доста разнородни. Има доста чуждестранни посланици, нека уважаваме хората, които живеят в България и са постигнали нещо в България”, призова духовникът.   По отношение на друга пресечна точка между вярата и едрия капитал – желанието на фирмата на Гинка Върбакова да се нанесе забележително изгодно под наем в сграда на БПЦ в центъра на София, Анотний подчерта, че до сделка така и не се е стигнало: „БПЦ никога не се е обвързвала с г-жа Гинка Върбакова”.   Според него няма скандал и във видеото с пеещи народни песни духовници на събор край Гигинския манастир. „В Сърбия свещеникът повежда хорото на сватби и тържества всенародни. Трябва да сме умерени във всяко свое действие, българският народ сякаш не живее с тези традиции”, констатира митрополитът и отбеляза, че заснетите свещеници трябва да упражняват пеенето в синхрон.", "date": "2018.07.22", "title": "Митрополит Антоний: Йордан Динев е достоен българин и родолюбец"}
{"url": "http://epicenter.bg/article/Zarkov--Klyuchoviyat-ni-problem-e--che-v-Balgariya-mnogo-hora-zhiveyat-s-malko-pari--a-malko-hora-s-mnogo/159794/2/48", "text": "„ Политиката има и друг аспект, освен замеряне с власт. Тя е и - как се управлява тази власт. Идеята ни е, когато някой дойде на власт, да каже- какво ще прави. Ние се опитваме да обясним- какво би направила БСП, ако дойде на власт и да ангажираме възможно най-много хора в изграждането на един документ - визия, която надхвърля мандатността, предлага нова политика, за да обърне грешната тенденция, която се развива в страната ни. Това е идеята на „Визия за България”.    Това каза по БНТ зам.-председателят на ПГ на „БСП за България” Крум Зарков по повод представения вчера от левицата визионерски документ. „България е поставена в тежка спирала на демографска криза, на бягане на хора от страната. Всички усещат, че е нужно нещо качествено ново за България. Ние даваме нашия принос за промяната”, добави той.    „ Според левицата, ключовият проблем е, че в България много хора живеят с малко средства, а на противоположната страна – много малко хора живея с много пари. Това стана така, защото една много малка група хора разполага с публичния ресурс. Тази система трябва да бъде променена”, обясни Зарков.    Според него в икономиката трябва да се създадат стратегически сектори, да се търсят инвестиции и то не само чуждестранни. В областта на образованието БСП предлага нов модел, в който началното образование да е изцяло достъпно, да се промени качеството на средното, а висшето образование да е само там където има нужда. Крум Зарков изтъкна, че сега се създават университети със специалности, които не дават професионална реализация, а същевременно бизнесът алармира, че няма кадри. В здравеопазването, центърът трябва да е пациентът, а не да се говори само за макропоказатели. Заради сгрешения модел през последните години се увеличиха парите за здраве четири пъти, но те потънаха в пясъка. За сферата на регионалното развитие, левицата предлага създаване на фонд за сближаване на регионите, на принципа на национална кохезионна политика.   Крум Зарков призна, че сама БСП не може да промени страната. „Необходим е целият обществен ресурс. И управляващите, и опозицията имат право да кажат каквото искат, но трябва да излезем извън замерянето с обвинения. За мен и моите колеги е важно да вдигнем политиката на друго ниво – на идеен сблъсък”, каза още той. „Сега от ГЕРБ обвиняват Корнелия Нинова, че отишла да види какво се случва с протеста на хората, на които избиват животните. Ами ако опозиционният лидер не иде при недоволните хора от управлението и да говори с тях, аз не знам какво трябва да прави той”, попита Крум Зарков. По думите му, опозиционният лидер трябва да е там, където има недоволство и да види неговата основателност.    „ Още от началото на сделката с ЧЕЗ ние алармираме за закононарушения. Една българска институция имаше смелостта да потвърди това”, каза Зарков по темата за сделката с ЧЕЗ. „България има и регулаторите, и законите да се противопостави на това. Това решение защитава българския национален интерес. От години ЧЕЗ имат желание да напуснат българския енергиен пазар. Затова ние настояваме българското правителството да заяви пред чешката компания, че ако тя продължава да иска продажба, има желание да я придобие”, каза още той.   По отношение на миналото европредседателство, Крум Зарков припомни, че още в самото му начало, БСП ясно заяви, че с каквото може ще помага, но няма да позволи то да е „шапка” на социалното разделение в страната. „Чрез Кристиан Вигенин участвахме активно в него. В същото време, въпросите за корупцията, сигурността и раздиращите проблеми в страната, не само че не се решиха, но те се задълбочиха и ние ги посочихме”, заключи той.", "date": "2018.07.22", "title": "Зарков: Ключовият ни проблем е, че в България много хора живеят с малко пари, а малко хора с много"}
{"url": "http://epicenter.bg/article/Rumen-Petkov--GERB-i-BSP-sa-edna-i-sashta-moneta/159796/2/0", "text": "Мисля, че ситуацията в т. нар. Патриоти е до такава степен тежка, че ще има жертви, ако ги оставим в една стая. Там има органическа неприязън помежду им. Сега е очевидно, че степента на напрежение или на зависимост от външни фактори излиза извън всякаква норма на хигиена. Това заяви пред Канал 3 лидерът на АБВ Румен Петков.   По повод вчерашното изявление на лидера на БСП Корнелия Нинова, че с инициативата \"Визия за България\" социалистите не предлагат алтернатива на ГЕРБ, а на системата, Румен Петков отбеляза: \"Тук ще трябва компетентната помощ на психиатъра доктор Николай Михайлов. Ние от АБВ от дълго време и с много аргументи обясняваме, че всъщност ГЕРБ и БСП са една и съща монета. За съжаление има достатъчно примери как БСП не реагира достатъчно адекватно. Но ако БСП сама си казва, че не е алтернатива на ГЕРБ, това е много страшно\".   Румен Петков разкритикува действията на Корнелия Нинова и в кризата с чумата по животните в Ямболско. \"Такъв тип цинизъм - да мъкнеш медиите със себе си, да се качиш на каручката и да спекулираш по грозен начин, само за да те дадат по телевизора вечерта, и да си тръгнеш след това без да предприемеш нищо - и Мая, и Корнелия. Който ходи там, според мен допусна грешка\", каза Румен Петков.   \"От АБВ настояваме да не се избиват животни без доказан здравен статус. Непускането за проби е наслагване на напрежение поради липса на комуникация - липсата на комуникация и политическата спекула\", продължи лидерът на АБВ. \"От АБВ искахме създаване на фонд Профилактика - сигурен съм, че личният потенциал на министър Порожанов ще му позволи да намери тези средства. Аз се чудя нашите евродепутати къде са\", добави Румен Петков.   Той предупреди, че следващата голяма криза може да е африканската чума по свинете, каквато вече има в съседна Румъния. \"Трябва да има мярка и в глупостта - дори в Народното събрание\", каза Румен Петков.   По случая с решението на КЗК срещу сделката за изкупуването на ЧЕЗ от дружеството \"Инерком\" на Гинка Върбакова, Румен Петков прогнозира, че то би паднало, ако \"Инерком\" обжалва. \"Мисля, че при този натиск от неправителствени, професионални среди, партии, почтеното е госпожа Върбакова да не обжалва. По мое скромно мнение съдът ще свали решението на комисията\", каза Румен Петков. \"Мисля, че ако започне процедурата отначало и държавата се изправи с целия си авторитет пред чешката държава, ще успокои ситуацията. С направеното досега, и то не от вчера, мисля, че има всички основания ЧЕЗ да ни зашлеви в Европейския съд и гяволъка и политическата спекула да я платим всички ние\", предупреди лидерът на АБВ.", "date": "2018.07.22", "title": "Румен Петков: ГЕРБ и БСП са една и съща монета"}
{"url": "http://epicenter.bg/article/Politsiyata-izvede-dobrovoltsite-ot-Sharkovo/159797/2/0", "text": "Карантинна зона от 3 километра около огнищата на чума се въвежда от днес в Ямболско. Полицаи са извели от Шарково гражданите, които бяха блокирали пътя до последното оцеляло стадо, предаде БТВ.   Хората са в района на село Малко Шарково, като не е имало ексцесии и сблъсъци.   Представители на медиите също не могат да стигнат до населеното място.   Според заповедта на агенцията по храните, която е с вчерашна дата, в Шарково не се допускат автомобили и хора, които нямат адресна регистрация в селото. Изключение се прави само за ветеринари, работници, ангажирани с дезинфекцията, полицаи, пожарникари, представители на властите и търговци, които зареждат магазините в селото.", "date": "2018.07.22", "title": "Полицията изведе доброволците от Шарково"}
{"url": "http://epicenter.bg/article/Tsvetanov-otkri-remontirani-ulitsi-i-mezhdublokovi-prostranstva-v-Kazanlak/159799/2/0", "text": "Председателят на ПГ на ГЕРБ и заместник-председател на партията Цветан Цветанов откри днес в Казанлък реконструирани и рехабилитирани улици и междублокови пространства, съобщиха от пресцентъра на ГЕРБ.   Заедно с него новите придобивки на Казанлък откри и кметът на града Галина Стоянова. На церемонията присъстваха още зам.-председателят на Народното събрание Емил Христов, депутатите от ГЕРБ-Стара Загора Радостин Тенев, Борис Кърчев и Маноил Манев, областният координатор на ГЕРБ-Стара Загора Пламен Йорданов, както и много жители и гости на града на розите.   „Преди 7 години, всички вие, гражданите на Казанлък, гласувахте доверие на Галина Стоянова и резултатите не закъсняха. Не бива да пропускаме и огромната заслуга на премиера Бойко Борисов за всичко това, което днес виждаме в Казанлък. Вече всеки един човек, който идва тук, ще се радва на прекрасните спортни площадки и зелени пространства. Моята единствена молба сега е да пазим всички тези нови придобивки“, заяви по време на откриването Цветан Цветанов и добави, че в проектобюджета на ЕС за новия финансов програмен период за България са предвидени 2 милиарда лева повече за кохезионна политика и тези средства ще стигнат именно до българските общини.   Председателят на ПГ на ГЕРБ подчерта важността на това гражданите непрекъснато да поставят проблемите си пред местната, законодателната и изпълнителната власт. „Уверен съм, че днес се движим в правилната посока и имаме всички основания да се гордеем от постигнатото“, каза още Цветанов.   „Всичко, което откриваме днес, нямаше да е възможно без европейската солидарност. Ние искаме да осигурим на гражданите добра среда за живот с европейски облик. Дойде краят на сивите пейзажи и началото на свежите и зелени пространства“, посочи на свой ред кметът на Казанлък Галина Стоянова. Тя също така благодари на Цветан Цветанов и на правителството на Бойко Борисов за оказаното съдействие през годините.   По време на церемонията бе отслужен тържествен водосвет за здраве, като с нея се отбелязва приключването на строителството по обновяване на обществено значими обекти на територията на жилищен квартал „Изток\" в град Казанлък.   Новооткритите обекти са по проект „Обновяване на градската среда в град Казанлък\". Проектът e предназначен изцяло за кв. \"Изток\" в града и е на обща стойност 5 655 048,59 лв. От тях 4 806 791.31 лв. са от Европейския фонд за регионално развитие по ОП „Региони в растеж\" 2014-2020 г., а останалите 848 257,28 лв. са осигурени от държавата.", "date": "2018.07.22", "title": "Цветанов откри ремонтирани улици и междублокови пространства в Казанлък"}
{"url": "http://epicenter.bg/article/Izdirvaniyat-kontrabandist-Tsvetan-Charlov-zhivyal-tri-mesetsa-sreshtu-zatvora/159777/3/0", "text": "\r\n \r\n   \r\n В момента Цветан Чарлов живее във Франция, работи в казино, където отговаря за сигурността и следи комарджиите да не мамят. \r\n Първият контакт, който водещият на   Любо Огнянов прави със затворника е преди няколко месеца, тъй като е постоянно в движение двамата се договарят да се срещнат по средата между България и Франция – в Италия, в центъра на модата Милано. \r\n   \r\n „Контрабанда в особено големи размери, става въпрос за една кола. \r\n Не помня вече, беше 1996 или 97 един обикновен Голф 3. Купих го редовен, но той излезе краден. Не се доказа от кого е краден и къде е краден. Нямаше жалба за краден автомобил”, разказа Цветан Чарлов. \r\n \r\n Задочната присъда е от 3 години и 6 месеца, наложена по дело, образувано още през 1997 година. Така Цветан Чарлов попада в 12 отряд в Софийския централен затвор.  По това време в 12-ти отряд се настаняват най-опасните рецидивисти, по-тежко е единствено в отряда, където са бандитите осъдени на доживотен затвор без замяна. \r\n   \r\n \r\n \r\n „Излекувахме сърцето и сега вече отиват на дисковата херния, и ще ме карат на операция в ИСУЛ. Дойде лекар, прегледа ме и си даде становището, че съм за опериране. Отиваме в ИСУЛ, но разбирам, че след операцията трябва да се върна пак на напиканите дюшеци”, споделя беглецът. \r\n   \r\n „И така вече съм в ИСУЛ с един полицай охрана в стаичка с едно легло. След операцията един-два дни горе-долу и си мисля как с операцията трябва да се връщам пак там в мизерията. Идваха да ме виждат разни хора, носеха ми пари, книжки, създаде се доверие между мен и охраната. Спомням си, че беше събота, а в понеделник трябваше да ме върнат в затвора. Дойде едно младо момче. Добре, но като ходя до тоалетната, ходя 20 минути. Бавно стъпвам – боли ме. И на третия път той каза: „Ходи сам.” И третия път отидох сам до тоалетната, само че изходът е до тоалетната и аз вместо в тоалетната, слязох на изхода по стълбичките навън, имаше няколко таксита, качих се в първото и тръгнахме”, разкри Чарлов пред камерата на „Офанзива”.    \r\n   \r\n \r\n   \r\n Ятаците на Чарлов го оставят по пътя, за да не привличат излишно внимание. \r\n \"Имаше едни кафенца, кебапчета продават, минават много българи и си хванах един с пикап. От Велико Търново беше момчето. С него на автостоп до Патра, от там се качих на ферибота до Игуменица и слизаме вече на Бари. Няма проверки, няма нищо. На издирване съм от България\", продължи с разказа си избягалият затворник. \r\n \r\n   \r\n „26 май 1976 година, на 30 май предстояха избори, в сезона на баловете Напихме се и едно момиченце се сдърпахме пред кино Сердика и случаен човек се е намесил. Отвъртях му един шамар и 5 районо, след това хотел берлин руска група, на следващия ден трябва да гласувам и след няколко месеца ме викат на съд за средна телесна повреда и грубо нарушаване на обществения ред. Дадоха ми 18 месеца ефективна присъда. Роден съм на 16 април, тогава трябваше да вляза в затвора на 19 години, но се помолих на началника на районното да ме остави в събота и в понеделник да вляза след рождения ден”, спомня си Чарлов. \r\n   \r\n \r\n   \r\n \r\n   \r\n  „Там издържах около 2 години и се прибирах към София. Баща ми почина, Бог да го прости! Прибирам се в София и започвам работа в сервиз Москивич, като автобояджия. Алкохолът ми беше малко повечко. С приятелчета, компанийки, напием се и ни е готино да се возим. Смотаме някоя кола и се возим, оставим я. Тогава ме задържат за незаконно отнемане на превозно средство и ме задържат в кремиковското районно управление, пускат ме обаче под гаранция и по време на гаранцията имаше едно барче „Бар Шишарка” под Кремиковския манастир, много хубаво барче. Отиваме две момчета с две момичета, пием си водка, но в един момент от полицията банкетче си правят началниците. Аз седя да вратата. „О, Цветане, кога те пуснаха?” и аз им казвам: Чакайте да не сме в полицията, какво ме питате. Хората не ме знаят кой съм, защо ще ме питате”. Влиза друг: \"Плати ли си гаранцията?\", трети друго и аз една водка, втора водка, трета водка, за да не ги мисля, но и Тримата заедно решаваме да се повозим на милиционерската Волга, светнахме си лапите, сирените и си караме, на прелеза ЦСКА-то минахме със  70-80 км/ч. \r\n   \r\n    Оказа се, че е пълен с полиция. Те тръгнали да ни гонят с автобус. Боя, където го отнесох не се брои. После пак следствие, незаконно отнемане на МПС. Хайде пак в затвора”, спомня си той. \r\n   \r\n \r\n  „Ако аз си оставя колата с ключовете на улицата, Вие какво ще направите”, пита съдийката. „Ще ви глобим”, отговарят полицаите. „А вас кой ще ви глоби, пита още тя и отчита”, че са го провокирали. Дава му две години, които той вече почти е излежал. \r\n \r\n  „Търсят мое приятелче Румен. И те му намерили тефтерчето и  в него телефона на това момиченце, тя ме познава и така стигнали до мен. И той бил на договор в Бобов дол, но решил че 5 години са му много и си тръгнал. Аз не съм го виждал от 2 години, не знам къде е, им казвам. Питат ме кога трябва да вляза в казарма, казвам им догодина. Прибирам се вкъщи и на другия ден повиквателна за казармата. И хайде войник в казармата в Казичане”. \r\n \r\n  „Излиза командирът в отпуска и писърът ми казва: „Той излиза за една седмица”. И аз излизам за една седмица отпуска. На седмия ден не се прибирам за вечерна проверка. Щях да отида сутринта, но те решели да дойдат да ме вземат 10 човека от нас. Три дни арест. От три, станаха 15, след 15 дни ще те съдим за отклоняване от военна служба. Понеже тези, които са с арест 3 дни излизат навън и ми донесоха в една кутия цигари ножовка. Счупих решетките, едно одеялце на бодливата тел, прескочих оградата. Отвън сняг. Прибирам се до вкъщи за сакче с багаж и 15 минути след това те влизат, спомня си Чарлов за първото си бягство. \r\n \r\n „Казва: „Ела да пием по едно”. Викам си, той се майтапи или иска да побягна и да ме застреля. То не беше нормално,  аз съм с пандизчийски  дрехи, той ще ме кара в барчето в Ботунец, да пием по едно, но казвам хайде: „Ще ходим да пием по едно”. Пихме по една водка и на втората той казва: „Я да ми кажеш нещо тука из района. Знаеш ли? Аз ми казвам: „Ти ако знаеш на мен какви престъпления ми тежат на съвестта ще ти се изправи косата”. Той наостри ушите. Тогава беше1984-1985 година, когато течеше Възродителният процес, тогава имаше атентати и той: „Кажи ми с каквото мога ще ти помогна.” И му казвам, че ще му кажа утре сутринта, на да ме закара да си спя вкъщи, но той пак настоява и му казвам, че са ме накарали да отровя водата в Искъра и детските градини с някакви кутийки да слагам. След третата водка мога да си измислям каквото си искам.” \r\n \r\n „В затвора точно дошъл Ангел Топкаров на власт – много известен боклук. Бутна половината затвор. Направи цехове и реши, че трябва да се правят изолиращи материали от стъклен памук в затвора. Не знам откъде-накъде ме избраха и мен там. И ни събраха 20-30 човека да пълним черва със стъклен памук. Работихме близо цяло лято. Пълнехме обаче едни контейнери с възглавнички  от стъклен памук. Гледам, влизат колите свободно.   Като влезе камиона със стъклен памук, вдигат си якичките да не им влиза, че после сърби като краста. И ние с един приятел Стефчо, му викам:  Той каза: „Па, що не”. Тренирахме как да си направим дупките вътре в самия контейнер, слагахме едни летвички, така че да остане една кухина, за да се скрием вътре и да ходим да се разходим.  \r\n Взехме си такси и му казах да кара към Княжево. И му казвам да спре на Черния кос, да хапнем. Седнахме, та бяха двойни кафета, двойни ракии, та салати и се напихме. От там решаваме да пътуваме към Дупница. Хайде още едно такси и спираме на Дренското ханче. Много хубаво ханче, но за мой късмет у това село кварталния ме познава. Пита ме: „Теб кога те пуснаха”. Отговарям му: „Щом съм на вън, пуснали са ме”. Тръгнахме от ханчето, минахме през полето и да се скрием в гората, за да се стъмни. То посред бял ден. Само че кварталния , за да се натегне там, сигурно се е обадил. Вечерта вече си спомням в кръчмата на селото, познавах едно момче, помолих го да ни скрие. Той вика: „Няма проблеми”. Влязохме в тях, нямаше и 5 минути и отвън „стой”, „предай се”. А Стефчо: Кой ще се предава, качи се по стълбата на тавана, дигнал керемидите, вика: Пълно е. Хайде в Радомир в полицията линейка дошла и в затвора\". \r\n \r\n \"Имаше един Стоил, работеше в хранителния склад, но един много голям, едър мъж. Старшините го бъзикат нещо, какво носел по джобовете и той извади едно виличка и те: „Ти нямаш право вилица.”, о той: „Оставете ме да се нахраня”, но те го бъзикат и той им удари по един шамар, та им се разхвърчаха шапките и 20 души отгоре слизат, а Стоил си мина назад и си взе чинийката да си хапне и те го налетяха, но и той як и почна да ги разхвърля напред-назад и те хвърчаха по масите. И аз казвам: \"Защо и ние не ги почнем”, но седим и гледаме сеир. На другия ден 14 дни изолиран в самостоятелна килия, тъй като на 23 май особено активно подстрекавал останалите лишени от свобода към преки действия срещу надзорно-охранителния състав.” \r\n   \r\n \r\n   \r\n \r\n  „Тогава си извадих задграничен паспорт. Моят единствен документ е зелен паспорт и международният паспорт, ваден 1992 година. Оттогава нямам никакъв редовен български документ изваден и не искам да имам. Сега имам документи много – мога да съм и грък, и италианец, и французин, и сърбин и словенец и т.н.”, споделя беглецът. \r\n „1992 година дойдохме в Италия на късмет и език на знаехме. Аз и едно приятелче. Минахме през Милано и тръгнахме да търсим един италианец, който беше в затвора в София Паоло Фарсети”, разкри още той. \r\n \r\n   \r\n „С питане и возене стигнахме до Рецо. Той беше от този град и в едно кафе, един дърт ни каза, че са го застреляли преди два месеца в Болоня. И оттам един автобус до Песаро, на Адриатическо море, търсим пак един българин, да помага. Само, че нашият се скри. Имаме 100 долара насред Италия. Влязох да си купя цигари и се сбутахме с един, говори развалено руски, дойдоха албанци, дойдоха и карабинери и ни казват: Говорете си по-натам, точно пред банката си говорите” \r\n   \r\n \r\n   \r\n", "date": "2018.07.22", "title": "Издирваният контрабандист Цветан Чарлов живял три месеца срещу затвора"}
{"url": "http://epicenter.bg/article/Varna-iska-da-e-Parvata-Evropeyska-stolitsa-na-turizma/159795/4/0", "text": "Варна ще се опита да стане първата Европейска столица на туризма. Това обяви кметът на морската община Иван Портних след заседание на Националния съвет по туризъм, което се проведе в курорта „Св. Св. Константин и Елена“.   „Европейският парламент прие решение да стартира конкурса за първа година, благодарение на инициативата на България и други страни. Министерство на туризма ще има свой представител в журито“, обясни министърът на туризма Николина Ангелкова.   Тя разкри, че е поканила общините да кандидатстват, като ще се подкрепят усилията на всички, които решат да се включат в надпреварата. „Смятам, че Варна ще бъде една достойна Европейска столица на туризма”, посочи още Ангелкова.   За първите 6 месеца на тази година чуждестранните туристи, посетили Варна, са с 31 % повече от миналата година. Данните са от Летище Варна, а увеличението се дължи на навлизането на нискотарифните авиокомпании, смята кметът Портних.   „Вярвам, че когато успеем да развием и промотираме по най-добрия начин и възможностите за балнео и СПА туризъм, цифрата за следващата година ще е още по-впечатляваща”, коментира още варненският кмет.  ", "date": "2018.07.22", "title": "Варна иска да е Първата Европейска столица на туризма"}
{"url": "http://epicenter.bg/article/Prof--Dimitar-Ivanov--Kakvo-predlaga-Ninova-/159813/11/33", "text": "На своя форум в събота социалистическата партия произведе новина. В програмното си слово председателката Корнелия Нинова предложи за обществено обсъждане алтернатива за развитие на България, която поставя под въпрос  не управленския модел на Бойко Борисов и на неговата партия ГЕРБ, а цялата система на обществено-политическо развитие през последните три десетилетия.   С тази смела заявка Нинова прави опит да се включи изпреварващо в очертаващата се промяна в идеологията и политиката в глобален мащаб: еднополюсният свят се разпада на няколко полюса, господстващата днес неолиберална идеология губи позиции в полза на консерватизма и социализма, трансатлантическият капитализъм – в полза на националните икономически интереси; абстрактните евро-атлантически ценности – в полза на националните и християнските ценности. Факт е, че БСП в лицето на Корнелия Нинова първа в средите на управляващи и опозиция схвана новата тенденция, която ясно беше трасирана след срещата на президентите на Русия и САЩ.   Без да твърдя, че всичко е ясно, мога да отбележа, че Нинова демонстрира прогностично мислене и адекватно поведение на качествено ново равнище в заблатения роден политически терен. Още повече, на фона на празнословието на останалите политически лидери.     -БСП ще работи в условията на парламентарна демокрация, при политически плурализъм и партийно многообразие;   -ще изгражда, когато е на власт или в опозиция – гражданско общество;   -ще формира модерни политически отношения в условията на пазарна икономика, при наличието на силна държава;   -ще участва активно в преструктурирането на обществената тъкан, като ще подкрепя онези икономически, социални и политически фактори, които осигуряват национален просперитет и благоденствие на обществото;   -ще осъществява национално отговорна външна политика с ясни приоритети, като спре да обслужва компрометирани чужди цели.   Заявените амбиции не са нищо по-различно от промяната на системата на олигархичен капитализъм и обслужващата го политическа класа. Това е и опит за възраждане  на философията на социалната държава, която предшестващите председатели на партията до Сергей Станишев бяха загърбили.   Остава обаче социалната тенденция да се изпълни със съдържание, да се облече в адекватна на обществените отношения форма, да се реализира в национално отговорна и социално ориентирана политика, да се възстанови социалистическият модел и да се обезпечи кадрово системният подход, който Корнелия Нинова предлага. И затова отговорността ще е нейна!   Проф. Димитър ИВАНОВ за Епицентър.бг  ", "date": "2018.07.22", "title": "Проф. Димитър Иванов: Какво предлага Нинова?"}
{"url": "http://epicenter.bg/article/Stiv-Hanke--Borisov-pravi-kakvoto-v-Bryuksel-mu-kazhat-da-pravi/159818/11/34", "text": "      - Въпросът Ви звучи малко сантиментално. Аз съм реалист и реалността за случващото се в света е, че много санкции се налагат в цял свят, не само от САЩ, но и от Европейския съюз и други страни. Всички политици изглежда обичат санкциите като предпочитаното оръжие в тази ожесточена \"мека\" война, водеща се в света. Мисля, че това е нещо много лошо, защото и санкциите, и митата възпрепятстват доброволната размяна и отнемат свободата на хората, унищожават свободата на търговията. Не мога да се сетя за нищо добро в това и съм категорично против санкциите срещу Русия, Иран, Северна Корея, Венецуела и много, много други страни, срещу които има санкции. Това е моята реалистична гледна точка по въпроса Ви.     Мисля, че иска да започне да се занимава с дипломация, за да разреши някои различия, които американските политици имат с Русия. В подобни ситуации, имаме една американска поговорка, която гласи: \"Не можеш да стигнеш далеч, ако се чудиш кой кого пръв е ощипал\" и когато мислиш, че си установил кой е бил пръв го напляскваш и има някакво възмездие. В този по-общ контекст, издигайки въпросът кой кого пръв е ощипал на по-високо ниво, е налице същото – отмъщението е в устата на всички по цял свят в момента. Тръмп мисли, че той е наясно с изкуството на сделката и Путин също си мисли, че той е наясно с него и искат да се съберат и да го обсъдят. Мисля, че срещата беше много добра, много я подкрепях и преди, и след, а и подкрепям поканата към Путин за визита в Щатите, да посети Тръмп в Белия дом.     Това Ви показва колко фанатичен е станал дискурсът. Считам, че това обвинение е смехотворно. Но сериозни американски политици го одобряват, това е политическа битка. Статуквото и елитът в САЩ искат да се смени режимът в Русия, искат да махнат Путин. Това искат елитът и повечето политици. Те наричат разговора на Тръмп с Путин измяна, наричат Путин бандит, гангстер и т.н. До такава омраза се е стигнало.     Мисля, че това може да се разбере така и българите много добре ще разберат, противоречивите послания са двупосочни – от САЩ към Европейския съюз, но и от ЕС обратно към САЩ. Има смесени сигнали, но има и тайни споразумения. Има много фонов шум. Българите знаят, че политиците си противоречат и много често е трудно да разбереш какво всъщност става. Но не само Тръмп е такъв, същото идва и от европейците към САЩ.     Така е. Със системата на валутния борд, българският лев е клонинг на еврото. Неофициално сте член на еврозоната. Мисля, че официалното присъединяване към еврозоната би било много лоша идея поради няколко причини. На първо място - проблемът с морална опасност. Ако влезете в еврозоната, ще се изправите пред морална опасност, с която се сблъска Гърция. България ще каже \"Вижте, можем да сме малко по-отпуснати по фискалното ни състояние в България, защото ако изпаднем в трудност, ЕС няма да направи нищо друго, освен да ни спаси\". Точно това си мислеха гърците. Гърция беше официално в еврозоната и харчеха пари като луди, гръцките политици не харчеха пари, а крадяха пари.     Очевидно той не слушаше българите, защото мнозинството българи искат да запазят валутния борд. А и ако погледнете поведението на Борисов по въпроса, той е бил във всички крайности. Първо е за приемане на еврото, после не иска приемане на еврото, после ще чака за влизане в еврото, после е за. Той прави каквото в Брюксел му кажат да прави.      Българите няма да спечелят нищо, ще загубят силата на валутния борд и ще избегнат проблема с моралната опасност, която имаше Гърция. Ако влезете в еврозоната официално, ще бъдете точно като Гърция.   Много хора тук мислят, че пътят към еврозоната ще бъде вид лек за много проблеми тук. Ръстът на доходите все още е голям проблем в България. Присъединяването към еврото няма да бъде магическо решение за всички останали проблеми в България, това са глупости, защото левът неофициално вече е в зоната. Нищо няма да се промени, освен, че България ще загуби много суверенитет, ще бъде в еврозоната официално, нещо, от което няма излизане. Затова казвам, че е като в песента на Eagles \"Hotel California\" – влезеш ли веднъж, няма излизане.     Обичам тази песен.     Случващото се е интересно, защото винаги има симетрия. Твърдят, че Путин и Русия се опитват да повлияят и са повлияли на американските избори. Това е сериозно нещо, всички го вярват. Това, което не казват, е че САЩ правят точно същото в Русия. Те се опитват да повлияят на изборите и това е част от случващото се с радио \"Свободна Европа\",  ръката се протяга на изток в търсене на влияние. И двете страни го правят, и затова казвам, че не може да се навлиза в сценарий от вида \"кой кого пръв ощипа\". Трябва да се вгледаме в реалността, а тя е, че има две големи имперски власти с много общи методи – Русия и САЩ. И двете са опитват да влияят на изборите по цял свят, включително в България.  ", "date": "2018.07.22", "title": "Стив Ханке: Борисов не слуша българите, прави каквото в Брюксел му кажат да прави"}
{"url": "http://epicenter.bg/article/Nikos-Kodziyas--Dogovorat-Skopie---Atina-e-krayat-na-sanishtata-na-srabskite-natsionalisti/159778/7/0", "text": "  Той подчерта, че опозицията и в Република Македония, и в Гърция използва езика на омразата. И двете опозиционни формации в тези страни - ВМРО-ДПМНЕ и Нова демокрация, живеят от проблемите, а ние от тяхното разрешаване. \"Опозицията и в двете държави използва по един и същи начин езика на омразата. Те използват омразата във всяка една политическа форма, както във вътрешен, така и в международен план. Нова демокрация отхвърля Договора с твърдението, че ние сме предали всичко на Скопие.     По отношение на Русия, обвинена, че чрез свързани с Москва бизнесмени са финансирани улични протести на футболни агитки срещу Договора и в Скопие, и в Атина, външният министър заяви, че \"Москва трябва да зачита гръцките национални интереси\".  ", "date": "2018.07.22", "title": "Никос Кодзияс: Договорът Скопие - Атина е краят на сънищата на сръбските националисти"}
{"url": "http://epicenter.bg/article/Noviyat-trenyor-na--Levski--e-Slavisha-Stoyanovich/159809/8/0", "text": "Славиша Стоянович е новият треньор на Левски, който ще подпише договор със \"сините\" за 1+1 години. 48-годишният словенски специалист и ръководството на клуба се договориха през следващата седмица  да замести Делио Роси, информира Sportal.Bg.   Словенецът ще дойде с екип от двама асистенти, като другите членове в щаба му ще бъдат двама-трима българи, сред които е треньорът на вратарите - Валентин Захариев.   Контрактът на Стоянович беше подготвен след срещата му с изпълнителния директор на клуба. Неговото представяне ще стане, след като бъдат оформени документите по разтрогване на договора на Делио Роси.   Днес Стоянович ще посети Сърбия, след което ще потегли за Словения, а след два дни ще стартира занимания със \"сините\". Стоянович ще запише първия си мач за Левски на 30 юли срещу Черно море на стадион \"Георги Аспарухов\".   Треньорската кариера на Славиша Стоянович: 1998-2001 - Слован (Любляна)  2001/2002 - Ливар (Словения)  2002-2008 - Домжале (Словения)  2008/2009 - Целие (Словения)  2009-2011 -ОАЕ  2011/2012 - Словения  2013/2014 - Цървена звезда (Сърбия)  2014/2015 - Лиерс (Белгия)  2016 - Чанчун Ятай (Китай)  2017 - Рига (Латвия)   Успехи:  2 пъти шампион на Словения с Домжале- 2007, 2008  1 път шампион на Сърбия с Цървена звезда - 2014", "date": "2018.07.22", "title": "Новият треньор на „Левски“ е Славиша Стоянович"}
{"url": "http://epicenter.bg/article/Emiliya-se-omazhi-tayno-za-Zhorzh-Bashur/159791/10/0", "text": "Фолк певицата Емилия и почернения бизнесмен Жорж Башур се ожениха тихомълком. Двойката се е врекла във вечна вярност без много шум на скромно тържество, което е по обясними причини - наскоро любимият й загуби първородния си син Феди в тежка катастрофа.   Въпреки спекулациите, че след този инцидент ангелогласната блондинка и бизнесмена ще се разделят, те направиха точно обратното и стигнаха до олтара.   Красавицата слага булчинска рокля за втори път в живота си, преди това тя има един неуспешен брак със свиленградският бизнесмен Красимир Георгиев - Митничаря, а от Коко Динев има две деца, но така и не стигнаха до Менделсон. На сватбата й с Жорж са присъствали само най-близките им хора.   Жорж и Емилия смениха семейния си статут във Фейсбук съответно на \"Женен\" и \"Омъжена\", като певицата промени и фамилията си на Башур.", "date": "2018.07.22", "title": "Емилия се омъжи тайно за Жорж Башур"}
{"url": "http://epicenter.bg/article/Izkaraha-Georgi-Partsalev-shpionin-na-Musolini/159792/10/0", "text": "Любимият комик Георги Парцалев бил шпионин на Мусолини по време на Втората световна война. Това клепат агентите на Държавна сигурност по адрес на актьора в досието му, което беше разсекретено наскоро от Комисията за разкриване на документи и за обявяване на принадлежност към ДС, разкрива “Телеграф\".  Според тях той е възхвалявал Хитлерова Германия и е доносничил на фашистките управници за проявите на прогресивните младежи. Именно заради тази му дейност в бурната му младост, а не заради интимните му предпочитания, както биха предположили мнозина, актьорът влиза в полезрението на службите.   Досието му с печат \"Строго секретно“ съдържа 53 документа от средата на 50-те до началото на 60-те, които разкриват неподозирани тайни от биографията на звездата от \"С деца на море“ и \"Тримата от запаса“.", "date": "2018.07.22", "title": "Изкараха Георги Парцалев шпионин на Мусолини"}
{"url": "http://epicenter.bg/article/Svetlana-Gushterova-nyama-da-pere-svatbenata-si-roklya/159806/10/0", "text": "Плеймейтката Светлана Василева, която вече официално е Гущерова, няма да пере сватбената си рокля.   Русата изкусителка издаде, че е много суеверна и ще изчака поне една година, преди да занесе тоалета си на химическо чистене. Според поверие, роклята трябва да седи далеч от чужди погледи и ръце цяла година, за да е здрав бракът на младоженците. В това вярвал и младоженецът - милионерския син Християн Гущеров, пише „Монитор“   Припомняме, че Светлана и Християн сключиха граждански брак в началото на месеца, след което си казаха заветното „да“ пред 200 гости на рождения ден на бизнесмена – 12 юли. Музикален поздрав към присъстващите по време на церемонията отправиха Васил Найденов, Устата и Илиян.   Булката заложи на пищна рокля, обсипана с цветя и перли, дело на дизайнера Борче Ристовски. Щастливата двойка спази традициите по време на празника си. Василева ритна менче, според което първата им рожба с Християн ще е момиче. Самата плеймейтка неведнъж е споделяла, че е готова да народи на избраника си минимум три деца.", "date": "2018.07.22", "title": "Светлана Гущерова няма да пере сватбената си рокля"}
{"url": "http://epicenter.bg/article/Pravoslavnata-tsarkva-chestva-Sveta-Mariya-Magdalina/159782/2/0", "text": "Православната църква чества Света мироносица и равноапостолна Мария Магдалина. Личността на св. Мария Магдалина неправилно се обърква с други жени, за които повествуват Евангелията. Тя не е Мария от Витания (градче на юг от Йерусалим) - сестрата на Марта и Лазар, която помазала главата на Иисус. Тя не е и опростената грешница, която помазала нозете на Иисус и ги изтрила с косите си, за което разказва св. евангелист Лука. Непосредствено след разказа за тази неназована по име грешница, Лука споменава поименно св. Мария Магдалина с думите \"Мария, наричана Магдалина, от която бяха излезли седем бяса\" .   От текста ясно се разбира, че Мария Магдалина била една от многото други жени, които Иисус \"излекувал от зли духове и болести... и които Му услужваха с имотите си\".   Когато Господ Иисус Христос ходел по Галилея и чрез Своята Божествена сила извършвал личби и чудеса, към него пристъпила жена на има Мария Магдалина (от гр. Магдала). Тя го молила за помощ. Господ изгонил из нея седем бесове и напълно я изцерил от болестта, от която тя страдала.   Оттогава благодарната Мария служила непрестанно на Господа, слушала неговото учение и вървяла след него до самата Негова кръстна смърт. Заедно с други свети жени, тя гледала страданията на Христа и плачела за Него. Заедно с майката на Спасителя тя стояла при кръста и видяла, как положили Господа в гроба. Светите жени, които ревностно служели на Господа по време на земния Му живот, се удостоили да бъдат първи благовестници на Неговото славно възкресение.   Мария Магдалина, която първа видяла възкръсналия Господ, утешила скърбящите ученици с радостните думи: \"Христос възкресе!\" Като първа благовестница на възкресението, тя е призната от църквата за равноапостолна. Народът тачи първата вестителка на Възкресението като сестра на св. Илия. На нея се приписва първият възглас \"Христос възкресе!\".   Според преданието св. Мария Магдалина проповядвала Евангелието из Египет, Сирия и Рим. От Рим тя пристигнала в Ефес, за да помага на св. Йоан Богослов, където живяла до своето успение. Била погребана в една пещера в Ефес, която се превърнала в поклонническо място за християните. През 899 г. мощите й са преместени в Константинопол в манастира „Св. Лазар“.   Известно е, че днес част от мощите на равноапостолната Мария Магдалина се съхранява от монашеското братство на светогорския манастир „Симонопетра“. Става дума за лявата ръка на светицата, която според свидетелствата се е запазила със сухожилията и кожата, от нея се излъчва благоухание, а докосвалите се до светинята уверяват, че тя е топла дори и през зимата. Според светогорските свидетелства закрилата на светицата чрез нейните свети мощи е избавила манастира от застрашителни горски пожари и други природни бедствия.   Имен ден празнуват всички, които носят името Магдалена, Магда, Меглена, Малена, Миглена, Лена.", "date": "2018.07.22", "title": "Православната църква чества Света Мария Магдалина"}
{"url": "http://epicenter.bg/article/Blokiran-e-dostapat-do-stadoto-na-baba-Dora--vtora-proba-oshte-ne-e-vzimana/159783/2/0", "text": "Все още не са взети втори проби от животните в Болярово. Изпълнихме всички искания на собственичката на стадото, но тя каза, че ѝ е нужно още малко време, за да позволи. \r\n Това заяви областният управител на Ямбол Димитър Иванов. Фермата е с над 200 овце, за които има съмнение за чума. \r\n   \r\n Кризисният щаб е провел извънредно заседание в петък вечерта. Заради напрежението в Болярово той е решил нов ветеринарен екип да вземе втората проба за изследване, но отново е отказан достъп. На извънредното заседание е решено умъртвяването на животни в Шарково и района да продължи, но още не е ясно кога. Все още има хора, които са блокирали достъпа до стадото на баба Дора, което е последно в бургаското село Шарково. \r\n   \r\n Не е ясно дали днес ветеринарите ще бъдат допуснати да вземат повторни проби от стадото в Болярово, за което има съмнение за чума. Вчера собствениците не допуснаха лекарите до животните си, защото се опасяват от манипулация на изследванията. Собственичката Анна Петрова настоява да й бъде предоставен протоколът с кръвните проби от животните, взети на 23 юни. Документът, който е получила, според нея обобщава изследвания от няколко стопанства и е възможно объркване, предаде БНР.  В общия документ, който е за над 100 проби, 2 са положителни и те съответстват на ушни марки в нейното стадо.  Пред стопанството през целия ден беше спокойно. Без напрежение премина денят и в село Шарково. Десетина младежи са пред стадото на баба Дора. За нейните 115 кози все още няма решение кога ще започне умъртвяването.  \r\n   \r\n За другото заболяване, което още не е открито у нас - африканска чума по свинете, държавата реши като превантивна мярка да позволи лова на глигани и извън сезона. Ловно-рибарското сдружение “Огоста” в Монтана ще практикува само индивидуален отстрел на диви свине. \r\n", "date": "2018.07.22", "title": "Блокиран е достъпът до стадото на баба Дора, втора проба още не е взимана"}
{"url": "http://epicenter.bg/article/Yuriy-Aslanov--Upravlyavashtite-minaha-granitsata-v-obvineniyata-si-sreshtu-opozitsiyata/159784/2/0", "text": "Това беше седмицата на ударите. Удар за стопаните в Странджа, които останаха без животните си. Удар по държавата от тяхна страна, защото не повярваха нито на констатациите на властите, нито на техните действия. Това коментира пред Нова тв социологът Юрий Асланов.     “, коментира той обвиненията на ГЕРБ срещу Елена Йончева за пране на пари и срещу Нинова за организация на протестите в странджанското село Шарково.     Социологът заяви, че няма крайна точка, до която може да се стигне. „Това са обществени процеси, които се нагнетяват с политическа реторика”, заяви той.   „Има една посока на ескалация на формата на говорене на тази тема чрез няколко ярки личности, които се опитват да лансират подобна теза. Даже в реториката на един от тези хора – Тома Биков, беше премината една граница на допустимост в този начин на говорене, че едва ли не протестите срещу правителството са опит за държавен преврат”, заяви Асланов.   „Това се случва в момент, когато нашият естаблишмънт получи публичен шамар с решението на Държавния департамент да възстанови финансирането на Радио \"Свободна Европа\" за България с мотив заплаха от заплаха на свобода на мнението. Това отдалечаване от демократичните правила крие някои рискове, защото в демократичния свят се приема за нормално, че една опозиция е против управляващите и използва всякакви средства, за да се противопоставя на управляващите. Всеки протест, в това число и незаконния протест – дори да е бунт, гражданско неподчинение, се приема като част от демократичните правила”, подчерта социологът.   Социложката Евелина Славкова каза, че това, което се наблюдава не само в кабинета „Борисов 3” е много силно използване на различни фрази и много остра реторика, както от опозиция, така и от управляващите.   „Видно е, че се разменят някакви удари. Въпросът е кой ще бъде победен в тази битка. Има много силно политизиране. Това, което наблюдавахме по отношение на темата с чумата по животните. В началото на „Борисов 3” имаше много скандали, които обаче бяха по високите етажи на властта – „Кумгейт”, темата свързана с НДК, смяната на председателя на НС и прочее. В един момент започнахме да говорим за проблеми, които са отдолу – майките с деца, темата с чумата. Това, което ние от изследователски център „Тренд” и нашите колеги мерим – хроничното недоверие на хората в институциите беше израз в това, което наблюдавахме като реакции по темата с чумата. Това създава един голям проблем за управляващите”, заяви Славкова.", "date": "2018.07.22", "title": "Юрий Асланов: Управляващите минаха границата в обвиненията си срещу опозицията"}
{"url": "http://epicenter.bg/article/Lyato--Maksimalnite-temperaturi-shte-sa-mezhdu-31-i-36-gradusa--v-Sofiya---31-gradusa-/159786/2/0", "text": "\r\n Ще е почти тихо. Температурите ще се повишат, на места в низините и равнините ще е горещо. Максималните ще са между 31 и 36 градуса, в София около 31 градуса. По Черноморието ще преобладава слънчево време. Около обяд ще се развива купесто-дъждовна облачност и на много места ще има краткотрайни валежи и гръмотевици. \r\n Ще духа слаб до умерен югоизточен вятър. Максимални температури на въздуха: 29-31 градуса. Температурата на морската вода е 25-26 градуса. Вълнението на морето ще бъде 1-2 бала. \r\n", "date": "2018.07.22", "title": "Лято! Максималните температури ще са между 31 и 36 градуса, в София - 31 градуса."}
{"url": "http://epicenter.bg/article/Skandal-v-Botev--Plovdiv----prezident-i-trenyor-se-karat-prez-mediite/159811/8/0", "text": "Ръководните фактори в Ботев (Пловдив) изглежда поведоха медийна война помежду си. Треньорът Николай Киров хвърли тежки обвинения срещу президента Ангел Палийски в телевизионен ефир след загубата с 0:1 на старта на новия сезон в Първа лига. Босът на „канарчетата“ отговори на думите на Белия пред TribunaPlovdiv.bg.   „Не съм гледал интервюто на Киров, но това, което ми казвате ме възмущава. Аз заставам зад думите си. Може да попитате и футболистите дали имат неизплатени заплати. Бюджетът на тима е ясен и Николай Киров е запознат с него. Утре е падежът на заплатите, но няма някой, който да не си е получил заплатата по договор“, коментира президентът на Ботев.   „Ако това, което ми казвате е вярно, в понеделник ще се съберем с ръководството, както и с Николай Киров, и ще обсъдим неговите думи. При подобни стечения на обстоятелствата, ще има и становище от клуба, с което да се изяви нашата позиция“, заяви Палийски.", "date": "2018.07.22", "title": "Скандал в Ботев (Пловдив) - президент и треньор се карат през медиите"}
{"url": "http://epicenter.bg/article/Italianskata-politsiya-otkri-otkradnati-shedyovri-na-Renoar-i-Rubens/159779/7/0", "text": "  Шедьовърът „Светото семейство“ на френския художник от 18 век Пиер-Огюст Реноар и картината „Момичета на тревата“ от белгийския майстор на четката от 15 век Петер Паул Рубенс, бяха открити при акция в Торино.   Майор Франческо Провенца, ръководител на звеното за защита на културното наследство към полицията в Монца, заяви, че в момента експерти потвърждават автентичността на платната, преди да бъдат върнати на законните им собственици.   Шедьоврите изчезнаха миналата година при дързък обир в галерии в Каляри на остров Сардиния и Арона в Северна Италия.   Двама заподозрени, представящи се като израелски бизнесмен с дипломатически имунитет и равин, предложили 26 милиона евро за закупуването на картините преди да ги откраднат. Самата кражда станала в офис под наем в Монца, разположен над офисите на Албанското посолство.   В хода на разследването, продължило близо 17 месеца, са задържани петима души четирима италианци и един хърватски гражданин. Още трима души, осигуряващи логистична подкреп на крадците са идентифицирани, като един от тях е арестуван.   Според италианските медии организаторът на схемата за измама е Ненад Йованович, на 44 години, с хърватско гражданство. Той се представил на двамата собственици на галерии под името Самуел Ейбрахам Леви Греъм и успял да ги убеди, че има дипломатически имунитет.   Според италианската полиция, която не даде информация за стойността на картините, платната са били подготвени за препродажба. ", "date": "2018.07.22", "title": "Италианската полиция откри откраднати шедьоври на Реноар и Рубенс"}
{"url": "http://epicenter.bg/article/Otkriha-dva-novi-sluchaya-na-afrikanska-chuma-po-svinete-v-Rumaniya/159780/7/0", "text": "\r\n \r\n   \r\n След потвърждаване на диагнозата от Института по диагностика и здраве на животните в Букурещ – Национална референтна лаборатория за диагностика и здраве на животните, ветеринарните служби са се намесили спешно, посочва Националната санитарно-ветеринарна служба. Оттам съобщават, че двете стопанства са поставени под официално наблюдение и са наложени ограничителни мерки за движение на хора, животни, продукти и субпродукти, както и на превозни средства. \r\n   \r\n Животните са били умъртвени, а труповете им – изгорени. Съгласно плана от мерки за предотвратяване разпространението на болестта, превантивно са умъртвени свинете в двете стопанства, а труповете им са изгорени. \r\n Взети са лабораторни проби от мъртвите животни и от евтанизираните, посочва Националната санитарно-ветеринарна служба. Собствениците на умъртвените животни ще бъдат обезщетени. \r\n   \r\n От Националната санитарно-ветеринарна служба напомнят, че африканската чума по свинете не засяга хората и няма никакъв риск за тях, но вирусът има неблагоприятен ефект в социален план заради икономическите загуби. \r\n В окръг Тулча и други окръзи на Източна Румъния ситуацията с африканската чума по свинете е драматична. Само в една от фермите в Румъния се е наложила евтаназия на 45 000 прасета. \r\n   \r\n Вирусът на африканската чума идва в Румъния от север и от изток, от границата с Република Молдова и Украйна. \r\n", "date": "2018.07.22", "title": "Откриха два нови случая на африканска чума по свинете в Румъния"}
{"url": "http://epicenter.bg/article/Ekvador-planira-da-predade-osnovatelya-na-WikiLeaks-Dzhulian-Asandzh-na-britanskite-vlasti/159785/7/0", "text": " Еквадор планира в най-скоро време да предаде основателя на WikiLeaks Джулиан Асандж на британските власти, написа в своя „Туитър“ главният редактор на телевизия RT и МИА „Россия сегодня“ Маргарита Симонян, позовавайки се на свои неназовани източници, предава РИА Новости.   В съобщението си Симонян казва още, че повече от всякога й се иска, получената информация за Асандж да се окаже невярна. По-рано министърът на външните работи на Еквадор Хосе Валенсия обясни, че основателят на Wikileaks не може да стои в посолството на страната в Лондон вечно.   Еквадорският президент Ленин Морено е пристигнал във Великобритания в края на седмицата за разговори с официални лица, за да финализира сделката, с която протекцията за Асандж  ще бъде оттеглена и после той ще бъде предаден на британските власти, съобщи Грийнуолд на своя сайт \"Интерсепт\". Асандж не може да бъде арестуван на територията на дипломатическата мисия, където пребивава от 2012 г., след като наруши условията на освобождаването си под гаранция. Прокуратурата в Швеция впоследствие свали част от обвиненията срещу него в сексуални престъпления, но той се страхува, че може да бъде екстрадиран в САЩ за разпит във връзка с дейността на \"Уикилийкс\", ако напусне сградата. Източник, близък до външното министерство на Еквадор, е потвърдил за \"Интерсепт\" информацията за сделката за предаването на Асандж през следващите няколко седмици.   РИА припомня, че Асандж е в дипломатическото представителство на южноамериканската страна в столицата на Великобритания от 2012 година. Той се обърна към властите на Еквадор с молба да му бъде предоставено политическо убежище във връзка с опасенията, че шведските власти могат да го екстрадират в САЩ заради дейността му около WikiLeaks. В края на март тази година Кито лиши Асандж от връзка с външния свят. Според мнението на еквадорските власти, поведението и съобщенията му в социалните мрежи поставят под заплаха добрите отношения на страната с Великобритания, ЕС и други държави по света. През май, президентът на Еквадор Ленин Морено се разпореди също да бъдат премахнати всички допълнителни мерки за сигурност в посолството, където се укрива Асандж.", "date": "2018.07.22", "title": "Еквадор планира да предаде основателя на WikiLeaks Джулиан Асандж на британските власти"}
{"url": "http://epicenter.bg/article/SASht-svalyat-sanktsiite-sreshtu-oligarha-Oleg-Deripaska/159793/7/0", "text": "Съединените щати ще свалят санкциите срещу компанията на руския милиардер Олег Дерипаска. Това каза американският министър на финансите Стив Мнучин.   Алуминиевият гигант „Русал”, както и Дерипаска, който е сред близките на Путин крупни бизнесмени, бяха включени в черния списък преди 3 месеца заради \"злонамерена дейност\".   Това засегна сериозно компанията, чиито акции се сринаха, а Дерипаска формално се оттегли от борда на директорите.   Според Мнучин, санкциите ще бъдат свалени, за да не бъде фалирана компанията. Това може да доведе до критики, че администрацията на президента Доналд Тръмп не показва твърдост срещу режима в Русия. Но експерти обясняват, че проблемите на „Русал” доведоха до хаос на пазара на алуминий и поне няколко държави лобираха пред американците да смекчат санкциите.", "date": "2018.07.22", "title": "САЩ свалят санкциите срещу руския олигарх Олег Дерипаска"}
{"url": "http://epicenter.bg/article/Iran-kam-Tramp--Gospodin-Tramp--ne-darpayte-lava-za-opashkata---shte-sazhalyavate/159798/7/0", "text": "Иранският президент Хасан Рухани днес предупреди президента на САЩ Доналд Тръмп да не продължава враждебната си политика срещу Техеран, съобщи Ройтерс.   \"Америка трябва да знае /.../ че една война с Иран е майка на всички войни\", е заявил Рухани на среща с ирански дипломати, цитиран от БТА. \"Господин Тръмп, не дърпайте лъва за опашката, защото само ще съжалявате\", добавил иранският президент.   Администрацията на президента Тръмп е предприела стъпки за подкопаване на подкрепата към иранския лидер с цел да окаже натиск над Иран да прекрати ядрената си програма и подкрепата си за военни групировки. Агенцията се позова на собствени източници, запознати с процесите.   През месец май Тръмп обяви, че САЩ се оттеглят от споразумението за иранската ядрена програма. Президентът го нарече \"най-лошата сделка\" и \"ужасно споразумение за Съединените щати\". Той подкрепи министър-председателят на Израел Бенямин Нетаняху, който обвини Иран, че тайно продължава развитието на ядрената си програма.   Впоследствие САЩ наложиха санкции на шестима иранци и три компании с връзки с военния елит на Иран - Ислямският революционен гвардейски корпус (ИРГК), а ЕС, а Европейската комисия задейства механизъм за блокиране на действието на санкциите на САЩ срещу Иран на територията на Европейския съюз.", "date": "2018.07.22", "title": "Иран към Тръмп: Господин Тръмп, не дърпайте лъва за опашката - ще съжалявате"}
{"url": "http://epicenter.bg/article/Zhegata-v-Yaponiya-ubi-15-dushi/159808/7/0", "text": "През първата половина на този месец горещините в Япония са причинили смъртта на най-малко 15 души, а 12 000 души са приети в болница, предадоха Франс прес и БТА.   В много градове температурите наближават 40 градуса. На 233 места в страната температурата надхвърля 35 градуса, в Гуго, Централна Япония е 39,8 градуса, а в редица квартали на Токио термометрите показват над 37 градуса.   Метеорологичната служба на Япония отправи предупреждение за силни горещини в повечето райони на основния остров на архипелага. Тя заяви, че има много висок риск от топлинни удари и прикани хората да пият много течности и да използват климатици.   Министерството на образованието поиска от училищата да отменят дейностите на открито по време на жегите. Миналата седмица 6-годишно момче умря от топлинен удар при извънкласно занимание.", "date": "2018.07.22", "title": "Жегата в Япония уби 15 души"}
{"url": "http://epicenter.bg/article/Germaniya-otmenya-sanktsiite-sreshtu-Turtsiya/159820/7/50", "text": "Германия ще отмени икономическите санкции, които наложи на Анкара преди една година, съобщи \"Франкфуртер Алгемайне Цайтунг\".   Берлин забрани износ на стоки за Турция на стойност 1.5 млрд. евро вследствие на задържането на германски защитник на правата на човека и на петима други активисти, включително на ръководителя на \"Амнести интернешънъл\".   Рестрикциите ще бъдат свалени през новата финансова година, казват викопоставени чиновници от германското Министерство на икономиката. Наред с това Берлин ще облекчи и режима за пътувания на германски граждани в Турция. За целта Министерството на външните работи ще свали предупредителните съобщения, че \"германците са подложени на сериозен риск, ако посещават южната ни съседка\".    Холандия също обяви, че формално ще нормализира отношенията си с Анкара. Спорове между двете страни възникнаха около кампанията за референдума на Ердоган от 2017 година.    Преди дни турският президент отмени извънредното положение, което бе въведено след опита за преврат срещу неговия режим през 2016 година. ", "date": "2018.07.22", "title": "Германия отменя санкциите срещу Турция"}
{"url": "http://epicenter.bg/article/Petar-Andronov--Vlizaneto-v-bankoviya-sayuz-shte-namali-lihvite-po-kreditite/159810/4/0", "text": "Влизането на България в банковия съюз няма да повиши лихвите на кредитите, в дългосрочен план отдаването на заеми ще стане по евтино. Това ще случи заради подобреното качество на финансовото посредничество, прогнозира пред БНР председателят на Асоциацията на българските банки Петър Андронов.   „Влизането на България в банковия съюз е един дългосрочен сертификат за качество. Ако се справим успешно с това изискване, защото в момента говорим за една предварителна фаза, в която да бъде оценена българската банкова система и се случи успешно приемането ни, качеството на банковия сектор ще бъде подобрено, което означава и оценката за сигурността на сектора се подобрява и респективно кредитирането на икономиката става по-евтино“, заяви шефът на асоциацията.   Страната ни през седмицата официално поиска присъединяване към банковия съюз. Когато влезем в него, надзорът на банковата ни система ще премине към Европейската централна банка. Докато очакваме присъединяването към чакалнята на еврозоната и банковия съюз, банките ни ще бъдат в подготвителен период.   \"Банките в България и в бъдеще ще продължат да бъдат отговорност на БНБ, не само на ЕЦБ. ЕЦБ надзирава само най-големите институции и такива с по-специфични проблеми. Иначе повечето големи български банки в момента по линия на банките – майки са под надзора на ЕЦБ. Така че ние не се притесняваме – напротив: надзорът на ЕЦБ се смята за още по-висок стандарт за сигурност, който ще бъде добре приет от публиката\", коментира още Андронов в предаването \"Неделя 150\". „Надзорът ще бъде споделена, координирана дейност между ЕЦБ и БНБ, тоест отсега занапред ще имаме двоен надзор. В сравнение с досега това е една гаранция повече. Второ, ще имаме ЕЦБ, която е далече от българската действителност и ежедневието и ще прилага доста безпристрастно своите правила, без никакви зависимости, без възможност за влияние. Това във висока степен редуцира рисковете“, допълни той.   Обичайният подход при надзора на ЕЦБ включва трите най-големи банки плюс други банки по нейна преценка и ние се готвим за този подход, декларира Андронов. Относно присъединяването на България към банковия съюз още преди влизането й в еврозоната, само с влизането в механизма ERM 2, той посочи:   \"Банковият сектор, както впрочем и всички ние, би трябвало да предпочитаме да предпочита стандартния, традиционния път и за влизане в банковия съюз, и в еврозоната. На никого няма да е особено приятно за първи път да се използва нов подход или друг механизъм за приемане, какъвто очевидно ще се приложи към нас\", отбеляза още петър Андронов: \"Но със сигурност ако това е единствената алтернатива за постигането на голямата, крайна цел – членство в еврозоната, банковият сектор ще поеме частта от своята отговорност. Това е най-важният приоритет и за нас.\"   Различното ще бъде за първи път да се приеме страна в чакалнята и в еврозоната с предварителна банкова оценка и приемане в банковия съюз, а такъв модел, който се прилага за първи път, носи рискове, предупреди Андронов: \"Защото ние все още не знаем при определени обстоятелства дали всички механизми ще сработят нормално, дали това няма да донесе по-тежки условия и по-сериозни очаквания към нас в сравнение с другите страни, които вече са приети, дали няма да бъдем поставени в условия за допълнителни за изпълнение изисквания, което очевидно ще бъде едно утежнение за нас.\"   Трябва да се има предвид, че методиката, по която ще бъдат оценявани банките, е универсална, важи за  всички страни от Европейския съюз и носи презумпцията, че пазарите разполагат с много добра статистика и информация.   Това невинаги е така в България, поясни Петър Андронов: „Уви, за съжаление, много от операциите на пазара с недвижими имоти, който е основен, съществен пазар в България - не разполага публично с добра статистика, и често тези сделки не могат да бъдат остойностявани, осреднявани по подходящ начин, така че да служат за оценка на активи на банките. Това е един от важните въпроси, който ще обсъждаме занапред.\"   Запитан ще има ли преструктуриране на банки заради влизането в банковия съюз, председателят на Асоциацията на българските банки посочи: \"Има консолидация на банковия сектор, броят на банките намаля съществено, има изгледи това да се случва, дори без да броим влиянието на банковия съюз. Самият пазар, ефективността на банковия бизнес, ограничеността на нашия пазар неминуемо натиска банките към окрупняване и преструктуриране. Това ще се случва, независимо дали влизаме в банковия съюз или не, а влизането в банковия съюз може да бъде един допълнителен катализатор.\"", "date": "2018.07.22", "title": "Петър Андронов: Влизането в банковия съюз ще намали лихвите по кредитите"}
{"url": "http://epicenter.bg/article/Spyashtata--quot-Eko-Antratsit-quot--shte-remontira-yazovirite-s-500-mln--lv-/159822/4/0", "text": "Спящата държавна компания \"Еко Антрацит\", която на теория се занимава с рекултивация на стари минни терени, ще ремонтира язовирите. Заедно с нея ще работи и друго слабо известно дружество - \"Еко Инженеринг РМ\". Това става ясно от отговори на Министерството на икономиката на запитване на в. \"Сега\". В първата от тях работят седем души, а във втората – 129 души. И двете дружества са под шапката на най-непрозрачната Държавна консолидационна компания (ДКК). Министерският съвет реши тя да получи 500 млн. лв. за ремонт на водоемите.   ДКК е мегахолдинг, в който участват десетки фирми като ВМЗ \"Сопот\", \"Кинтекс\", Летище \"Стара Загора\", \"Ел Би Булгарикум\", Национален институт за изследване на вино и спиртни напитки и др. Спешното увеличение на капитала на ДКК породи съмнения за опит за непрозрачно преразпределение на средства. Компанията няма опит в публичното възлагане на търгове, а ръководството й никога не се е появявало публично.   В края на 2017 г. \"Еко Антрацит\" \"изпадна\" в спешна нужда от пари и правителството увеличи капитала й със 120 млн. лв. От министерството тогава обясниха, че парите за предотвратяване на потенциални замърсявания от мини, рудници и хвостохранилища са крайно недостатъчни за отговорните задачи, които трябва да изпълнява дружеството, и затова се наложило то да получи още. Така и не стана ясно защо, при положение че дружеството е изпаднало във финансово затруднение, средствата не са били планирани в бюджета, а трябваше да бъдат отпуснати набързо от излишъка. С парите трябваше да бъдат укрепени стените на стари хвостохранилища, да бъдат рекултивирани стари рудници в Маришкия басейн и др.   За \"Еко Инженеринг РМ\" не се знае много повече. Компанията се занимава с контрола на дейностите, свързани с ликвидиране на последствията от проучването, добива и преработката на уранова суровина в обектите и засегнатите райони.   От ведомството на Емил Караниколов сега изтъкват, че двете дружества имат опита и нужния технически състав за подготовката на инженеринга на подобни обекти. Според списък на Държавната агенция за метрология и технически надзор в момента са проверени и установени 6585 язовира, за които са съставени констативни протоколи. 858 от тях се нуждаят от ремонт, а за за спешен и авариен ремонт са 414 язовира.   Констатираните неизправности са най-различни, допълват от министерството. Най-общо те се състоят в свличания и ерозии, липса или повреда на основните изпускатели, затлачен отводнителен канал, неизправен преливник и др. Спешната оценка на разходите за дейностите, които трябва да бъдат предприети от цитираните по-горе язовири, е в размер на около 500 млн. лв. Това е причината Министерският съвет да осигури този ресурс за дейността на ДКК, пишат още от министерството. Каква е икономическата обосновка за отпускането на парите и как те се разпределят за различните обекти обаче, не е ясно.", "date": "2018.07.22", "title": "Спящата \"Еко Антрацит\" ще ремонтира язовирите с 500 млн. лв."}
{"url": "http://epicenter.bg/article/Obraha-bankov-klon-v-Nesebar/159781/3/0", "text": "Банков клон е бил обран в Несебър. Извършителите на обира са двама, те били маскирани и успели да задигнат над 100 000 лв. \r\n   \r\n Сава въпрос за офиса на „Алианц“ в Новия град в Несебър. \r\n   \r\n Крадците очевидно са били много добре подготвени професионалисти, тъй като успели да извършат удара в разгара на сезона и да се измъкнат незабелязано. \r\n Те проникнали в банковия клон през съседен офис на фирма за недвижими имоти, разбили стената и директно атакували трезора. \r\n Обирът е извършен в петък, около 04:30 ч. сутринта, съобщава Флагман, позовавайки се на свои източници. \r\n   \r\n От полицията все още няма официална информация по случая, не е ясно каква точно сума са задигнали крадците. \r\n   \r\n Вчера цял ден районът е бил блокиран от разследващи, разкриха работещи в близките търговски обекти. Точно заради това хората предполагат, че ударът е сериозен. \r\n Живеещи в района пък казаха, че преди 2 години банковият клон е обран по подобен начин. \r\n   \r\n Според запознати бандитите разбили с чук стената, изградена от блокчета итонг. Съседи от блока чули шум, но никой не се обадил в полицията. \r\n   \r\n", "date": "2018.07.22", "title": "Обраха банков клон в Несебър"}
{"url": "http://epicenter.bg/article/Tezhka-katastrofa-zadrasti--quot-Trakiya-quot--kam-Burgas/159789/3/0", "text": "Шофьор на тир загина тази сутрин при тежка катастрофа на автомагистрала \"Тракия\" при км 312, предаде \"Фокус\".   Временно е ограничено движението в посока Бургас в участъка от пътен възел \"Зимница\" до пътен възел \"Карнобат\" поради пътнотранспортно произшествие, съобщиха от пътната агенция.   Шофьорите да се движат с повишено внимание и съобразена скорост по обходен маршрут: по път I-7 \"Зимница\" - пътен възел \"Петолъчката\" -път I-6 Лозенец - Венец - пътен възел \"Карнобат\".  ", "date": "2018.07.22", "title": "Тежка катастрофа задръсти \"Тракия\" към Бургас"}
{"url": "http://epicenter.bg/article/Nad-200-000-lv--otkradnali-ot-bankata-tihite-obirdzhii-v-Nesebar/159801/3/0", "text": "Клонът на банка \"Алианц” в новата част на Несебър е ограбен по елементарен начин, с който биха се справили и начинаещи в професията касоразбивачи, а плячката на крадците е над 200 000 лева.    Това разкри Флагман.бг от  свой източник, запознат с обстановката след огледа в партера на жилищната сграда на ул. „Иван Вазов” 14. По напълно идентичен начин същото помещение на същата банка е било ограбено точно преди 2 години, но тогава в касата му имало приблизително 5 хиляди лева и шумотевицата около разследването бързо стихнала.   Ударът е направен в нощта срещу петък. В четвъртък ръководството на клона получило заявка от двама бизнесмени, че ще теглят големи суми в брой от банковите си сметки. За това същият ден в трезора са постъпили 200 хиляди лева – част от сумата е в евро. Разбивачите този път са знаели, че няма да си загубят времето.   Откриват се следи на двама души, действали изключително безшумно в тихия квартал. Те счупили прозореца на фирмата за недвижими имоти откъм задната част на жилищната сграда и влезли през него. Има ли са яснота, че стената между фирмата  и банката е от итонгови тухли и са ги рязали буквално по правилна правоъгълна форма – с трион.   Касата в помещението е била заварена за пода и се е наложило да я взривят. След което са се измъкнали със сравнително солидната плячка.   Живеещите в сградата, както и разследващите са изумени от поведението на частните банкери от \"Алианц”. Точно преди 2 години, пак в разгара на сезона, същият офис е обран по идентичен начин, но явно ръководството не си е направило труда да вземе по-сериозни охранителни мерки за авоарите си.   Възможно е нощните \"клиенти\" на финансовата институция и този път да са същите, но вече с предварителна информация за наличната шестцифрена сума.   Районът е жилищен и наоколо е тихо – особено след забраната на вицепремиера Валери Симеонов да се пускат озвучителни уредби след 23 часа.   \"Това е жилищен комплекс „Младост”, наоколо нямаме гърмящи кръчми и не знам как изобщо нищо не сме чули от събарянето на стената – никакъв тътен или вибрация, вътре е имало и взломяване на металната каса. Никой от нас нищо не е дочул”, недоумяват хората от сградата.", "date": "2018.07.22", "title": "Над 200 000 лв. откраднали от банката тихите обирджии в Несебър"}
{"url": "http://epicenter.bg/article/Nameriha-obesena-polyakinyata--izdirvana-v-Pomorie-ot-3-sedmitsi/159805/3/0", "text": "Намериха обесена изчезналата в началото на юли в Поморие полска туристка. Тялото на 41-годишната Александра Барбара Фулара е открито при поредно претърсване на гористи местности в района на Поморие в събота сутринта.   Трупът, в напреднал стадий на разлагане, е открит в местността \"Крутирия”, разположена между хотелите \"Блу Бей Палас” и \"Галерия”. Жената се е самообесила. От полицията в морския град заявяват, че описанието на тялото и връхните дрехи отговаряли на данните за издирваната полска туристка.   В 17.43 ч. на 30.06.т.г. Александра напуска хотел “Инкогнито“ в Поморие, където била на почивка със семейството си. Оттогава се изгубват следите й. Извършен е оглед на местопроизшествието в присъствието на съдебен лекар, като по първоначални данни няма следи от насилствена смърт.   Тялото е откарано за аутопсия в „Съдебна медицина” към УМБАЛ – Бургас. За случая е уведомена Бургаска окръжна прокуратура.   Липсата на чужденката бе необяснима за разследващите, тъй като е оставила съпруга си и двете им малки дечица без обяснение. Полицията преобърна десетки съмнителни адреси и на един от тях дори се натъкна на голямо количество контрабандни цигари, а обитателят бе арестуван, но от Александра до днес нямаше следа.   По твърдения на съпруга тя е била спортистка, добре сложена, физически здрава и без психични отклонения, което в крайна сметка доведе до извода, че е възможно да се е удавила в морето и след 18 юли издирването бе насочено към гористите местности близо до Поморие.", "date": "2018.07.22", "title": "Намериха обесена полякинята, издирвана в Поморие от 3 седмици"}
{"url": "http://epicenter.bg/article/Vsichki-sluzhbi-tarsyat-otkade-e-doshla-chumata/159807/3/0", "text": "Всички служби са ангажирани, за да се открие от къде е дошла чумата по дребните преживни животни. Това коментира вътрешният министър Валентин Радев пред БНР.   По думите му постоянни се търсят нови факти и има няколко хипотези. \"В МВР не сме закъснели, ние помагаме, каквото ни кажат експертите – БАБХ и Министерството на земеделието - това сме направили. Да, комуникацията в началото е по-слаба, някои документи не бяха показани на хората, тези прословути протоколи от лаборатория, но нека не забравяме – това е криза.“, аргументира се Радев. Той припомни, че се правя карантинни зони, в които не се допускат хора, за да се предотврати разпространението на заразата по овцете и козите.   Радев коментира и темата за мигрантите. По думите му най-добре охраняваната и най-чувствителна сухопътна граница в Европа е българската. Той отрече твърденията за тайно прехвърляне на бежанци у нас, който кацали със самолети на авиобаза Безмер. „Нали разбирате, че тези три центъра (на фалшиви новини - бел. ред.), не знам кой точно център, тези фалшиви новини, са подхранени ето от това, което вие ми казвате. На кой в главата му дойде, че ще кацат самолети на Безмер и ще разтоварят бежанци. Та това може да стане скрито ли? На кой в главата му дойде, че ние ще обезлюдяваме Странджа, за да настаняваме бежанци, които щели да се трудят у нас, щели да оправят демографията и така нататък....\", коментира Радев.   Единодушното решение на парламента да не се приемат обратно мигранти означава, че премиерът има зад гърба си решение на парламента, подчерта още той. „Ако бъдем притиснати от Европа, от Дъблинското споразумение, по регламента, или по тази общоевропейска система за убежище, и трябва да върнем обратно тези, които сме ги записали тук, взели сме им отпечатъци, и сега се намират в Германия или някъде на друго място и ни кажат - трябва да приемете пет или 50 човека, ние казваме: да, но първо ще питаме парламента. Те са ни казали никой да не приемаме, никакво двустранно споразумение да не подписваме.\", описа ситуацията министърът.", "date": "2018.07.22", "title": "Всички служби търсят откъде е дошла чумата"}
{"url": "http://epicenter.bg/article/Za-1000-leva--Mazh-udushi-s-perde-saseda-si-invalid-v-Topolovgrad/159816/3/0", "text": "Криминалисти са задържали 39-годишен мъж от Тополовград за убийството на неговия 69-годишен самотно живеещ съсед инвалид, съобщиха от полицията в Хасково. Престъпникът е удушил жертвата си с перде. Полицаите са работили първоначално по две версии - за грабеж или отмъщение. В хода на разследването те са установили, че преди няколко дни арестуваният е искал назаем от убития си съсед, който му отказал. След като претърсили дома на заподозрения разследващите са намерили пари, за които той признал, че е откраднал от чекмеджето на нощното шкафче от дома на убития. Отнетата сума е близо 1000 лева. Тя е била приготвена от инвалида за рампа, която била почти готова, а майсторите трябвало да си получат възнаграждението в близките дни. Те са и тези, които са намерили тялото на убития. Престъпникът, който бил и пиян, когато убил съседа си, остава в ареста за 72 часа.", "date": "2018.07.22", "title": "За 1000 лева: Мъж удуши с перде съседа си инвалид в Тополовград"}
{"url": "http://epicenter.bg/article/Georgi-Svilenski--Shtom-darzhavata-e-losh-stopanin--da-si-otiva-pravitelstvoto-na-Borisov/159800/2/0", "text": "„БСП иска нов модел на развитие, нова визия за България. Ние искаме алтернатива на прехода и системата. По друг път да върви България след приемането на „Визия за България”. Това каза пред БНР зам.-председателят на ПГ на „БСП за България” Георги Свиленски.   Според него, ако този документ се приеме, ще намалее и корупцията в страната. „Този проект го предлагаме за дискусия. Всеки един българин, независимо дали подкрепя, или не БСП, да прочете нашата визия. И когато този документ се обсъди след няколко месеца - да говорим вече за реални политики, предложени в една управленска програма”, каза той. Свиленски посочи, че преди избори всяка партия предлага политики и алтернативи и често забравя после за тях.   Той напомни, че в страната има редица проблеми. Например - в регионално отношение има западнали и развити региони, а в образованието се развиват кадри, от които бизнесът няма нужда. На забележка на водещия, че БСП ще бъде упрекната, че предлага завръщането на държавата в икономиката, а хората няма да приемат това, зам.-председателят на лявата парламентарна група обясни: „България няма да е първата, която да се върне към повече държава в икономиката. Това се случи и в Америка. Когато говорим за частните икономически интереси, стигаме до ситуацията в момента. Прекалено много бедни хора и прекалено малко богати, които управляват твърде много средства. За обикновените българи няма добър достъп до образование, здравеопазване.”    Народният представител от ПГ на „БСП за България” даде примери, че именно държавата може да каже в кои региони  - каква икономическа насоченост може да бъде реализирана, а също и насочеността на профилирането на образованието в различните части на страната. Той бе попитан- дали в документа „Визия за България” се предвижда държавна намеса и в енергетиката, защото това е структуроопределящ отрасъл на всяка една страна, а Свиленски обясни, че подобна политика е предвидена в документа, като дейностите, които са в забранителния списък за приватизация, а те в голяма степен са в енергийния сектор,  да не бъдат отдавани дори и на концесия: „Защото в новия закон за концесиите, срокът за отдаването им е над 50 години”, аргументира тезата си Георги Свиленски, и добави, че „това на практика е скрита продажба”.   Народният представител обясни, че именно с новия нормативен акт, ще бъде „подарено” летище-София.„Управляващите не подкрепиха предложението ни за спирането на концесията му. В това летище държавата е инвестирала пари. Оттук насетне то ще носи само печалба. И ние тази печалба ще я извадим от държавния бюджет, ще я дадем на концесионер, който ще ни дава по-малка част от нея”, обясни ситуацията с концесията на летището Георги Свиленски.   Той припомни, че е давал пример пред народните представители, че ако 35 години се управлява летището, без нито лев инвестиция, в хазната ще влязат 2,36 млрд лв., а отдаването му на концесия ще се намали прихода на 2,16 млрд лв., т.е. със 160 млн. лв. Депутатът добави още, че в тази загуба не се калкулирало това, че тепърва ще се увеличава пътникопотокът на столичното летище. „Чухме тезата, че държавата е лош стопанин, но сега държавата е правителството. Ако е лош стопанин, да си отива това правителство. Има и добри стопани.”, заключи Георги Свиленски.", "date": "2018.07.22", "title": "Георги Свиленски: Щом държавата е лош стопанин, да си отива правителството на Борисов"}
{"url": "http://epicenter.bg/article/Volen-Siderov--Biznesat-po-Chernomorieto-se-strahuva-ot-Valeri-Simeonov/159802/2/0", "text": "Председателят на ПГ на Обединените патриоти Волен Сидеров предлага изтегляне на законопроекта, който предвижда мерки срещу вдигането на прекомерен шум в курортите. Пред БНР той поясни, че мерките за контрол на вицепремиера Валери Симеонов по Черноморието подлагат бизнеса на натиск и гонят туристи.    „Нещата около Слънчев бряг бяха представени едностранчиво и тенденциозно, нямаше я гледната точка на самия туристически бизнес. Промените в Закона за шума, в Закона за устройство на територията за преместваемите обекти… Лично с очите си видях какви поражения нанася този закон (за шума), защото не е домислен – огромен отлив на туристи и финансови щети за туризма. Целта на вицепремиера беше да се повишат доходите в туризма. Оказва се, че става обратното. Когато в края на годината отчетем спад в туризма – кой ще е виновен, кой ще понесе отговорността? Този спад в момента е факт“, коментира Сидеров. Той призова да не се правят акции: \"Беше съставен един специален щаб към областния управител на Бургас и тук бизнесмените разказват ужасяващи неща. Изсипват се десет души проверяващи всеки ден в заведения, в хотели - МВР, НАП, РДНСК, Митници, започват да искат документи, блокират работата, започват да проверяват личните карти на влизащите в някое заведение, колите им... Все едно има терористичен акт. Всичко това отблъсква категорично хората и тук оплакванията бяха много сериозни. Аз смятам да направя поредица от кръгли маси, дискусии, защото тук хората от бизнеса са смачкани. Тях ги е страх. Те казват: ако сега застана пред камерата ви, утре ще ми дойдат на проверка и ще ми съсипят бизнеса.\" Не знам на какво се дължи този хъс на Валери Симеонов, допълни Сидеров, според когото защо се бърза е въпрос, на който Симеонов дължи отговор. „Няма разбиране от негова страна, той продължава да смята, че това е един хубав закон, че трябва да се направи, но бизнесът е на обратно мнение“, подчерта Волен Сидеров:   \"Искам да проверя тази чрезвичайна комисия, която ходи като някаква болшевишка комисия да тормози бизнеса, да се провери как е съставена, по чие нареждане - Министерският съвет, премиерът участва ли, дал ли е нареждане на областния управител, въобще да се провери по какъв начин тази полицейщина се прилага върху бизнеса. Вицепремиерската работа е да се координира работата между министерствата, не да ходиш като шериф да свикваш щабове и да се притиска бизнеса./.../ Искам да излезе на бял свят защо се прави това, защо избирателно отделни заведения се проверяват, други не. Какво е това - някаква нелоялна конкуренция ли, какво точно, трябва да се разбере.\"   Запитан дали води война с Валери Симеонов, Сидеров поясни, че си говорят, но Симеонов не приема аргументите му. Атакуването на българския бизнес не е продуктивно, категоричен е Волен Сидеров, според когото проблемите са другаде:   \"Ние имаме много случаи на много чужди псевдоинвеститори, които идват тук, при едни ощетяващи условия правят договори, примери, ЕРП-тата, ЧЕЗ, златната концесия, дайте да им направим на тях проверки! Да видим там как са. В България има 565 концесии за природни богатства. Хайде да ги проверим тях с такъв извънреден щаб, ще предложа, и да видим как се изпълняват концесии, защото има много нарушения. Там щетите за България са стотици милиони. Това за мен е същественото, не толкова децибелите на музиката в някое заведение.\"   Волен Сидеров оцени като разумно предложението на министерството на туризма курортите да се зонират и част от тези зони да подлежат на различна регулация за шума.  „Да се знае, че отиваш в парти зона или в по-тиха зона. Ако това се приеме, може би страстите ще утихнат“, прогнозира той. \"В приватизационния закон няма нищо нередно, страшно, лошо. Той регулира приватизацията и не е лобистки\", каза още Сидеров.   Той отхвърли и аргументите на своите партньори срещу приетите тази седмица промени в приватизационния закон. Според НФСБ, тези промени помагат на собствениците на \"Български морски флот\" братя Домусчиеви да си спестят близо 60 милиона лева задължения. Сидеров обаче се позова на експерти от Агенцията за приватизация: \"И установих, че, ако този закон не беше приет, се подготвяла несъстоятелност на БМФ, където българската държава има 30 процента и тя щеше тогава да загуби триста милиона, а не 50. Това ме кара да казвам, че вече съм скептичен, нямам това пълно доверие и ще проверявам всичко.\"", "date": "2018.07.22", "title": "Волен Сидеров поиска оттегляне на закона за шума на Валери Симеонов"}
{"url": "http://epicenter.bg/article/Valentin-Radev--Na-kogo-mu-doyde-v-glavata--che-na-Bezmer-shte-katsat-samoleti-i-shte-raztovaryat-bezhantsi-/159803/2/48", "text": "Има няколко хипотези, постоянно се търсят нови факти и всички служби са ангажирани, за да се открие откъде е дошла чумата по дребните преживни животни. Това каза пред БНР министърът на вътрешните работи Валентин Радев:ь   \"В МВР не сме закъснели, ние помагаме, каквото ни кажат експертите – БАБХ и Министерството на земеделието - това сме направили. Да, комуникацията в началото е по-слаба, някои документи не бяха показани на хората, тези прословути протоколи от лаборатория, но нека не забравяме – това е криза. Аз казвам, че първите дни се е реагирало така. Зони се правят, убеждават се хора, отидохме да се борим буквално с народни представители, моите уважения, аз съм бил народен представител, те са неприкосновени и трябва да бъдат чути, но не им беше мястото там. Не искам да се извинявам с тяхното поведение, да го подчертая, затова решихме сега, направихме всичко възможно, включително да обясним и на тях - те вече не са там, нито днес, нито вчера, и продължаваме да действаме по препоръките и по това, което ни задават от Българската агенция по безопасност на храните.\"   Валентин Радев посочи, че най-добре охраняваната и най-чувствителна сухопътна граница в Европа е българската. Запитан има ли тайно прехвърляне на бежанци у нас и кацане на авиобаза Безмер, министър Радев заяви:   \"Ние ги прехвърляме, самолети кацат на Безмер, разтоварваме ги, а в момента с това обезлюдяване... Убиваме агнета, убиваме животни, поминъка, цялата Странджа ще бъде населена с мигранти, които след това ще работят и ще оправят включително демографията на България. Нали разбирате, че тези три центъра (на фалшиви новини - бел. ред.), не знам кой точно център, тези фалшиви новини, са подхранени ето от това, което вие ми казвате. На кой в главата му дойде, че ще кацат самолети на Безмер и ще разтоварят бежанци. Та това може да стане скрито ли? На кой в главата му дойде, че ние ще обезлюдяваме Странджа, за да настаняваме бежанци, които щели да се трудят у нас, щели да оправят демографията и така нататък... слушайки госпожа Нинова в парламента.\"   Единодушното решение на парламента да не се приемат обратно мигранти означава, че премиерът има зад гърба си решение на парламента, подчерта още Валентин Радев: \"Ако бъдем притиснати от Европа, от Дъблинското споразумение, по регламента, или по тази общоевропейска система за убежище, и трябва да върнем обратно тези, които сме ги записали тук, взели сме им отпечатъци, и сега се намират в Германия или някъде на друго място и ни кажат - трябва да приемете пет или 50 човека, ние казваме: да, но първо ще питаме парламента. Те са ни казали никой да не приемаме, никакво двустранно споразумение да не подписваме.\"", "date": "2018.07.22", "title": "Валентин Радев: На кого му дойде в главата, че на Безмер ще кацат самолети и ще разтоварят бежанци?"}
{"url": "http://epicenter.bg/article/Tsvetanov--Vchera-nikoy-ot-BSP-ne-kaza-otkade-shte-doydat-parite-za-tehnite-mechti/159804/2/48", "text": "Вчера в „Зала 3“ на НДК, където се проведоха най-значимите срещи от европредседателството, БСП представи проекта си „Визия за България“. Никой от БСП обаче не каза откъде ще дойдат парите за тези техни мечти. След управление на БСП винаги има хаос и дефицит поне 5%. Това заявипред журналисти в Казанлък председателят на ПГ на ГЕРБ и заместник-председател на партията Цветан Цветанов, съобщиха от пресцентъра на ГЕРБ.   Цветан Цветанов изрази мнение, че е много лесно да кажеш нещо популистко и добре звучащо, но е трудно впоследствие да изпълниш поетите обещания. „Затова политиката е за отговорни хора, които могат да изпълняват ангажиментите си към хората“, обясни той.   „БСП вчера призоваха - детските градини да се безплатни, минималната работна заплата да е 60% от средната, да има още по-високи пенсии, да има прогресивен данък. Не чухме обаче какви са финансовите параметри на тези искания, не казаха дали това отново няма да изстреля дефицита в неразумни от икономическа гледна точка стойности“, отбеляза Цветанов.   „Чуха се призиви за промяна на системата, за национализация. Тази страница е отдавна затворена и ние вървим напред“, каза още председателят на ПГ на ГЕРБ. Той благодари на БСП, че в петък са подкрепили позицията на премиера Бойко Борисов за мигрантите, която той отстоява още от Европейския съвет на 28 юни. „От опозицията искат да пригласяме на страните от Вишеградската четворка. Тези страни, които се характеризират с по-антиевропейско говорене, ще получат с 24% по-малко средства за кохезионна политика, докато ние ще получим 2 милиарда лева повече“, уточни Цветанов.   Цветан Цветанов коментира и клипът, който ПП ГЕРБ вчера разпространи и който дава сериозни поводи за съмнение, че Корнелия Нинова е отговорна за провокациите в с. Шарково. „Ако това се окаже вярно – то това би било много ниско и безотговорно поведение. Докато ние сме били в опозиция никога не сме се заигравали със страховете на хората“, категоричен бе зам.-председателят на ГЕРБ.   Председателят на ПГ на ГЕРБ засегна темата и за предстоящите местни избори догодина. „Сега имаме кметове в 130 общини, като нашата амбиция е да имаме 145“, съобщи той. По думите на Цветанов кандидатите на ГЕРБ за кметове на много места вече са ясни. „Няма как да не подкрепиш Галина Стоянова за още един мандат, тя е лицето на Казанлък“, подчерта той. По думите му по време на днешното откриване на реконструирани и рехабилитирани улици и междублокови пространства в Казанлък, лицата на много хора са сияели от щастие. „Това е оценката за работата на ГЕРБ и правителството на Бойко Борисов“, завърши зам.-председателят на ГЕРБ.", "date": "2018.07.22", "title": "Цветанов: Вчера никой от БСП не каза откъде ще дойдат парите за техните мечти"}
{"url": "http://epicenter.bg/article/Valeri-Simeonov-otgovori-na-Andrey-Raychev--Parite-sa-prosto-bokluk--sravneni-s-istinskata-lyubov/159812/2/48", "text": "\"Тази сутрин бях обруган от Андрей Райчев в \"Здравей, България\" на Нова Телевизия. По този повод и съгласно Закона за радио и телевизия поисках право на отговор, но въпреки че бях основна тема на изказванията на Райчев, от телевизията прецениха, че ми се полагат само 20 секунди. Ползвайки възможностите на фейсбук, представям тук поисканото от мен право на отговор (а за гаврата на Нова Телевизия, ще сезирам СЕМ): 1. Твърдението на Андрей Райчев, че съм наричал мой колега, без значение дали визира Бойко Борисов или Волен Сидеров, страхливец, е лъжа. 2. Твърдението, че съм наричал другия мой колега, предполагам визира Красимир Каракачанов, дебел също е лъжа. В телевизионно участие предния ден репликирах г-н Каракачанов, че не се чувствам уморен и стресиран преди лятната ваканция и че мога да го убедя в това на 100 метра гладко бягане. 3. Твърдението, че шантажирам мои партньори, за да стана министър на туризма също е лъжа. Ако бих желал да бъда министър на туризма, това щеше да бъде факт още при формирането на правителството на 4 май 2017. Нещо повече, вицепремиер съм в резултат на настояването на моите коалиционни партньори от „Обединени Патриоти“ и ГЕРБ като гаранция за политическа стабилност, на каквато се радваме и до момента. 4. Твърдението, че ако не стана „началник“, ще се скараме с Турция, Русия и Европа, е необоснована и злонамерена клевета. Ако г-н Райчев не е забелязал, аз от една година и три месеца съм „началник“, но не сме се скарали с никого. Все пак ме ласкае високата оценка, тъй като след Турция, Русия и Европа остават само САЩ и галактиката. Тоест, определя ми се ролята на един Дарт Вейдър в бъдещите междузвездни войни. Зловещо, но невярно. 5. Приемам като изключително обидно сравнението с фюрер с оглед пословичната ми толерантност и диалогичност, доказана от безпроблемната работа на два от най-взривоопасните институционални органи в държавата – Националният съвет за тристранно сътрудничество и Националния съвет за сътрудничество по етническите и интеграционните въпроси. За въпросното сравнение ще си потърся правата по съдебен път. 6. Все пак, благодаря за признанието, че аз съм отговорен за изграждането на оградата по българо-турската граница, но искам да подчертая, че най-големи усилия и най-много време през изминалата година съм посветил на демографията и там са най-сериозните постижения на моя кабинет – улесняване на режима за получаване на сезонна заетост от нашите сънародници от Украйна, Молдова, Беларус, Македония, Сърбия, въвеждане на чаканите над 20 години облекчения за получаване на синя карта, удължаването на живота и защита на достойнството на възрастните хора чрез увеличаване на пенсиите и редица други необяснимо убягнали от зоркия взор на г-н Райчев резултати. Не мога да не отбележа, че след определен момент, уважаваният от мен радетел на честното слово и доайен на достоверната социология г-н Райчев започна да използва всяко свое медийно участие, за да отправя необосновани нападки и квалификации към мен. Този момент странно съвпадна с окончателното решение на ВКС и Арбитражния съд на БТПП, отхвърлящи мераците на братя Домусчиеви да избегнат санкции от 58 млн. лв., дължими на българската държава. Сигурен съм, че това е случайно съвпадение. И накрая, по повод цитирания О‘Хенри, който е любим и мой писател, бих поздравил г-н Райчев със следната мисъл на писателя: Г-н Райчев, „парите са просто боклук, сравнени с истинската любов“. Надявам се с това право на отговор да не съм породил някакви страхове у водещия на предаването, г-н Николаев, на когото пожелавам успехи във високоотговорната работа!", "date": "2018.07.22", "title": "Валери Симеонов отговори на Андрей Райчев: Парите са просто боклук, сравнени с истинската любов"}
{"url": "http://epicenter.bg/article/Porozhanov-obyavi--Evtanaziyata-v-Sharkovo-veche-e-priklyuchila/159814/2/0", "text": "Евтаназията в Шарково е вече е приключила. Там останаха три стада и по-голямото на баба Дора, което е около 150 животни, от които само половината регистрирани. Това съобщи пред Канал 3 министърът на земеделието Румен Порожанов.   Областният оперативен щаб е започнал и до колкото знам вече са завършили.   Районите трябва да бъдат обеззаразени и ще пристъпим към цялостно почистване на техните обори. Двама са докторите, които имат право да слагат тези инжекции с евтаназин.Процесът беше възпрепятстван от миналата неделя, каза земеделският министър.   Чумата е тежко заболяване и трябва да се борим с него. Това е тежък проблем, категоричен бе Румен Порожанов.", "date": "2018.07.22", "title": "Порожанов обяви: Евтаназията в Шарково вече е приключила"}
{"url": "http://epicenter.bg/article/Zapochna-evtanaziyata-na-stadoto-na-baba-Dora-v-Sharkovo/159815/2/0", "text": "\"Евтаназията в Шарково вече е приключила. Там останаха три стада и по-голямото на баба Дора, което е около 150 животни, от които само половината регистрирани. Областният оперативен щаб е започнал и доколкото знам вече са завършили. Районите трябва да бъдат обеззаразени и ще пристъпим към цялостно почистване на техните обори. Двама са докторите, които имат право да слагат тези инжекции с евтаназин. Процесът беше възпрепятстван от миналата неделя\". Това съобщи пред \"Канал 3\" земеделският министър Румен Порожанов.   До тази развръзка се стигна, след като днес жандармерия изведе всички външни хора от Шарково, където в последните дни се стекоха доброволци да пазят животните. Достъпът до селото беше ограничен, а протестиращите срещу евтаназията бяха изтеглени в съседното село.   Според заповедта на Агенцията по храните в селото не се допускат автомобили и хора, които нямат адресна регистрация в селото. Там могат да влизат единствено ветеринари и работници, свързани с дезинфекцията, полицаи, представители на властите и търговци, които зареждат селото. Ветеринарните лекари, които не успяха да вземат пробите от животните, бяха сменени. Вече е въведена карантинна зона от три километра в района на Ямболско. Стигна се и до инцидент, беше задържана природозащитничката Меглена Дерменджиева.   „Имахме слаба комуникация”, призна Порожанов. „Работата на министъра е тези хора да получат адекватни, разумни и в случая допълнителни обезщетения. Плащаме доста над стойността на животното. В петък бяха изплатени обезщетенията в Болярово, дойдоха хора да ни благодарят. Утре започваме изплащането в Шарково, там те бъдат изплатени парите на собствениците, на които животните бяха избити преди седмица”, обясни той.   МВР е готово да проверява за укриване на животни, ако Агенцията по безопасност на храните поиска това.", "date": "2018.07.22", "title": "Приключи евтаназията на стадото на баба Дора"}
{"url": "http://epicenter.bg/article/Rosen-Karadimov--V-poslednite-dve-godini-BSP-uplatni-obraza-si-na-opozitsiya/159817/2/48", "text": "„Прави впечатление подхода, нестандартен подход. Това е предложение за обществен договор. В този смисъл първият аспект е налице, ако в общ се проведе дубят по тези въпроси, това е нов стил на правене на политика.”   Така анализаторът Росен Карадимов коментира новата визия на БСП в ефира на Канал 3.   „В последните две години БСП уплътни образа си на опозиция. Досега не сме имали такава опозиция. Проблемът на БСП беше, че не излъчваше сигнали на алтернатива”, смята той.   „Има изречена алтернатива. Корнелия Нинова се опитва да предложи вътрешно-политически алтернативи”, каза още той за визията на БСП за управление и добави, че трябва да се появи и финансова обосновка.", "date": "2018.07.22", "title": "Росен Карадимов: В последните две години БСП уплътни образа си на опозиция"}
{"url": "http://epicenter.bg/article/Radio-999--Baba-Dora-beshe-padnala-na-kolene-i-moleshe-Gospod-da-ne-izbivat-stadoto-y/159819/2/0", "text": "Полиция и жандармерия изведе хората, които неотлъчно бяха до баба Дора, от село Шарково.  Според заповед на БАБХ, в Шарково НЕ се допускат автомобили и граждани, които нямат адресна регистрация в селото.  Представители на медиите също не се допускат, сочи Радио 999.   \"Наш екип разговаря с доброволците от Шарково. Прочетете в акценти, какво споделиха с нас, пълен запис вижте във видеото, излъчено на живо във ФБ страницата на Радио 999:   \"Казаха, че няма да допускат никой. В 8.30 сутринта жандармерия и полиция дойдоха с един цивилен господин. Носиха разпечатана заповед от БАБХ. В нея бе посочено, че всички коли които нямат регистрация на територията на Елхово и всички, които не са регистрирани в с. Шарково трябва да напуснат района пред къщата на баба Дора. Помолиха ни спокойно да си изнесем багажа и да напуснем селото. Парадоксално е, че дори не ни провериха документите. В заповедта пишеше, че ние сме в епицентъра на заразата, а дори не ни напръскаха колата. Преди да тръгнем Баба Дора беше на колене и се молеше на Господ да й помогне.   Нас ни изкараха пропагандисти, скандалджии, какво ли не. Нашата цел не е била такава. Не сме привърженици на партии, никой не стои зад и нас и никой не ни е плащал. За съжаление, всичко се случва в неделя, когато хората пътуват насам. Всеки трябва да си отиде до вкъщи, правим го в събота и неделя. Всичко това е пълен фалш, това което се случва в държавата. Беззаконието  възтържествува в страната и осакатява младите хора като нас. Кара ни да си отглеждаме децата в чужбина.   До този момент тук ме задържаше любовта към Родината. Държавата я мразя, обичам си Родината! От тук нататък не знам дали ще ме задържа нещо\" споделя Доника.   \"На всички стана ясно, че това е една лъжа. Доидох тук за да покажа истината - такава, каквато е. Искам да благодаря на полицаите и на жандармерията, че се държаха изключително човешки с нас. Много от тях осъзнават какво се случва. На моменти се създаваше умишлено напрежение между нас и тях.   Ние не протестираме, ние бяхме там да защитим истината\" каза друг от доброволците. \"Баба Дора за мен е един герой, човей който успя да ни обедини. Тя не спира да казва, че обича България. На нея и помага силната вяра и дух. Опитаха се да напрвят един политически проблем с нашата кауза, това е грозно. Никой нищо не ни е плащал, отнеха ни много енергия но няма да се спрем.   Баба Дора изпрати толкова силен импулс към българите - време е да се събудим и да се обединим! В една от телевизиите се опитаха да ни изкарат, че ние сме искали да бием оператора. Но това има предистория, беше се предало лъжлива информация, която не беше такава\", споделиха пред екипа ни гражданите, застанали в подкрепа на възрастната жена\".", "date": "2018.07.22", "title": "Радио 999: Баба Дора беше паднала на колене и молеше Господ да не избиват стадото й"}
{"url": "http://epicenter.bg/article/Naistina-li-sotsialistite-organiziraha-protestite-v-Sharkovo-/159821/2/0", "text": "Все още няма коментар от БСП след вчерашните обвинения на ГЕРБ, че провокира напрежението сред собствениците на животни и протестиращите, предаде БТВ.   Протестиращият Тодор Атанасов, заради чийто клип вчера от ГЕРБ попитаха лидера на БСП дали е давала указания на хората на блокадата и дали са раздавани пари, днес обяви във „Фейсбук” профила си, че си е вкъщи. Във видеото си не отрича за разговор с лидера на БСП Корнелия Нинова.   „Аз не съм взел една стотинка от нито една политическа партия. Аз съм един обикновен гражданин, който отиде да защити една дърта бабичка!”, твърди Атанасов.   Коментар под видеото е оставила Нина Гергова, позната от контрапротестите в защита на кабинета \"Орешарски\" през 2013 г. година. С призив заради появилата се жандармерия. „Хора, идвайте, както виждате, животните са още живи”, написа Гергова.   Зад Нинова при посещението ѝ миналата неделя в Шарково виждаме областния лидер на партия „Възраждане” в Бургас Владимир Павлов. Хванал се е и на хорото до къщата на баба Дора – именно за Тодор Атанасов. Твърди, че се запознали в Шарково.   „Зад нас не стоят политически организации, нито финансиране. „Възраждане” и БСП не за първи път имат общи каузи. Заедно бяха на протеста през март заради сделката с ЧЕЗ”, твърди Владимир Павлов.     Активност в селата от огнището на заразата преди протеста на животновъдите пред Министерския съвет в сряда прояви и жена, която се придвижваше с кола със софийска регистрация и агитираше потърпевшите да пуснат колективна жалба. Тезата за колективния иск чухме от БСП в същия ден и в парламента. От БСП засега не коментират.  ", "date": "2018.07.22", "title": "Наистина ли социалистите организираха протестите в Шарково?"}
