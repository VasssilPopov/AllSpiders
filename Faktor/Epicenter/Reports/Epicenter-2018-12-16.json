{"url": "http://epicenter.bg/article/-quot-Zhalt-kod-quot--za-opasno-vreme-v-4-oblasti-utre/170888/2/0", "text": "Сняг и виелици затрудниха трафика в половин България днес. Затруднено беше движението по всички основни пътища в западната и южната част на страната. Пътната агенция и общинските власти обявиха, че полагат всички усилия да почистват основните трасета. На места имаше закъсали товарни автомобили. Заради лоша организация в Кюстендилско магистрала \"Струма\" остана временно непочистена, фирмата ще бъде глобена, а снегорини на друго дружества бяха насочени натам. Четири области в Северна България да се готвят за сняг и утре. Областите Плевен, Ловеч, Габрово и Велико Търново са с предупреждение за опасност \"жълт код\" за сняг и поледица утре - 17 декември.", "date": "2018.12.16", "title": "\"Жълт код\" за опасно време в 4 области утре"}
{"url": "http://epicenter.bg/article/Radev-v-Aman--Otkrivaneto-na-posolstvo-v-Yordaniya-v-Balgariya-shte-ukrepi-vrazkite-mezhdu-dvete-strani/170868/2/0", "text": "В днешния динамичен и глобален свят свързаността се измерва с контактите между хората, а нашите сънародници, живеещи в Йордания, и йорданците, завършили български университети, са живата връзка между двете страни.   Това заяви държавният глава Румен Радев на среща в Аман с представители на българската общност в Йордания.   Президентът подчерта, че откриването на посолство на Кралство Йордания в България ще укрепи още повече отношенията между двете приятелски държави и ще насърчи диалога между хората и бизнеса, съобщиха от прессекретариата на държавния глава. Работим за задълбочаване на диалога между България и Йордания на най-високо ниво, защото от това зависи да се развиват всички останали сфери от взаимен интерес, заяви президентът. Той изрази надежда, че тази визита ще даде прагматични резултати с оглед на икономическия форум, организиран в рамките на посещението в Аман, с участието на представители на 30 български компании и институциите, насърчаващи връзките между бизнеса.   „Както България, така и ЕС отчитат големите усилия на Хашемитското кралство да гради сигурност, мир и стабилност в региона. Вие носите на плещите си голям морален товар“, заяви още президентът и допълни, че страната ни подкрепя мирните и конструктивни инициативи на Йордания за стабилизиране на региона. По думите на българския държавен глава, благодарение на балансираната си политика страната се е оформила като остров на стабилност в Близкия Изток.   Президентът посочи, че концентрацията на голям брой бежанци в Йордания натоварва образователната, социалната система и финансите на държавата. „В лицето на България имате верен приятел и страната ни прави всичко според възможностите си да помага, а по линия на ЕС и ООН подкрепя мирните инициативи на Кралството“, каза Румен Радев.  В срещата участваха представители на Клуба на завършилите в България йордански граждани, представители на българската общност в Йорданския университет, наши сънародници, които живеят и работят в Йордания. Те поискаха да бъде създадено неделно училище в Аман за децата на българската общност, както и да бъде улеснено придобиването на българско гражданство за децата от смесени семейства и за хората, които са работили в България. Президентът покани повече йордански младежи да следват в българските висши училища.  ", "date": "2018.12.16", "title": "Радев в Аман: Откриването на посолство в Йордания в България ще укрепи връзките между двете страни"}
{"url": "http://epicenter.bg/article/KAT-i-API-s-priziv-kam-shofyorite--Ne-predpriemayte-patuvane--ako-ne-e-krayno-nalozhitelno/170870/2/0", "text": "От пътна полиция отправиха апел към водачите да не предприемат пътуване, ако не е крайно наложително. Причина са обилните снеговалежи, съобщиха от пресцентъра на МВР. Поради обилен снеговалеж и за снегопочистване временно е ограничено движението на моторни превозни средства над 12 т по АМ „Люлин“, посока изход София.   Идентично ограничение е въведено по път I-6 Кюстендил - ГКПП „Гюешево“, между 10 - 56 км по автомагистрала „Тракия“, както и  по дестинацията - ГКПП \"Калотина\" - Сливница. Временно се ограничава движението в изпреварващата лента при км 221 на АМ \"Тракия\" поради катастрофирал товарен камион. Движението се осъществява в активната лента. Обилен сняг вали и в района на автомагистрала „Хемус“, там видимостта е намалена и заради падналата мъгла.   Шофьорите, на които днес им предстои пътуване, е необходимо да тръгват на път с автомобили, подготвени за зимни условия, предупредиха и от АПИ.   Националният институт по метеорология и хидрология е определил жълт код за опасно време в областите Видин, Монтана, Враца, София-град, Софийска област, Перник и Кюстендил, в които се очакват снеговалежи и образуване на снежна покривка.   АПИ апелира шофьорите, на които днес не им се налага спешно пътуване в Северозападна България да се въздържат от пътуване. Водачите на тежкотоварни превозни средства и на леки автомобили трябва да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори, уточняват от агенцията.   При необходимост е възможно да се спира движението за извършване на снегопочистване и превантивна обработка на пътните участъци, за да се избегне възникването на пътни инциденти. 27-те областни пътни управления и снегопочистващите фирми работят на 24 часов режим и са в готовност за поддържане на републиканската пътна мрежа.    ", "date": "2018.12.16", "title": "КАТ и АПИ с призив към шофьорите: Не пътувайте, ако не е крайно наложително!"}
{"url": "http://epicenter.bg/article/Vandali-troshat-novite-ogranichiteli-na-Grafa/170871/2/0", "text": "Вандали са счупили част от новите ограничители по централната столична улица \"Граф Игнатиев\" тази нощ, пише Офнюз.бг.   Призмите с двойно по-малки размери от т.нар. перки на акули бяха представени публично в петък, а поставянето им започна веднага, напомня медията. Тогава главният архитект на София Здравко Здравков обясни, че пускането на трамвая по ул. \"Граф Игнатиев\" зависи именно от осигуряването на безопасността на хората. С тази цел са монтирани ограничителите.  Призмите са залепени са с полиуретан, който е изключително силен и затова при опит да бъдат извадени се руши и част от настилката. От Столична община коментираха пред OFFNews, че са подали сигнал в полицията срещу вандалите и няма да толерират подобни действия.   При ремонта на бул. \"Дондуков\" неизвестни и досега хулигани вадиха павета от пътната настилка. По околовръстното пък загинаха новозасадени фиданки, които бяха прерязани умишлено в долния край на стъблото.  Ограничителите, които в момента монтират строителите по централната софийска улица, са от гранит и се разполагат на разстояние от 3,40 м по споделеното между пешеходци и трамваи трасе.    ", "date": "2018.12.16", "title": "Вандали трошат новите ограничители на Графа"}
{"url": "http://epicenter.bg/article/194-mashini-chistyat-snega-v-Sofiya/170872/2/0", "text": "194 снегопочистващи машини са на терен в София. Във всички райони на града се извършва избутване на снежни маси и разпръскване на соли срещу заледяване. Това съобщиха от пресцентъра на Столична община.   Приоритетно се обработват улиците, по които се движи градският транспорт, основни улици в кварталите и общинските пътища на територията на града в районите Панчарево, Кремиковци, Нови Искър Връбница и Банкя. С цел избутване на снежни маси ще се затварят пътни участъци за почистване. От Столична община призовават гражданите да излизат с автомобили само при необходимост. ", "date": "2018.12.16", "title": "194 машини чистят снега в София"}
{"url": "http://epicenter.bg/article/Snyag-blokira-osnovnite-patni-arterii-v-stranata/170875/2/0", "text": "  Снеговалежът затрудни движението по основните пътни артерии в страната, съобщава БТВ. Заради катастрофирал товарен камион, временно се ограничава движението в изпреварващата лента при км 221 на АМ „Тракия”.   Силен снеговалеж има в Кюстендил, Пазарджик, София, Добринище, Враца, Видин, Ловеч, Троян, Ябланица, Априлци, Шипково и Берковица, както и в района на проходите „Предел“, „Троянски“, „Шипка“, „Юндола“ и „Попови ливади“. Зрители на БТВ сигнализираха в рубриката „Аз, репортера“, че движението по АМ  „Струма“ е затруднено и липсват достатъчно снегорини, които са обработват пътя. Заради снегопочистване се забранява се преминаването на МПС над 12 т. по път I-8 ГКПП „Калотина” – Сливницаи, АМ „Люлин“ в посока изход София и по АМ „Струма“ от п.в \"Бобошево\" в посока София.   Отбиването на тежкотоварните автомобили затруднява преминаването по автомагистралите. Предприети са действия за изтегляне на аварирали товарни превозни средства. Обилен сняг вали и в района на автомагистрала „Хемус“, там видимостта е намалена и заради падналата мъгла.    ", "date": "2018.12.16", "title": "Сняг блокира основните пътни артерии в страната"}
{"url": "http://epicenter.bg/article/Fabrika-za-tyutyun-podpisa-dogovor-za-iznos-v-Yordaniya-predi-sreshtata-na-Radev-s-Abdula-II/170876/2/0", "text": "Президентът Румен Радев откри българо-йордански бизнес форум в столицата на близкоизточната страна Аман. Събитието се състоя в Аманската търговска камара. И в него участие взеха десетки представители на български и йордански компании в сферата на отбранителната индустрия, електрониката, хранително-вкусовата промишленост и други.     Държавният глава подчерта пред участниците във форума, че България може да предостави отлична възможност за достъп на йордански компании до европейския пазар, а страната ни разглежда Йордания като перспективен партньор за разширяване на българския износ към региона на Близкия изток.   \" \", обяви президентът.   \" \", заяви още Румен Радев.    По думите му утвърждаването на Кралство Йордания като регионален фактор на стабилност се цени високо както от България, така и от държавите-членки на Европейския съюз. Като потенциални сфери за насърчаване на взаимните инвестиции и създаването на смесени предприятия президентът открои, отбранителната индустрия, енергетиката, информационните технологии, електрониката и  хранително-вкусовата промишленост.   По-рано държавният глава Румен Радев проведе среща с председателя на Аманската търговска камара сенатор Исса Мурад, с председателя на Аманската индустриална камара Фати Ал-Джагбер, президента на Бизнес асоциация „Европа-Йордания“ Джамал Фариз, на която бяха обсъдени перспективите за разширяване на търговския и инвестиционен обмен. По-късно днес предстои среща в кралския дворец между президента Румен Радев и съпругата му Десислава с крал Абдула II и кралица Рания.       ", "date": "2018.12.16", "title": "Фабрика за тютюн подписа договор за износ в Йордания преди срещата на Радев с Абдула II"}
{"url": "http://epicenter.bg/article/Zapochna-sreshtata-na-Rumen-Radev-s-Abdula-Vtori/170877/2/0", "text": "Започна срещата на президента Румен Радев с краля на Йордания Абдула Втори. Държавният глава е на визита в Аман.   Смятаме Йордания за много важен партньор в Близкия Изток, страната е остров на стабилност, каза президентът Румен Радев в началото на пленарните разговори на двете делегации в двореца \"Хусейния\" в Аман, съобщи БТА. В кралския дворец българският президент и съпругата му Десислава Радева бяха посрещнати по-рано днес с официална церемония от техни величества крал Абдула Втори и кралица Рания. След срещата между двамата държавни ръководители и техните съпруги започнаха пленарните разговори на двете делегации. Кралят приветства водената от президента делегация и добави, че това е и възможност за отбелязване на 50-годишните дипломатически отношения между двете страни.    ", "date": "2018.12.16", "title": "Започна срещата на Румен Радев с Абдула Втори"}
{"url": "http://epicenter.bg/article/Natsionalnata-sledstvena-sluzhba-zatvarya-patya-Svoge-Sofiya-v-ponedelnik/170873/3/0", "text": "Утре (17 декември) от 11 до 13 часа се ограничава движението по пътя Своге - София при Своге от км 54+220 до км 54+690 във връзка с водено разследване на Национална следствена служба по повод тежката катастрофа на автобус в този участък от пътя, при която загинаха 20 души.   Обходни маршрути: - Движението на тежкотоварните автомобили над 12 т. посока Северна България преминава по АМ \"Хемус\", същото се отнася и за автобусите; - От София за Своге: път ІІ-81 София - Костинброд - път III-164 Своге - Бучин проход. - Път II-18 Софийски околовръстен път /СОП - Костинброд - Бучин проход - Своге - Ребърково/; - Път II-18 Софийски околовръстен път - Нови Искър - до отклонението по път II - 16 Своге - София до с. Редина се движат се всички автомобили; - Посока София: всички тежкотоварни автомобили над 12 т. не преминават път II-16 Своге - София, а се отклоняват по път I-1 Видин - София на с. Ребърково посока Ботевград; - Автобусите пътуващи по път I-1 Видин - София от Враца към София се качват на АМ \"Хемус\" при Ботевград; За пътуващите посока София от Враца, поради пълното затваряне на участъка на пътя Своге - София, се въвеждат обходни маршрути както следва: - Транзитно движение посока Своге през път I-1 Мездра - Ботевград - София се забранява за тежкотоварните автомобили над 12 т.; автобусите за посока София могат да преминават по АМ \"Хемус\"; - Лекотоварното движение до Своге се движи по път II-16 Своге - София, след което се отбива по път III 164 Своге - Искрец - Бучин проход и път ІІ-81 София - Костинброд; - Локалното движение ще е на пропускателен режим от екипи на пътна полиция - Мездра при с. Ребърково .    ", "date": "2018.12.16", "title": "Националната следствена служба затваря пътя Своге-София в понеделник"}
{"url": "http://epicenter.bg/article/Radosvet-Radev--Ne-priemam-balgarskiyat-predpriemach-da-bade-obvinyavan--che-e-alchen/170867/4/0", "text": "„България е инвестиционна дестинация за нискодоходната икономика в света”. Това коментира председателят на БСК Радосвет Радев в предаването „Събуди се” по Нова телевизия.   Той даде пример с туризма, който, според Радев, е за бедни хора. Именно това била и причината заплатите да са такива, каквито са. „Не приемам да бъде обвиняван българският предприемач за ниските заплати, защото е много алчен. Такъв е бизнесът – с ниска добавена стойност”, заяви Радев. Той коментира още, че младите хора трябва по-сериозно да се отнесат към намирането на работа. „Ако не са намерили добрата професия – да учат. Не вярвам в момента в тази ситуация, в която е България, да няма място за ентусиазиран амбициран млад човек. Няма сектор, в който да има излишък от хора – навсякъде има дефицити”, заяви Радев.    ", "date": "2018.12.16", "title": "Радосвет Радев: Не приемам българският предприемач да бъде обвиняван, че е алчен"}
{"url": "http://epicenter.bg/article/Lazar-Murdzhev--Kak--g-n-Prezident--shte-obedinite-natsiyata-bez-Vyara-/170863/11/0", "text": "Всяко разединение между нас е дълбок грях...   Идеята за единение е олицетворение на съвестта на нацията тя е духовна  категория. Единение според духовните ни йерарси е възможно само във „Вярата“.     „Да започнем на чисто“- беше идеята на „БРОД ЗА БЪЛГАРИЯ“ . ЕДИНЕНИЕТО е „КАУЗА“- работа за достойни хора… ...Всяко разделение между нас е дълбок грях.., заяви г-жа Маргарита Попова /вицепрезидент на РБ тогава/ на втория национален форум за единение „Брод за България“ през 2015г. в препълнения салон на БАН   …С личното участие на председателя на БАН /тогава/ академик Воденичаров, който подкрепи изцяло инициативата „ БРОД за България“ и каузата „национално единение“, като представи на форума „Възгледи“ на БАН за основните национални цели и устойчиво развитие на България.   …Но, всяко разединение между нас е дълбок грях...и това не е само призив „с очи за България“, а дълбоко осъзната същност и водеща смислова   и символна предпоставка за поведение и позиция на „БРОД за България“.   В тази връзка ние, предопределили необходимостта именно днес от осъзнато национално единение, като кауза и БРОД за Българите против бедственото за живота статукво в държавата, считаме за безотговорност и грях противопоставянето срещу стремленията на различни обществени групи  към тази идея. Независимо, че днес (пет години след първият ни форум за единение) се експонират почти дословно цели и послания от нашите меморандуми, призиви, обръщения, програми и визии…- ние считаме че позиция на  разграничаване от възможности да се придвижим в посока на заедност е погрешна. Затова БРОД подкрепи „инициатива единение“ на академик Воденичаров.   Но съм длъжен в името на истината да заявя тези несъответствия – притеснителни за нас и в противоречие с възвишените цели на тази иначе благородна /достойна/ кауза. Идеята за единение е олицетворение на съвестта на нацията тя е духовна  категория. Единение според духовните ни йерарси е възможно само във „Вярата“. Затова Поибренския кръст, като комплексен носител на вяра, саможертва , национална съвест, и културна принадлежност..,  ...този безкомпромисен обединител на ценности, БРОД за България обяви за знак на „Единението“ и го заложи в своята инициатива за „Мемориал на Националната съвест“!   …Националната съвест, която е ощетена и дефицитът на която шета по министерства, медии и запълва обществено политическата и социалната нищета на Родината.   Извън единението във Вярата, може да има само общи цели… Общите цели , обаче сами по себе си не са единение. И тук е разковничето , защото нацията има нужда от Вяра…     …Тук е мястото за изява на възможния интелектуален /духовен/ потенциал-съпричастен със съдбата на Родината и усилията на научната общност - да единиш нацията да вярва… Абсурдно е един форум за единение да започва със заклинанието „33 организации“ направиха възможен този събор .     ...Защо „33“ ?!  „Високата степен“.., на чувствителност на нацията трудно ще повярва в новия чуждо ценностен Христос. Просто защото същите тези хора подмениха Храмът на българина с МОЛове, а „Време Разделно“ стана висша форма на просперитет, за политическите ни „Богове“…   …Същите  тези организации участват вече десетки години във всяка инициатива даваща им шанс да се присламчат или докопат до статуквото.   Миризмата на власт и избори /европейски, предсрочни, родни../  е в състояние да опорочи всяка прогресивна и градивна идея, която целево се обсебва, мултиплицира, неглижира, и разбира се убива..- попаднала в мелачката на мръсните схеми на статуквото… Но и елементарни..- видими ясно за осквернения „прост“, но природно интелигентен българин…   „...Виж ! /критикуваше ме един мъдрец след т.нар. „Сбор“- самият той също съучастник и присъстващ в Народния театър/ Виж..- винаги има по някой олигарх, свинар,  магнат, банкер, разпространител... честен и успешен.?!   …Някой  Михаил Неделчев – незабравим.?! …Някоя значима красавица - най-често емигрирала отдавна.?!      ...Малко военни -  те... винаги готови..!   ...И.., разбира се Водач… Наоколо “организациите“ –  все „Те“..! Едни и същи.  Няма ляво, дясно, президент , парламент - „Те“ все там- пълнеж в готовност да „оправят“ държавата...“   Въпреки че, като ги разровиш поименно ясно е видимо - всички идват от там.., фактори от миналото – съучастници и ръководители именно на този процес за ликвидация на Родината.., чийто резултат, днес сърба Народът ни..! “...И тези, същите сега “ще ни оправят“- пак те..!“ … Днес е яхната  думата „Единение“…  Защото тези от конгреса за единение на Отечествения съюз.., тези за единение на ВПО.., тези от комитета за единение.., тези от сдружение Единение... ....................................................и другите…  /Ако единението е възможно само във вярата.., това множество формации с особен нравствено ценностен разнобой- защо биха останали заедно.?! За да направят паметник на Аспарух.?! Няма кой да повярва в това..!   Остава - „Общи цели“. Академик Воденичаров и екипът му от миналото  са изготвили такиви.  Бих казал впечатляващи.., но те не единяват, те обединяват интереси. Национални приоритети, които е нужно да се изпълняват… Логична задача №1: Изпълнителната Власт ! Еее,?! „ Нашите умни глави, са се вторачили в една дума и обричат идеята „Единение“на обществено недоверие…“- каза в 24 Часа, Пенчо Ковачев. Тогава къде отива обществената енергия за каузата „Единние на нацията“ и възможният спасителен БРОД за България на обединителя /по конституция/ на нацията – президентът на РБългария, Румен Радев.?!   ...Или и него обрекоха на разединението, което ще се взриви /защото така е заложено/ в мига, когато политическият проект на поредната схема се провали?! ...А градивната идея и каузата за национално единение девалвира сред познатите имена от позора на прехода.., като всички ние се превърнем в пълнеж на статуквото.   Някъде да виждате политическо проектиране, изборни технологии, олигархични зависимости, луксозни обяди... Изкушавам се да цитирам професора и за една от големите опасности за България - „отнасящи се до тоталното  обезличаване на българската нация, до израждането й в тълпа от безродни и бездуховни индивиди, доведени до крайност в своята лумпенизация и маргиналност...“     ...Колко обществена енергия е нужно да похабим, за да разграничим народната съдба от интересите на дузина заинтересовани .?! ...Как да наложим диктатура на съвестта без диктатура на справедливостта.?! ...Как с полуистини, фейк новини и ръководени от чужди посолства ще будим Вяра у българина.?! ...Как, г-н Президент, ще обедините нацията без Вяра.?! ...Кой ще се покае за разкола на националната цялост, без символи на националната съвест и критерии за почтеност!!! ...А 2014 г., още възторжени в наивния си порив към БРОД за България формулирахме и отразихме в сайта на БРОД и в списание „Сигурност“ демократично решение за всички покаяли се за участието си в „прехода“ стари играчи /от целия обществено-политически, икономически, научен и професионален спектър от хора, били на високи позиции през последните 15 години/. Годините, в които България натрупа 24 млд. дългове, демографската катастрофа е факт и страната ни е оглавила всички последни класации в ЕС.   ...Та понеже „Единението“ изключва възможността от привилегировани и низвергнати /лустрирани/ от участие в целокупността на тази заедност, решихме да създадем  „Съвет на старейшините“...Съвет, който да прибере покаялите се, смирени на едно място, където представително и скромно да стимулират и мотивират младите хора на България да следват пътя на заедността и да ги предпазват от престъпно действие или бездействие чрез примерите от своите унищожителни за България кариери и натрупана в грехове опитност...   ...За наша радост Сбора за единение в народния театър прие буквално текста от Меморандума на БРОД за България от 2015 год. и утвърди „Съвета на старейшините“ като структурна единица на бъдещата формация.   ...Дълбоко съм убеден, че мястото на голямата част от учредителната 33ка е именно и единствено в този „Съвет на старейшините“ като достолепен пример и комплексна представителна извадка от всички ниши, нива и зони на сбъркания ни преход. Би било справедливо и авторитетно изискването,  членство да се допуска след покаяние и изповед пред православен свещеник. И да оставим единението на младите и на Президента – ако Бог /но не 33-ият/ го е дарил с прозрение...  ", "date": "2018.12.16", "title": "Лазар Мурджев: Как, г-н Президент, ще обедините нацията без Вяра!?"}
{"url": "http://epicenter.bg/article/Vezhdi-Rashidov-s-nova-izlozhba-v-galeriya--San-Stefano-/170856/6/0", "text": "Вежди Рашидов открива във вторник – 18 декември 2018 г. в 18 часа голяма изложба „Скулптури и акварели“ в столичната галерия „Сан Стефано“. Темата на експозицията е „Пейзажът в акварела и главата в скулптурата“.   В залите на „Сан Стефано“ са подредени 40 акварела и 12 скулптури. Ето какво пише известната изкуствоведка Аделина Филева за най-новата изложба на Вежди Рашидов: „Между скулптурата и рисунката постепенно акварелът стана неизменна част от творчеството на Вежди Рашидов. Техника, която дава на твореца неограничени възможности за изобразяване на най-мимолетните явления в природата и изразяване на дълбочината на човешките преживявания. Във всеки акварел е намерен точният баланс, който виждаме и в скулптурните глави, изваяни от автора. Плазмата на метала сякаш се разлива свободно, за да изгради образи, които през отделните детайли постепенно изплуват пред нас. Образи на мъже – воини, страдалци, мислители, самотници, преминали през архаиката, античността, средновековието, съвременността, за да застанат пред нас със своята нова и индивидуална пластичност, знакова символика и патината на времето“.        ", "date": "2018.12.16", "title": "Вежди Рашидов с нова изложба в галерия „Сан Стефано“"}
{"url": "http://epicenter.bg/article/Bashtata-na-Sherif-Shekat--Toy-podkrepyashe--quot-Islyamska-darzhava-quot-/170854/7/0", "text": "Мъжът, за когото беше съобщено, че е бащата на 29-годишния заподозрян за тазседмичното нападение срещу коледния базар в Страсбург, заяви, че синът му е подкрепял идеологията на групировката \"Ислямска държава\", предадоха БТА и Новини.бг, цитирайки АП.   Снощи френският обществен телевизионен канал \"Франс 2\" излъчи интервю с бащата, Абделкрим Шекат, два дни след като синът му беше ликвидиран при престрелка с трима полицейски служители в квартала в Страсбург, в който е отраснал като дете. Това стана след голяма операция по издирването му. В резултат на атаката във вторник вечер срещу базара загинаха четирима души, а дузина бяха ранени. Коледният базар в Страсбург е най-големият във Франция. В петък той отново беше отворен, след като преди това беше затворен за времето, през което траеше операцията по издирването на заподозрения. Бащата каза, че за последно видял сина си, Шериф Шекат, три дни преди нападението, но не могъл да се свърже с него, докато се укривал. Той призна, че синът му подкрепял групировката \"Ислямска държава\". \"Той казваше например, че Даеш се бие за справедлива кауза и всякакви такива неща\", каза бащата. Интервюто, което отначало се взема навън, след това продължава за кратко на закрито с майката на Шериф Шекат, Руаджа Руаг, която изрази шок и тъга заради смъртните случаи. \"Франс 2\" посочи, че Руаг и Абделкрим Шекат са разведени от дълго време. Абделкрим Шекат, френски гражданин от алжирски произход, добави, че преди се е опитвал да убеди сина си да не подкрепя \"Ислямска държава\" с думите към него: \"Ти не виждаш зверствата, които те извършват\". Синът отговорил, че \"това не са те\".   Малко след смъртта на Шериф Шекат информационната агенция на групировката \"Ислямска държава\" Амак разпространи съобщение, че той е \"войник\" на групировката. Френският министър на вътрешните работи Кристоф Кастанер отхвърли това твърдение и го определи като \"напълно опортюнистично\". Бащата, майката и двама от братята му бяха сред общо седем души, задържани за разпит. Френските медии съобщиха, че роднините са били освободени. Другите трима, които все още са в ареста, нямат роднинска връзка с Шекат, но са близки до него. Шекат-младши е бил в списъка за наблюдение на френското разузнаване за радикализъм и има 27 присъди за криминални деяния - първата на 13-годишна възраст - основно във Франция, но и в Германия и Швейцария. Разследването се опитва да установи дали той е имал съучастници и логистична подкрепа.   Бащата каза, че отишъл в полицията доброволно и по подозрение същата вечер когато синът предприел безразборната атака с огнестрелно оръжие и нож. Той заяви, че казал на полицията следното: \"Ако някога откриете Шериф, кажете ми. Аз ще отида при него и ще се опитам да го убедя да се предаде\". Бащата добавя, че ако синът му му беше казал за намерението си да убива, е щял да заклейми Шериф и той е нямало да убие, нито да бъде убит.    ", "date": "2018.12.16", "title": "Бащата на Шериф Шекат: Той подкрепяше \"Ислямска държава\""}
{"url": "http://epicenter.bg/article/Aleksandar-Vuchich--Otivam-v-OON-za-da-kazha-istinata-za-Kosovo/170855/7/0", "text": "Сръбският президент Александър Вучич ще присъства на извънредно заседание на Съвета за сигурност на ООН заради решението на косовския парламент за създаване на армия на Косово.   Провеждането на заседанието е по искане на властите в Белград. \"Ще отида лично на това заседание независимо от това, дали ще бъде открито или закрито. Ще разкажа цялата истина - колко много усилия и енергия сме положили за постигане на компромис и колко много останалите не искаха това да се случи. Това ще кажа в лицето на онези, които търсеха от нас компромисно решение\", каза Вучич пред \"ТВ Първа\".   Според него властите в Прищина на практика затварят врата за преговорите. \"Компромисното решение е единственото спасение за Сърбия, но в момента сме много далеч от него. В момента дори не се преговаря за него\", каза още сръбският президент.      ", "date": "2018.12.16", "title": "Александър Вучич: Отивам в ООН, за да кажа истината за Косово"}
{"url": "http://epicenter.bg/article/Radeva/170815/10/84", "text": "Президентът Румен Радев е на официално посещение в Хашемитско кралство Йордания по покана на крал Абдула II бин ал-Хусейн. Държавният глава е придружаван от съпругата си Десислава.   Преди минути първото семейство на България бе посрещнато на официална церемония от техни величества крал Абдула II бин ал-Хусейн и кралица Рания ал-Абдула в кралския дворец в столицата Аман.   За официалното посрещане в Йордания съпругата на българския президент    Тоалетът с дължина под коляното и три четвърти ръкав в неутрален, топъл цвят, се отличава със сдържаност и с единствена декорация от триизмерност и дискретен колан. Силуетът на дрехата е женствен, а комбинацията от вталена и разкроена част, материя и безшумен детайл създават баланс между личност, фигура и повод. Линиите навсякъде са съзнателно търсени и внимателно разполагани за постигане на хармония между елементите. Дъгата на ръкавната извивка е прибрана навътре, а овалът на деколтето е подчертан от триизмерни цветя. Мотивите на дантелата са ненарушени от видими шевове, плод на стотици часове фина ръчна работа. Материята под френската дантела в цвят персийски пясък е златисто розово сатенирана коприна, подчертаваща мекотата на тъканта върху нея.      една от най-красивите съпруги на монарси в света. Рания е омъжена за крал Абдула II и двамата имат 4 деца. Тя е социално ангажирана с редица програми, борещи се за равноправие и развитие на образованието в Йордания.   Освен това е смятана е за еталон за подражание и често бива сравнявана с покойната принцеса Даяна. Тя е призната в цял свят и за \"кралица на красотата\". Рания обаче не само изглежда невероятно, тя буквално въплъщава идеалния женски образ - образована, грижовна майка и благотворител. Според мнозина, бидейки жената до един от най-големите диктатори в света, тя донякъде дори компенсира неприязънта към съпруга си.   Множество от избраните качества важат с пълна сила и за  Президентшата разбива клишето за жената до държавния глава, заставайки плътно до него, а не в неговата сянка. Г- жа Радева също е отлично образована, дама с висока обща култура и изявена обществена позиция. Защитник на своята истина и мнения, тя обявява явна война на лъжата и клеветата.    Несъмнено,   са две дами със силни характери, които проявяват индивидуалните си качества, защитавайки собствената си позиция в лична и обществена кауза.", "date": "2018.12.16", "title": "Десислава Радева блесна в пясъчна рокля от френска дантела в Йордания (Снимки)"}
{"url": "http://epicenter.bg/article/Ochakvat-ni-dva-negativni-i-pet-pozitivni-dni/170889/10/101", "text": "Предстои преживяване на последната седмица за годината, в която ще ви се даде възможност да коригирате пропуснатото и да сложите нещата по местата им. Периода е активен и ползотворен. Съдържа пет позитивни дни и два негативни. Все повече започва да се усеща енергията на идващата 2019 г., която ще доведе до силна трансформация и повече концентрация на съзнанието. Ще имате възможност да довършите и подредите повечето неща преди настъпването на коледните празници.    Дневно предназначение: Ден, в който може да почувствате спад в енергията си. Умората и негативните мисли ще преобладават. Ще се наложи да се справите с проблем в семейството със собствени сили, защото трудно ще намерите кой да ви помогне. Активират се дисбаланс, неувереност, фактори за влошаване на здраве и настинки. Извършете профилактика и се погрижете за себе си. Ако не се чувствате в кондиция, запазете спокойствие и изчакайте денят да отмине. Още от утре нещата ще изглеждат по друг начин. Моментът е подходящ за посещение при лекар, здравословна профилактика, лечение. Всичко случващо се има за цел личното ви осъзнаване.  Основна цифрова характеристика – 1, 2, 3, 4, 5, 7, 8.  Труден и критичен ден с акцент върху здравето и здравословното поведение. Изискват се грижа и уважение на Аза.   Часова характеристика: 00.00 – 6.00 ч. – Денят започва с мисли за семейството в материален план, плащания и финансово осигуряване.  6.00 – 12.00 ч. – В сутрешните часове задачие и ангажиментите започват от рано.  12.00 – 18.00 ч. – В обедните часове успеха ще бъде за друг. Проявява се критика, двойна работа и случване от втория път.  18.00 – 24.00 ч. – Вечерта си починете и се отдайте на релакс и процедури свързани с вода.  Съдбовно правило: Обичам себе си и тялото си!  Мото: Полагам грижа за себе си!  Позитивно утвърждение: Проявявам състрадателност!  Дневно предназначение: Aктивен ден, в който ще се разрешават въпроси свързани с имоти, документи и наложителни плащания. Може да се наложи да си платите стари данъчни задължения, глоби от кат и други държавни учреждения. Очертава се голяма активност, срещи с много хора, задръствания, движение навън, по пътищата в градовете и страната. Използвайте деня за уреждане на семейни въпроси и публична изява ако искате да се покажете и да ви забележат . Денят е подходящ за посрещане на гости, семейни сбирки на маса, както и уреждане на въпроси свързани с дома и бита.  Основна цифрова характеристика – 1, 2, 3, 5, 8, 9.  Активират се срещи, разговори, пътувания и обмен на информация. Използвайте деня за социална активност и дела и публични изяви.  Часова характеристика:  • 00.00 – 6.00 ч. – Денят започва с мисли и концентрация за работа и ангажименти.  • 6.00 – 12.00 ч. – Сутринта е щастлива, с възможности за стартиране, добри пътувания и успешно случване с леснина.  • 12.00 – 18.00 ч. – На обяд бъдете внимателни при общуване, защото се активират откази, които лесно може да избегнете ако проявите разум.  • 18.00 – 00.00 ч. – Вечерта приключва добре, с публичност и срещи навън.  Съдбовно правило: Силата винаи е в настоящия момент !  Мото: Днес мога да постигна всичко!  Позитивно утвърждение: Аз се осъществявам във всичко, което правя!  Дневно предназначение: Критичен ден за път, обрати във взаимоотношенията, интриги, засечки, избухване на конфликтна ситуация, неовладени страсти и емоции. Профилактирайте кръвното налягане, което може да се повиши през деня. Внимавайте за пожари и повреди в уреди като печка и бойлер. Денят е силен и ярък. Всичко ще бъде на ръба. Не преминавайте границата и ако е необходимо, се оттеглете за момента. Не се препоръчват пътувания, има опасност от инфарктни състояния и катастрофи. Шофирайте внимателно и се пазете от избухвания.  Основна цифрова характеристика – 1, 2, 3, 4, 5, 6, 8, 9.  Предстои пренареждане на чувствата, което ще доведе до наложителен критичен избор. Денят е силен и специален, затова бъдете сигурни в поведението и решенията си. Ако заявите категорична позиция, връщане назад няма да има.  Часова характеристика:  00.00 – 6.00 ч. – Денят започва спокойно, балансирано и хармонично.  6.00 – 12.00 ч.- Сутринта ще е активна с възможност за неочаквани новости и запознанства.  12.00 – 18.00 ч. – Може да се възползвате от помощта на втори човек, съобразете се и обсъдете всичко, което искате да направите. Бъдете внимателни относно емоциите си в любовта и знайте, че сега не е точният момент за изглаждане на взаимоотношенията.  18.00 – 24.00 ч. – Вечер на страстта, забавленията и купона. Бъдете по-обрани, в случай че не желаете да станете обект на обсъждания, клюки и интриги.  Съдбовно правило: Днес приемам със смирение всички предизвикателства!  Мото: Любовта и добрината са моята защита!  Позитивно утвърждение: Съдбата е благосклонна и ме подкрепя!  Дневно предназначение: Ден за размисъл и рабносметка, в който да обмислите важно решение и планове, свързани с чужбина, образование и далечни пътешествия. Ще ви се дадат добри възможности, върху които си заслужава да помислите. Моментът е прекрасен за духовна дейност и посяване на добро далечно бъдеще. Вложете любов и добри намерения, за да получите желаното.  Основна цифрова характеристика – 1, 2, 3, 4, 5, 7, 8.  Успешен ден, предназначен за работа над себе си, събуждане на духовното чрез думи и духовни практики.  Часова характеристика:  00.0 – 6.00 ч. – Денят започва с осъзнаване и събуждане за нещо чрез чуто или казано.  6.00 – 12.00 ч. - Успешна сутрин, предназначена за партниране.  12.00 – 18.00 ч. - Момент за обмисляне и получаване на знания.  18.00 – 00.00 ч. – Самотна вечер, подходяща за уединение и духовни практики.  Съдбовно правило: С вяра всичо се постига!  Мото: Днес духът и вярата са водещата ми сила!  Положително утвърждение: Днес изграждам далечно успешно бъдеще!  Дневно предназначение: Ден, предназначен за семейно и битово уреждане в дома, трапези, празненства в рода, почивка. Дневната нумерологична карта изисква да се поеме отговорност към роднини и близки хора. Активират се копнежи, исторически и паметни успехи, даване и получаване на гаранции, както и уреждане на финансови взаимоотношения. Проявете мъдрост за да сте успешни.  Основна цифрова характеристика – 1, 2, 3, 5, 6, 8  Лек и позитивен ден, изпълнен с радост и хармония.  Часова характеристика:  • 00.00 – 6.00 ч. – Денят започва с усмивки и лекота.  • 6.00 – 12.00 ч. – Щастлива хармонична сутрин, в която може да синхронизирате предстоящото.  • 12.00 – 18.00 ч.- Моментът е подходящ за обмен на информация и търговия. Ще имате възможност да направите успешни уговорки и да хармонирате партньорски взаимоотношения.  • 18.00 – 00.00 ч. – Вечерта приключва добре, с активни семейни разговори и празненства, уреждане на сметки и имуществени въпроси.  Съдбовно правило: Обичам и уважавам близките си!  Мото: Днес е добро време за създаване на хармония в семейството!  Позитивно утвърждение: Изпитвам любов и благодарност към близките си!  Дневно предназначение: Ден, в който всичко случващо се ще бъде преживяно на максимум. Дневната нумерологична карта ви дава шанс да довършите започната работа, както и да приключите с всичко старо и ненужно. Високата концентрация и изпълнението на задачите ще доведат до висока ефективност. Денят е подходящ за пътувания в страната и чужбина, срещи, търговска дейност, онлайн реклами, състезания, образование и явяване на конкурси.  Основна цифрова характеристика – 1, 2, 3, 4, 5, 6, 7, 8, 9.  Часова характеристика:  Денят ще бъде социален, подходящ за публични изяви, много работа и довършване на отложени ангажименти.  • 00.00 – 6.00 ч. – Денят започва активно с неувереност и умора.  • 6.00 – 12.00 ч. – Ранната сутрин ще бъде протече , с много разговори и публични диалози и проява на късмет.  • 12.00 – 18.00 ч.- В обедните часове ще се наложи да работите заради друг човек и да си партнирате.  • 18.00 – 00.00 ч. – Вечерта завършва с работа до късно, мисли и изводи.  Съдбовно правило: Концентрирам се в целите!  Мото: Получавам заслужена победа!  Положително утвърждение: Късметът в работата е на моя страна!  Дневно предназначение: Силен и позитивен ден, в който ще има успех при старт за друг човек, новости, обновление в дома или на работното място. Дневната нумерологична карта благославя, социалните дейности, успех при пътуване, нови срещи и запознанства, преживяване на щастие, както и благословия за семейни тържества и посрещане на гости.  Основна цифрова характеристика – 1, 2, 3, 5, 7, 8.  Активират се срещи, разговори, пътувания и щастливи преживявания, които могат да доведат до известност. Използвайте деня за социална активност и дела.  Часова характеристика:  • 00.00 – 6.00 ч. – Денят започва със социални, активни и с успешни срещи.  • 6.00 – 12.00 ч. – Сутринта ще премине с щастливи мигове, напасване в отношенията, добри шансове и синхронизиране.  • 12.00 – 18.00 ч. – В следобедните часове всичко ще се подреди на място в офиса или дома, като желаете и ви харесва.  • 18.00 – 00.00 ч. – Вечерта приключва добре и в щастлива атмосфера, с възможност за новости и нови запознанства.  Съдбовно правило: Днес е щастливият ми ден!  Мото: С нетърпение очаквам новостите в живота си!  Позитивно утвърждение: Чувствам се благодарен/а и благословен/а! ", "date": "2018.12.16", "title": "Очакват ни два негативни и пет позитивни дни"}
{"url": "http://epicenter.bg/article/Kitayski-hakeri-sa-udarili-sistemite-na-podizpalniteli-na-amerikanskite-VMS/170862/7/0", "text": "Китайски хакери са проникнали в системите на подизпълнители на американските военноморски сили и са откраднали всичко, от данни за поддръжка на кораби до планове за ракети. Това разкриват американски представители и експерти, пише \"Уолстрийт джърнъл\", предаде БТА, цитирана от Новини.бг.   Заради атаките е започнал основен преглед на киберсигурността. Хакерските набези, станали в продължение на 18 месеца, са подчертали уязвимостта на системата на военноморските сили и на техните цивилни подизпълнители. Хакерите в частност са успели да откраднат засекретена информация, касаеща нови военни технологии на САЩ. В един от случаите хакерите са получили достъп до данни, свързани със секретни чертежи на свръхзвукови противокорабни ракети, които трябвало да бъдат инсталирани на подводници.    ", "date": "2018.12.16", "title": "Китайски хакери са ударили системите на подизпълнители на американските ВМС"}
{"url": "http://epicenter.bg/article/Shte-bade-predimno-oblachno-s-valezhi-ot-dazhd--koito-na-mesta-shte-preminavat-v-snyag/170850/2/0", "text": "Ще бъде предимно облачно с валежи от дъжд. В Северозападна и високите полета на Западна България в сутрешните часове също ще е дъжд, но още преди обяд ще го обърне на сняг. Вятърът постепенно ще се ориентира от запад, най-късно в Източна България, където през деня все още ще е от изток-югоизток – до умерен. Температурите в Северозападна България ще са почти без дневен ход – около 0°; в останалите райони максималните ще бъдат между 5° и 10°, на места в югоизточните райони и по-високи. Това съобщи за Агенция „Фокус“ дежурният синоптик от НИМХ Христо Христов.   Атмосферното налягане е по-ниско от средното за месеца. През деня ще се повишава. Над Черноморието ще бъде облачно със слаби валежи от дъжд. Ще духа до умерен източен вятър. Максимални температури между 9° и 12°. Температурата на морската вода е 8-9°. Вълнението на морето ще е 3-4 бала.   Над планините ще бъде облачно с превалявания от сняг, в масивите от Източна България – от дъжд. Ще духа умерен и силен юг-югозападен вятър, който привечер ще започне да се ориентира от запад-северозапад и ще отслабне. Максимална температура на височина 1200 метра – около 5°, на 2000 метра – около минус 1°.    ", "date": "2018.12.16", "title": "Ще бъде предимно облачно с валежи от дъжд, които на места ще преминават в сняг"}
{"url": "http://epicenter.bg/article/Rumen-Radev-shte-razgovarya-s-kral-Abdula-II-bin-al-Huseyn/170851/2/0", "text": "Продължава посещението на президентът Румен Радев в Хашемитско кралство Йордания по покана на крал Абдула II бин ал-Хусейн. Това съобщиха от прессекретариата на държавния глава.    В кралския дворец в столицата Аман българският президент Румен Радев и съпругата му Десислава Радева ще бъдат посрещнати с официална церемония от техни величества крал Абдула II бин ал-Хусейн и кралица Рания ал-Абдула.  Във фокуса на визитата е задълбочаване на политическия диалог и на двустранните отношения, стимулиране на търговско-икономическото и инвестиционно сътрудничество, както и партньорството в сферата на отбраната и сигурността. Ще бъде обсъдена и ситуацията в Близкия Изток и миграционната криза. В бизнес делегацията, която придружава президента, са включени редица представители на български компании в областта на отбранителната индустрия, които ще обсъдят със свои партньори от Йордания реализацията на общи проекти. В Аманската търговска камара Румен Радев ще открие Българо-йорданския бизнес форум, в който ще участват и компании от България в сферата на информационните технологии, хранително-вкусовата промишленост и др. По време на визитата си в Йордания президентът ще посети и Центъра за подготовка на специалните сили “Крал Абдуллах II“, както и древния град Петра.  Водената от българския държавен глава делегация включва вицепремиерът и министър на външните работи Екатерина Захариева, представители на изпълнителната власт, представители на 30 български фирми, както и проф. Леандър Литов - ръководител на българския екип от учени в ЦЕРН.  ", "date": "2018.12.16", "title": "Румен Радев ще разговаря с крал Абдула II бин ал-Хусейн"}
{"url": "http://epicenter.bg/article/Tsvetanov-shte-uchastva-v-seminar--quot-Evropa-na-krastopat-predizvikatelstva-pred-Balgariya-predi-evrovota-quot-/170852/2/0", "text": "В 09.00 часа председателят на ПГ на ГЕРБ и зам.-председател на партията Цветан Цветанов ще участва в семинар „Европа на кръстопът – предизвикателства пред България преди евровота”, съобщиха от пресцентъра на партията.   Форумът ще се проведе в хотел „Лъки Банско” в Банско, като негов организатор е евродепутатът от ГЕРБ/ЕНП Асим Адемов. В семинара ще участват народните представители и кметовете на ГЕРБ от Благоевградска област, ръководствата на общинските структури на партията в областта и общински съветници. Гост-лектори на форума ще бъдат народният представител и областен координатор на ГЕРБ-Благоевград Даниела Савеклиева и народните представители Десислава Атанасова и Делян Добрев.    ", "date": "2018.12.16", "title": "Цветанов ще участва в семинар \"Европа на кръстопът-предизвикателства пред България преди евровота\""}
{"url": "http://epicenter.bg/article/Na-dneshniya-den-prez-1995-g--Balgariya-podava-ofitsialna-molba-za-chlenstvo-v-Evropeyskiya-sayuz/170853/2/0", "text": "На днешния ден - 16 декември, през 1995 г. България подава официално молба за членство в Европейския съюз. Прави го правителството на Жан Виденов.   По време на третата среща на държавните и правителствени ръководители в рамките на Европейския съвет в Мадрид на Хавиер Солана е връчена молбата на Република България за членство в ЕС. Европейският съвет възлага на Европейската комисия да изготви становища върху молбите за членство на асоциираните страни.   Желанието на България да се присъедини към Европейската общност е изразена още от Великото народно събрание на 22 декември 1990 г.     Върховният административен съд отменя продажбата на 80 % от \"Булгартабак\". В него работят 12 хиляди души. От 1996 г. датират първите стъпки за раздържавяването на \"Булгартабак холдинг\" АД. “Булгартабак холдинг” има 22 дъщерни дружества в България, от които 12 манипулационни, 9 цигарени фабрики и една за опаковки. Приватизацията на дъщерните дружества на \"Булгартабак холдинг\" официално стартира на 19 юли 2004 г. Конституционният съд отхвърля 44 текста от поправките в съдебния закон. На 15-ти конгрес на ВМРО Красимир Каракачанов е преизбран за председател. Красимир Дончев Каракачанов е историк и политически деец. Роден е на 29 март 1965 г. в Русе. Завършва история. След 10 ноември 1989 г. се включва в обществено-политическия живот на страната. В периода 1990-1995 г. е секретар, след което до 1997 г. е съпредседател, а после и председател на Вътрешната македонска революционна организация. Депутат е в ХХXVIII, ХХXІХ и ХХХХ Народно събрание. Вътрешната македонска революционна организация – съюз на македонските дружества (МВРО - СМД) е общонационална надпартийна организация. Продължител е на Вътрешната македоно-одринска революционна организация (ВМРО). Лидер е на на ВМРО от 1997 г. След 9-годишен мораториум XXXVIII НС отменя смъртното наказание. Екзекуциите са заменени с доживотен затвор без правo на помилване. Българска парламентарна делегация, оглавена от акад. Благовест Сендов, е на посещение в Израел. Благовест Христов Сендов е роден на 8 февруари 1932 г. в Асеновград - български академик, математик. Завършва математика в СУ “Св. Климент Охридски” (1956 г.). Кандидат е на математическите науки (1964 г.), д-р на науките на математическия институт “Стреклов”в Москва (1967 г.). Специализира числени методи в Московския университет (1960-1961 г.), компютърни науки в Лондон (1968 г.). Преподавател е по математика (1956-1958 г.), асистент е по алгебра в СУ (1958-1962 г.), доцент е по числителни методи (1962-1968 г.), професор е в СУ “Св. Климент Охридски”(1968 г.). Декан е на Факултета по математика (1970-1973 г.), ректор е на СУ (1973-1979 г.). Заместник-председател е на БАН (1988-1991 г.). Директор е на Центъра по информатика и компютърни технологии при БАН (1991-1993 г.), научен сътрудник (1993-1995 г.). Автор е на 30 учебника и над 200 статии. Народен представител (1976-1989 г.) в XXXVI, XXXVII, XXXVIII и XXXIX ОНС. Председател е на XXXVII ОНС (1995-1997 г.). Заместник-председател е на XXXIX ОНС (от 2001 г.). България подава официална молба за членство в Европейския съюз. За първи път в опозиция, БСП провежда своя 40-ти конгрес, на който за председател на партията е избран Жан Виденов. Жан Виденов е български политик и държавник; министър-председател на България от 26 януари 1995 г. до 12 февруари 1997 г. в правителството на Демократичната левица. От 1991 г. е председател на Висшия съвет на БСП. Народен представител е в VII Велико народно събрание, XXXVI и XXXVII Народно събрание. През декември 1996 г. подава оставка като партиен водач и премиер. В. \"Стършел\" престава да бъде издание на ЦК на БКП, но на 30 декември същата година неговият главен редактор Христо Пелитев получава заповед за уволнение именно от ЦК. През 1989 г. ЦК на БКП назначава на този пост Орлин Орлинов и отново обявява вестника за свое издание. В Москва се провежда съвещание на министрите на външните работи на Народна република България, ГДР, Полша, Румъния, СССР, Унгария и Чехословакия. В София, в зала \"Универсиада\", се провежда Втори конгрес на българската култура. Подписана е спогодба за свързване на енергийните система на България и Турция. Създадена е Агенция за книгоиздаване и печат на чужди езици \"София- прес\". Българската информационна агенция е създадена от Съюза на българските писатели, Съюза на българските журналисти и Съюза на българските художници в София. По-късно за член на агенцията са привлечени Комитетът за култура, стопанското сдружение “Българска книга и печат”, Съюзът на филмовите дейци, Съюзът на научните работници в България, Съюзът на юристите, Съюзът на преводачите, Съюзът на българските композитори, Съюзът на архитектите, Българската търговско-промишлена палата, Българската асоциация за туризъм и отдих, Български олимпийски комитет, Български съюз за физическа култура и спорт, Комитетът за българите в чужбина. Агенцията е самостоятелно юридическо лице, неин висш ръководен орган е Конференцията на членовете £, която избира Съвет на агенция “София-прес”. Състои се среща на Тодор Живков с писателите, на която той представя своята теза за наличието на \"две правди\" в българската действителност - \"голямата правда\", т. е. българските успехи, и \"малката правда\", т. е. негативните явления. Възстановени са дипломатическите отношения с Иран. Установени са дипломатически отношения с Великото Херцогство Люксембург. От 1969 г. представителствата на двете страни са издигнати в ранг на посолства. От 1979 г. България има посолство в Люксембург с акредитиран извънреден и пълномощен посланик. От май 1990 г., с решение на Бюрото на МС, посолството в Люксембург е закрито и в Люксембург е акредитиран посланикът на Република България в Кралство Белгия. Интересите на Люксембург в България се представят от посолствата на Кралство Холандия (политически) и на Кралство Белгия (икономически и консулски). Открита е новата сграда на Народната библиотека \"Св. св. Кирил и Методий\" в София. На 28 ноември 1878 г. е основана Публична библиотека в София (дн. Народна библиотека \"Св. св. Кирил и Методий\"), с Музеен отдел (от 1892 г. - Народен музей с три отдела). Читалнята е открита на 15 януари 1879 г. Предложение за нейното учредяване е дадено на 4 април 1878 г. от Софийският учител и секретар на Градския съвет Михаил. На 28 ноември 1878 г. е избрана временна библиотечна комисия, която би се наела да уреди и отвори библиотеката \"според съществующий нейн Устав\". Тази дата (по нов стил 10 декември 1878 г.) се приема за рождена дата на Народната библиотека. Подписан е договор между Народна република България и Народна република Албания за приятелство, сътрудничество и взаимна помощ. Подписан на 16 декември в Кричим. Предвижда взаимна военна и друга помощ в случай на нападение на една от тях от друга държава, а така също и най-тясно стопанско и културно сътрудничество. Сключен е за срок от 20 години. След изтичането му не е продължен. Започва конференция в Москва на министрите на външните работи на СССР, САЩ и Великобритания. Съветската страна признава ръководната роля на САЩ в Далечния изток, срещу което Вашингтон се отказва да настоява за прилагане на Ялтенската декларация в България и Румъния. Договорено е Москва да \"посъветва\" българската страна да включи в правителството, което трябва да се състави след парламентарните избори, двама \"лоялни\" представители от опозицията, след което САЩ ще го признаят. Тържествено са осветени сградите на Софийския университет и на Университетската библиотека, започнати на 30 юни 1924 г. След побой между полицията и студенти - земеделци и комунисти, в СУ \"Св. Климент Охридски\", проф. Александър Цанков не е допуснат до лекции.  Александър Цанков е политически и държавен деец, икономист, професор. Роден е в Оряхово на 29 юни 1879 г. Завършва право в СУ \"Св. Климент Охридски\", след което специализира държавни науки и политическа икономия в Мюнхен, Берлин и Бреслау (дн. Вроцлав, Полша). След завръщането си в България редактира сп. \"Банков преглед\", а от 1907 г. постъпва в СУ \"Св. Климент Охридски\" като преподавател по политическа икономия. Избран е за професор през 1919 г. Взема дейно участие и в политическия живот на страната. От 20 ноември до 16 декември 1929 г. се провежда съдебен процес против 52-ма дейци на нелегалната БКП. Ръководството й е разгромено по информация на австрийската полиция. Обнародван е Закон за подпомагане семействата на убитите или насилствено починали министри и за увековечаване на тяхната памет. Общото събрание на Обществото на народите приема България за свой член с 35 гласа и 2 въздържали се (на Франция и Австрия). В началото на 1921 г. е открит Постоянен български секретариат в Женева начело с консула Димитър Миков. В Бабадаг е проведен първият добруджански народен събор, който се обявява за присъединяване на цяла Добруджа към България. В Пазарджик е създаден Комитет за подпомагане на новопокръстените християни начело с учителя Тодор Мумджиев, в който влизат представители на управляващите Народна и Прогресивнолиберална партия и на опозиционните Либерална и Народнолиберална партия. Подобни комитети са организирани в Пловдив и в други селища на Пловдивски окръг. Против акцията се обявяват протестантите, а против съпровождащите я насилия - демократите начело с Михаил Такев. В София се създава Съюз на южнославянските художници \"Лада\" от представители на България, Сърбия, Словения и Хърватско. На 23 февруари 1905 г. се конституира българската секция с председател Ярослав Вешин и секретар Харалампи Тачев. Тя организира 2. Южнославянска изложба (15-16 август 1906 г.) в София и поема ръководството на съюза. Ярослав Вешин e български живописец, чех по произход, един от създателите на съвременното българско изобразително изкуство, професор. Създава картини из словашкия и българския селски бит. След 1897 г. българско по дух творчество - \"Връщане от пазар\", \"Въглищар\", \"Овчар\", ловни сцени. Вешин е един от първите български баталисти - \"Отстъплението на турците при Люлебургаз\", \"Бивак пред Одрин\" и др. В София е учредено Българско археологическо дружество по инициатива на Светия синод с устав, утвърден от МНП на 29 март 1902 г. През 1920 г. негов приемник става Българския археологически институт при БАН. Бълг. научноизследователски институт. Първият управителен съвет на Българския археологически институт е в състав: Б. Филов, Г. И. Кацаров, В. Златарски, Й. Иванов, Р. Попов. Издава \"Известия на археологическия институт\", сп. \"Археология\" и др. Завършва Вторият конгрес на легалната македонска организация - участват 32 дружества в емиграция. За председател на Върховния македонски комитет е избран ген. Данаил Николаев, а за подпредседател - Йосиф Ковачев. На 13 декември офицерите от Мелнишкото въстание се отцепват и избират Македонски комитет с ръководители Антон Бозуков, Наум Тюфекчиев и Йордан Венедиков. Приет е Закон за печата, въвеждащ предварителна цензура (в нарушение на конституцията). Стойко Владиславов е избран от търновския митрополит за врачански епископ под името Софроний Врачански. Официалното ръкополагане в епископски сан става на 17 септември в Търново, а около 13 декември Софроний получава и султанския берат за назначението си във Врачанската епархия. През 1762 г. става свещеник, а после учител в родния си град. Занимава се и с книжовна дейност - преписва и подвързва книги. Преследван и от турци, и от невежествени български свещеници. През 1765 г. преписва \"История славянобългарска\", донесена в Котел от Паисий Хилендарски. В средата на 70-те г. отива в Света гора (Атон), където престоява шест месеца. През 1781 г. преписва за втори път Паисиевата история. По време на кърджалийските размирици лежи в затвора, а в Карнобатско, където живее известно време, едва не е лишен от живот. Около 1794 г. се замонашава и става епископ във Враца и приема името Софроний. През 1810 г. отива във Видин и 3 г. извършва архиерейска служба. След това отива в Крайова и в Букурещ. Там продължава книжовната си дейност. През 1806 г. отпечатва в Римник (Румъния) книгата \"Кириакодромион, сиреч Неделник\" и с това слага началото на новобългарската печатна книга. През Руско-турската война 1806-1812 г. установява връзка с командването на руските войски, за да превърне руското настъпление в освободителен за българите поход, и отправя позив към българския народ да посреща русите като освободители. Руското командване го третира като официален представител на целия български народ. Със съдействието на Софроний Врачански се формира през 1810 г. боен отряд, наречен \"Болгарское земское войско\", който участва във войната и се отличава особено при щурма на Силистра. След приключване на войната се грижи за българските бежанци, напуснали България заедно с изтеглящите се руски войски. В напреднала вече възраст се оттегля в неизвестен румънски манастир в околностите на Букурещ. Последните вести за него са от 1813 г. Предполага се, че това е и годината на неговата смърт.    ", "date": "2018.12.16", "title": "На днешния ден през 1995 г. България подава официална молба за членство в Европейския съюз"}
{"url": "http://epicenter.bg/article/Rumen-Ovcharov--Problemite-v-energetikata-stavat-nespasyaemi-/170857/2/0", "text": "Проблемите в енергетиката стават неспасяеми, заяви в предаването \"Тази събота и неделя\" по БТВ Румен Овчаров, бивш министър на енергетиката и бивш лидер на БСП-София. Овчаров посочи като примери, че са \"взели парите на АЕЦ \"Козлодуй\", за да спасяват ТЕЦ \"Марица 2\", каза й, че се е спукал либералният балон, че борсата ще реши проблемите.   „Финансовият колапс е голям. Тези дни стана ясно, че \"Булгаргаз\" не може може да си събере парите от три топлофикации. БЕХ пое задълженията на \"Топлофикация-София\". Това е недопустимо - държавно предприятие да раздава пари като спестовна касичка. НЕК също обяви големи загуби\", разкри той.     Целта на подновяването на енергийната стратегия на България от правителството на ГЕРБ е да бъдат гарантирани приходи за определени фирми, каза още бившият енергиен министър Румен Овчаров. Показателен бил фактът, че срокът за прилагане на стратегията не е в рамките на 10 години, а до края на 2018 г. „Тук задачата на стратегията е да пуснем отново едни обществени поръчки”, коментира Овчаров.       Що се отнася до енергийното бъдеще на България и съвместните проекти с Русия, Овчаров посочи, че по класификация на Европейския съюз страната не е силно зависима от Русия, като единствената пряка зависимост е по линия на доставките на природен газ. „Ние някога измислехме доста по-умна и доста по-правилна за България стратегия – енергийна зависимост чрез взаимна зависимост. Това е когато 30% от транзита на Русия на природен газ минава през България, през „Южен поток”, когато 20% от износа ѝ на петрол минава през България, през Бургас – Александруполис. Когато на територията минава още един проект като „Набуко”, който ти позволява диверсификация, но без да плащаш пари за заровени напразно тръби, което прави правителството на Бойко Борисов. Едната тръба стои вече 4 години празна. Имам предвид тази връзка с Румъния, от която ние не диверсифицираме, но тя струва 50 млн.”, посочи Овчаров.     Бившият лидер на най-голямата червена структура - столичната, коментира и ситуацията в БСП. Голямото предимство на Корнелия Нинова е реактивност, но то не е достатъчно, трябва и отбор. Битките с врага с партиен билет не водят към добро, каза Овчаров.   Ръководството на БСП трябва да разбере, че не е вечно. Те трябва да разберат, че са длъжни да изпълняват желанията на хората, каза още Овчаров.  \"Не може да се мятаме непрекъснато от една посока в друга\", категоричен беше Овчаров.   Но заключи, че иска или не иска, БСП се връща във властта, но трябва да се върне успешно, а не да се провали.   Овчаров отговори и на въпроси, свързани с обвиненията на прокуратурата срещу него.   „За година и половина прокуратурата променя обвинението срещу мен пет пъти, а в него няма никакви нови факти. Всичко това е свързано са бомбастични медийни изяви на прокуратурата, а аз си мълча, но това няма как да продължи“, каза той. „Прокуратурата пропуска много факти и търси нещо там, където няма да го намери. Не искам въобще да се занимавам с прокуратурата. дължа обяснение на моето семейство, деца и приятели. Не искам да обсъждам тази тема“, продължи той.    „Прокуратурата пропуска много факти и търси нещо там, където няма да го намери”, каза бившият енергиен министър във връзка с обвиненията за безстопанственост в периода 2006 – 2009 г. на „Мини Бобовдол”, довела до загуби в размер на 24 млн. лева. Обвинението увеличи тройно щетата, след като в края на миналата година бившият министър бе обвинен за причинени щети в размер на 8,9 млн. лева. Според Овчаров размерът на щетите е увеличен без никакви нови факти и доказателства по делото. „Само се надуват бомбастични числа”, посочи той. По думите му по съвет на синдикатите дружеството „Мини Марица-изток” е дадено под наем, като наемателят плаща всички сметки, включително и към държавата. По време на кабинета „Борисов” обаче плащанията към държавата спрели. „Но прокуратурата някак си тези управления на ГЕРБ ги пропуска и се опитва да намери нещо там, където няма как да го намери”, добави бившият министър.          ", "date": "2018.12.16", "title": "Румен Овчаров: Проблемите в енергетиката стават неспасяеми!"}
{"url": "http://epicenter.bg/article/Uvolniha-lekarya-na-godinata-v-Yugozapada--v-Sandanski-izlizat-na-protest/170858/2/0", "text": "Тази седмица отличеният за най-добър лекар за 2018 г. в Югозапада д-р Георги Алексиев беше освободен от работа в болницата в Сандански, съобщи БТВ. Само за два дни той събра подкрепата на десетки колеги и пациенти във „Фейсбук”, а днес в Сандански е планиран и протест срещу решението д-р Алексиев да бъде уволнен. Основният мотив за недоволството на гражданите е, че Алексиев е добър специалист, спасил много животи, и е необходимо – в интерес на хората, той да продължи да практикува. „Преди 8 години бях прострелян в сърцето. Д-р Алексиев ме дари с втори живот, за което аз съм много благодарен. Тук сме да го подкрепим за това, че той създаде един прекрасен екип за тези години, в които работи тук – в хирургичното отделение на град Сандански. Другото, което искам да кажа е, че не може да се постъпва така с един такъв професионалист – лекар на годината за 2018 г. Сигурно няма друга държава, в която един такъв лекар може да бъде уволнен”, каза Илия Апостолов, който е сред протестиращите.   Управителят на болницата в Сандански д-р Томов освободил Алексиев заради „трудния му характер и лошо отношение към пациенти”. Според самия Алексиев обаче подобен мотив не може да бъде основание за уволнение. „Аз го попитах дали това е свързано с професионалните ми задължения, той ми каза на мен, а след това и в общинския съвет, че като професионалист към мен няма никакви претенции, дори си е поверил сам живота два пъти в ръцете ми. Майка му също съм оперирал, така че като професионалист той няма забележки. Това, че съм по-груб в изразите, карам се с персонала – аз, когато съм го правил това нещо, пак е било в естеството на работата, защото хирургията е взимане на решения. За да вземеш едно решение – човек да живее или не, трябва да си смел. В тези моменти човек може малко да изпуска и нервите си. Но това не може да бъде основание да се освободи доказал се специалист, независимо дали става дума за мен. В нормална европейска държава това не би се случило никога”, възрази Алексиев.   Протестът срещу уволнението му е насрочен за 11 ч. днес.    ", "date": "2018.12.16", "title": "Уволниха лекаря на годината в Югозапада, в Сандански излизат на протест"}
{"url": "http://epicenter.bg/article/Pozdravleniya-za-Borisov-za-priemaneto-na-GERB-v-Tsentristkiya-demokratichen-internatsional/170859/2/0", "text": "Председателят на ГЕРБ и министър-председател на България Бойко Борисов получи поздравления в официално писмо от генералния секретар на Центристкия демократичен интернационал (ЦДИ) Антонио Лопес по повод приемането на ГЕРБ в интернационала.   В съобщение от пресцентъра на управляващата партия се посочва, че кандидатурата е била одобрена единодушно от Изпълнителната комисия на (ЦДИ), провела се на 26 ноември т.г. Приемането на ГЕРБ в ЦДИ е признание за усилията на всички хора в партията, пише в писмото на Лопес до Борисов. Убедени сме, че активното ви участие в нашата работа и дейности ще обогати и засили нашите неспирни усилия да консолидираме демокрацията в света и да създаваме по-справедливи и по-проспериращи общества, се добавя в него.   ", "date": "2018.12.16", "title": "Поздравления за Борисов за приемането на ГЕРБ в Центристкия демократичен интернационал"}
{"url": "http://epicenter.bg/article/Atanas-Merdzhanov--Ne-si-predstavyam-Evropeyskiya-parlament-bez-Stanishev/170860/2/0", "text": "Не си представям Европейския парламент без Сергей Станишев. Това заяви в ефира на БНТ бившият депутат от БСП Атанас Мерджанов. Тй отговори така на въпрос за реденето на бъдещата кандидат-депутатска листа на левицата за предстоящите избори за ЕП през май и спекулациите, че президентът на ПЕС може и да не намери място в нея.   Мерджанов подчерта, че Станишев помага много на България с позициите си в Европарламента. И затова поздравителното писмо за преизбирането му начело на ПЕС от премиера Бойко Борисов не е случайно.    ", "date": "2018.12.16", "title": "Атанас Мерджанов: Не си представям Европейския парламент без Станишев"}
{"url": "http://epicenter.bg/article/Vezhdi-Rashidov--Kogato-si-mazhkar--shte-zabravish-malkoto--za-da-varvi-golyamoto/170861/2/0", "text": "\r\n \r\n   \r\n Това каза в предаването \"Тази неделя\" по БТВ депутатът от ГЕРБ  , който в петък стана на 67 години. \"От малък животът ми предложи много трудности. Останах сирак, израснах в сиропиталище. Всичко, което се случи с мен до днес, съм доволен.Правил съм изложби на всеки континет, което е нещо уникално. Не съжалявам за политиката. За мен това е професия. Там влязох заради приятелските си отношения с премиера. Вчера се чухме. Нашите отношения са прекрасни. Аз обичам приятелите си и държа на тях. 15 години се опитвам да помогна на премиера с каквото мога\", разкри той. \r\n   \r\n \"С Волен Сидеров сме приятели от много години. Няма проблем. Когато нахлу в НАТФИЗ, аз му казах в очите, че е срам за нацията. Това не може да наруши духовното ни приятелство. Мен Бойко Борисов ме вкара в ареста за това, че съм бил ударил полицай, а аз въобще не го бях докоснал. Целта беше да ме окалят. Цял живот са ми лепили етикети - мултак, побойник. После с Борисов се прегърнахме и се разбрахме. Когато си мъжкар, ще забравиш малкото, за да върви голямото. Това е причината и да стана министър. Днес има музей, има Ларго\", каза още Сидеров. \r\n   \r\n \"Разходих се по Графа, защото и там се случват същите неща като при мен. Преди години снимаха всяка една плочка и камъче на Ларгото. Сега е същото с Графа. Тези атака идват от един и същ адрес и той е Соросоиден. Никога \"Граф Игнатиев\" не е бил в такова състояние. \r\n   \r\n Нормално е от 5 000 плочки да има една дефектна. Ще я сменят. Трябва да спрат да снимат едно и също всеки ден. Тази атака е срещу Йорданка Фандъкова трябва да спре. Тези хора не са свършили нищо цял живот. Тези хлапета не помнят, че в София нямаше детски градини. Фандъкова построи 60. Улиците бяха отвратителни, а сега всеки вижда как изглеждат. Това го дължим на Йорданка Фандъкова. Тази атака трябва да спре\", категоричен беше Рашидов. \r\n", "date": "2018.12.16", "title": "Вежди Рашидов: Когато си мъжкар, ще забравиш малкото, за да върви голямото"}
{"url": "http://epicenter.bg/article/AFIS--Izprashtame-2018-kato-evrooptimisti--no-balansat-s-evroskeptitsite-e-krehak/170864/2/0", "text": "Декември беше арена на превратни и донякъде ненадейни политически трусове във водещи европейски държави. Бунтът на „жълтите жилетки“ във Франция се разпространи като вирус в още няколко страни и застави управляващите да предприемат социални реформи, които преди това упорито отлагаха. Криза разтресе Германия и Великобритания, където премиер-министрите бяха принудени да заявят оставките си, макар и в неясно бъдеще време. Протестна вълна със сходни мотиви и искания избухна почти навсякъде на територията на континента, включително и у нас.   Никой на не се ангажира с прогноза как и в каква посока ще се развият процесите през 2019 година и още по-малко – какво ще стане на насрочените през май избори за Европейски парламент. Случващото се даде основания на авторитетни анализатори да говорят, че европейският проект се разпада, щом като кризата стартира от досегашните носещи опори на Съюза.   Какво е отношението на българските граждани към всичко това? На първо място следва да отбележим, че като цяло доверието в ЕС все още е сравнително високо. Близо половината българи декларират, че по-скоро имат доверие (близо 48%), а на обратната позиция са по-малко от 40 на сто. 13% нямат мнение и не избират вариант за отговор. Балансът обаче е крехък и числата биха могли да се обърнат при извънредно и критично развитие на процесите както в ЕС, така и в България.   Истината е, че това отношение претърпя съществени промени през годините. След приемането на България в ЕС интервалите на доверие се движеха в порядъка на 65-70 на сто. Днес този дял е спаднал значително, но за сметка на това се запазва устойчиво през последната година. Евроскептиците са се увеличили, но все още не са мнозинство. Можем да кажем – все още сме повече еврооптимисти и по-малко евроскептици.   Дали ще бъдем свидетели на съществена промяна на тези нагласи, близкото бъдеще ще покаже. По-точно – предстоящите европейски избори.   Какво мислят нашите сънародници за членството ни в унията 11 години след присъединяването ни? За 18,7% от анкетираните този акт на България е донесъл само ползи. Всеки четвърти е на мнение, че членството е предимно полезно. В същото време близо 30% го оценяват като предимно вредно. А 11 на сто са на крайното мнение, че нашето участие в съюза ни е донесло само вреди. 15 на сто пък не могат да преценят и не посочват отговор. И тук, оценяващите ЕС като полезен за България са малко повече от скептиците.   Може ли обаче да се каже, че и едните, и другите носят характерни белези? Имат ли днешните еврофили и евроскептици определен профил? И да, и не. Видимото през призмата на числата е следното. Днес много по-често младите хора до 40 годишна възраст, хората с висше образование и заетите виждат предимно ползи и относително по-малко вреди. Хората над 60 години, както и значителна част от среднистите в по-голяма степен припознават негативните последствия от членството ни. Ако има изненада, тя е в емпиричния факт, че столичаните не са по-оптимистични от останалите.       Същевременно обаче българските граждани нямат ясна визия в каква посока биха искали да видят бъдещето на Съюза. Данните показват, че сред имащите позиция, надделяват онези, които биха искали засилване на националната самостоятелност (всеки четвърти), докато предпочитащите европейската централизация са два пъти и половина по-малко (всеки десети). Не са много и привържениците на статуквото – едва 12 на сто. Един от трима е на мнение, че може би е редно да има смесен подход и дилемата „централизация или регионализация“ трябва да се решава в зависимост от това какви въпроси стоят на дневен ред. Висок е и делът на нямащите мнение – всеки пети.   И понеже стана въпрос за предстоящите евроизбори, следва да кажем и каква е предпочитаната изборна система. Досегашната практика е предпочитана от около 28% от респондентите. Идеята за общоевропейски листи на европейските партийни фамилии се оказва значително непопулярна (едва 9%). Всеки шести пък заявява, че няма особено голямо значение как точно да се провеждат тези избори. Прави впечатление относително високият дял (34% или всеки трети запитан) на хората, настояващи гласуването да бъде за личности, а не за партии, независимо дали национални или общи. Тази картина не е много изненадваща в контекста на националния политически разговор, както и заради натрупаното разочарование от партиите през последните години. Проблемите пред Съюза се множат, като отношението на европейците, в това число и на българите, е един от съществените сред тях. Растящият евроскептицизъм, както и завръщащата се консервативна идеология изведоха на преден план много крайни формации, които трупат точки с всеки изминал ден. Само можем да предполагаме как ще изглежда следващият европарламент, но отсега е ясно, че той ще бъде различен – по-малко социален от сега. Ще доминира нова реторика, клеймяща евробюрократите, социалната държава, интеграционните политики, старите култури и мъртвите богове. И още кой знае какво, ако се вземат предвид всекидневно появяващите се, хаотични и взаимно противоречащи си искания на различните бунтуващи се групи. Фактът, че у нас имащите доверие в ЕС все още са повече от евроскептиците, може би е добра възможност за осмисляне на нашето бъдеще. Общественото мнение на този етап го очертава по следния начин: про-европейско, но регионализиращо се, с изразена подкрепа на ярки личности, а не на непознати, безлични и послушни еврочиновници. При всички положения май месец ни подготвя изненади, а следващите месеци ще ни дадат допълнителни жокери каква точно Европа биха подкрепили българските граждани.   Коментарът е въз основа на данни от национално представително проучване, осъществено от Агенция АФИС в периода 8-12 декември 2018 година. Интервюирани пряко в домовете им са 1010 пълнолетни български граждани.    ", "date": "2018.12.16", "title": "АФИС: Изпращаме 2018 като еврооптимисти, но балансът с евроскептиците е крехък"}
{"url": "http://epicenter.bg/article/Tsvetanov--Ako-Radev-iska-da-govorim-za-izbori--da-kazhe-kak-e-finansirana-kampaniyata-mu/170865/2/0", "text": "Ако президентът иска да говорим за избори и Изборен кодекс, нека първо каже как е финансирана кампанията му. Той трябва да отговори на съмненията, че социално слаби са финансирали кампанията. Как е възможно един социално слаб човек, който трудно може да поеме своите собствени разходи, да отдели 400 лв. за кандидат-президентската кампания на Радев? Това заяви пред журналисти в Банско председателят на ПГ на ГЕРБ и зам.-председател на партията Цветан Цветанов, цитиран от пресцентъра на Партията.   „Прозрачността е изключително важна за всеки един изборен процес. Всички тези съмнения за непрозрачно финансиране обаче пораждат въпроса дали можем да говорим за определени зависимости. Затова е редно всеки, който иска да вземе ролята на ментор в обществото, първо да отговори на всички тези подозрения“, подчерта Цветанов. По думите му президентът Радев не изпълнява основната си функция на обединител и не допринася за осъществяването на пълноценен и градивен диалог между партиите и институциите, а даже напротив.   „Трудно ми е да си представя как би изглеждал един КСНС, на който Радев ще трябва да събере представителите на всички онези институции, които той ежедневно напада“, коментира пред журналистите председателят на ПГ на ГЕРБ.   Цветанов сподели своята надежда, че прогнозата за влизането на България в Шенген по въздух преди края на мандата на ЕК и ЕП ще се изпълни. „Наскоро евродепутатите за пореден път препотвърдиха подкрепата си за България. Често по такива теми сме наблюдавали противопоставяне, но този път всички български евродепутати бяха единни“, каза той и поздрави Сергей Станишев за преизбирането му за председател на ПЕС. „Винаги е хубаво, когато българи получават толкова отговорни ръководни постове, това е признание. Неотдавна и Мария Габриел, българският еврокомисар, бе избрана за заместник-председател на ЕНП Жени“, допълни зам.-председателят на ГЕРБ. Във връзка с наскоро приетите на първо четене промени в антикорупционния закон, Цветан Цветанов обясни, че КПКОНПИ е един изцяло нов инструмент за борба с корупцията и организираната престъпност и е нормално да се правят понякога и промени в антикорупционното законодателство с оглед на по-доброто му функциониране. „Наясно сме колко чувствително е обществото на тема корупция и затова сме се постарали максимално да отговорим на очакванията на хората“, уточни той. Като доказателство за това, че България върви по правилния път в борбата с това явление, председателят на ПГ на ГЕРБ даде положителния доклад на ЕК за страната. „Утре ще бъде открита отсечката между Кресна и Сандански от АМ „Струма“. Това дава нови предпоставки за инвестиции в региона“, обясни Цветанов и допълни, че вследствие на добрата събираемост и безкомпромисната борба с контрабандата – правителството отпусна целево 1,35 млрд. лв. за АМ „Хемус“, като така се гарантира бъдещото развитие на Северна България.   Зам.-председателят на ГЕРБ изтъкна, че в момента за подобряването на образователната инфраструктура се изпълняват 119 проекта на обща стойност 623 млн. лв. „ЕК одобри още 210 млн. лв. за ремонт на образователната инфраструктура в страната. При кое друго управление са осигурявани толкова много пари за образование“, попита Цветанов и допълни, че тези пари стигат до българските деца и по този начин правим образователната ни система конкурентна. По думите му правителството никога не е делило общините на „наши“ и „ваши“ и доказателство за това са допълнителните постановления за Якоруда, Белица, Кресна, Гоце Делчев и т.н.   Във връзка с участието му в наскоро провелата се среща на Управителния съвет на Европол във Виена, Цветанов сподели, че в приетия първоначален вариант на Многогодишната програма на Европол за 2020-2021 г. начертаните мерки са за по-голяма защита на информацията и за по-добра координация между службите. Той благодари на евродепутата от ГЕРБ/ЕНП Андрей Новаков, който е направил предложение бюджетът на Агенцията да бъде с 16 млн. евро по-голям и то в крайна сметка е било прието.    ", "date": "2018.12.16", "title": "Цветанов: Ако Радев иска да говорим за избори, да каже как е финансирана кампанията му"}
{"url": "http://epicenter.bg/article/Prof--Kantardzhiev--Nay-dobriyat-imunostimulator-sa-postnite-zelevi-sarmi-/170866/2/0", "text": "Тази година ваксините срещу грип свършиха още октомври месец и бяха внесени още 7 000. Разбира се това е капка в морето. Доказано е, че ако се ваксинираш срещу грип, вероятността да отидеш на доктор е два пъти по-малък. Ако се ваксинираш, не е гарантирано на 100%, че няма да се разболееш, но ще прекраш заболяването много по-леко. Това каза в предаването \"Събуди се\" по Нова телевизия проф. Тодор Кантарджиев, директор на Националния център по заразни и паразитни болести. \"Има ваксини, без които няма как да се мине особено при децата. Говоря за морбили, заушка. България е единствената държава в света, която се справя почти перфектно с морбилито. Това означава, че вършим работа. В Румъния от 2019 година ще направят ваксинирането задължително, защото там една голяма общност не се ваксинира и имат голям проблем\", даде пример той.   \"Най-хубавият имуностимулатор са зелевите сарми. Трябва да са постни, за да са полезни за здравето. Сиренето, киселото мляко също са много полезни. Въобще нашите, традиционни храни са най-полезни. Пикът на грипа ще е януари месец, но няма сега да казвам на коя дата\", завърши проф. Кантарджиев.    ", "date": "2018.12.16", "title": "Проф. Кантарджиев: Най-добрият имуностимулатор са постните зелеви сарми "}
{"url": "http://epicenter.bg/article/Tsvetanov--V-kraya-na-godinata-otchitame-dobri-rezultati-ot-rabotata-na-balgarskite-institutsii/170869/2/0", "text": "В края на годината можем да отчетем, че няма община, която да не е получила целеви средства. Това е резултат от добрата събираемост и от добре свършената работа на институциите и на правителството.   Това каза председателят на ПГ на ГЕРБ и зам.-председател на партията Цветан Цветанов по време на семинара „Европа на кръстопът – предизвикателства пред България преди евровота”, който се провежда в Банско с представители на всички партийни структури от Благоевградска област, съобщиха от пресцентъра на партията. Във форума, който се организира от евродепутата от ГЕРБ/ЕНП Асим Адемов, участват народните представители и кметовете на ГЕРБ от Благоевградска област.   Според Цветанов е важно в период на предизборна кампания да се направи отчет на постигнатото във всички общини и на реализираните проекти. „Евровотът е важен, защото европейската солидарност ни дават възможност да реализираме политиките на българското правителство, а общините да се възползват от еврофинансирането, за да подобряват инфраструктурата и да осигуряват на гражданите по-добра среда за живот”, подчерта Цветан Цветанов. Той посочи, че България получава огромен финансов ресурс в подкрепа на политиките, които прави държавата и местната власт.   „Положителни примери са общините в Благоевградска област, които се управляват от кметове на ГЕРБ. Благоевград се превърна в модел на реализиране на Националната програма за енергийна ефективност. Банско, Разлог, Сандански, Петрич и Симитли реализираха проекти, които дават добавена стойност за развитието на общините. Кметовете ни в Благоевградска област имат висока оценка от ръководството на партията и ние стоим зад тях. Сега е важно тези успешни кметове да предадат този модел и в другите общини”, каза още зам.-председателят на партията. Цветан Цветанов отчете, че строителството на АМ „Струма” е проект, който е от изключително значение за развитието на региона и за бизнеса.   „Трябва да осъзнаем важността на това, което ни очаква. Нашите опоненти ще увеличават противопоставянето, защото нямат друг полезен ход. БСП не могат да имат успешно управление, доказали са го. Нека си спомним какво бе състоянието на АМ „Струма” при управлението на Орешарски. Затова нека да дадем подкрепа за правителството и за парламентарното мнозинство и да се подготвим за предстоящите европейски и местни избори”, каза Цветанов. Той коментира, че през предстоящите месеци на национално ниво се планира да се осъществи серия от граждански диалози под надслов \"Европа - нашият дом\", която ще бъде проведена с цел засилване на разбирането на гражданите за европейските политики. „Важно е да чуем заетите в различните браншове, за да очертаем новостите в секторните политики. Само с добро взаимодействие между всички инститицуиии можем да постигнем високи резултати”, подчерта Цветан Цветанов.  ", "date": "2018.12.16", "title": "Цветанов: В края на годината отчитаме добри резултати от работата на българските институции"}
{"url": "http://epicenter.bg/article/D-r-Milen-Vrabevski-predstavi-patriotichen-shedyovar-za-mladi-chitateli-/170874/6/0", "text": "„Моята България. Кратка история за млади читатели“ е учебно помагало, но и книга, която ще накара децата с удоволствие да учат интересни факти от българската история.   Патриотичният шедьовър, обхващащ най-важните моменти от развитието на държавата ни, бе представен от председателя на фондация „Българска памет“ д-р Милен Врабевски и авторите на увлекателното четиво на сцената на културната програма на Софийския международен панаир на книгата в НДК. „Моята България. Кратка история за млади читатели“ е съвместен проект на фондация „Българска памет“ и издателска група „Просвета“.   Автори на учебното помагало за ученици от 5 до 12 клас са проф. д-р Пламен Павлов, проф. д-р Пламен Митев, доц. д-р Лизбет Любенова и доц. д-р Веселина Вачкова. Информацията за исторически събития, личности и факти е поднесена по увлекателен и модерен начин и разгърната в 51 теми.   За учениците, а и за техните родители ще е интересно да научат и малко познати факти за интересни личности от българската история, допринесли за развитието на държавата ни. Принос за това книгата да представя темите сериозно, но в същото време разбираемо за децата, има г-жа Катя Илиева, зам.-директор и преподавател в ЧСУ „Цар Симеон Велики“.   Интересен факт е, че „Моята България“. Кратка история за млади читатели“ се предлага като красива луксозна книга, но създателите на този шедьовър правят уникален подарък на жадните за знания българи - книгата може да бъде изтеглена напълно безплатно онлайн на  .", "date": "2018.12.16", "title": "Д-р Милен Врабевски представи патриотичен шедьовър за млади читатели "}
{"url": "http://epicenter.bg/article/S-razhdane-zavarshiha-snimkite-na-nay-noviya-film-na-Stiliyan-Ivanov/170890/6/0", "text": "С раждането на малката Калина, посред нощ, завършиха снимките на най-новия документален филм на режисьора Стилиян Иванов - “Безсмъртие и Вяра”.   Лентата е продължение на “Дервишите - мистиците на Изтока”, който преди 5 години препълни киносалоните на България и бе представен в десетки държави зад граница. “Безсмъртие и Вяра” доразвива идеята за смисъла на човешкия живот и за скритото знание на Изтока, което хилядолетия наред захранва религиозната философия на Запада.   Снимките на филма започнаха преди две години в Иран, продължиха в Турция, Гърция, Хърватска, Италия, Испания, Германия и Франция. В него младият дервиш Мохамед Чубдари разкрива част от познанието на персите за смъртта и новото раждане, а астрологията е представена като най-древната наука по себепознание.   Дълго време екипът на филма не можеше да сложи край на снимачния процес, защото липсваше сцена с раждане. Любомира Костова и Петър Иванов дадоха съгласие да бъде заснета появата в нашия свят на дъщеричката им - Калина. Съдействие оказа акуширащият лекар Александър Кобаков, който стоически изпълни техническите и творчески изисквания на кинаджиите.   Меценат на филма е Гергана Ташкова, а тежката логистика по обиколката на част от света бе поверена на “Емералд Травъл”.   Премиерата на творбата ще бъде в края на март 2019 г., съобщиха продуцентите от Додофилм.", "date": "2018.12.16", "title": "С раждане завършиха снимките на най-новия филм на Стилиян Иванов"}
{"url": "http://epicenter.bg/article/Tsvetanov--Ochakvam-Balgariya-da-vleze-v-Shengen-na-dve-stapki/170878/2/0", "text": "Влизането на България в Шенгенското пространство ще стане на два етапа, като първата стъпка ще бъде само за въздушното пространство. Това каза председателят на ПГ на ГЕРБ и заместник-председател на партията Цветан Цветанов в Банско, където бе на партиен семинар с кметове и депутати от Благоевградска област.   По думите му има постоянна подкрепа за влизането на България и Румъния в Шенген.   Цветанов изрази своята надежда, че прогнозата за влизането на България в Шенген по въздух преди края на мандата на ЕК и ЕП ще се изпълни. Според него това това ще бъде един достатъчно силен аргумент за усилията, които положи българското правителство през изминалите години – резултат от добре свършената работа на институциите и правителството. Председателят на ПГ на ГЕРБ благодари на колегите си от Партия на европейските социалисти и от либералите, както и на представителите на т. нар. БДЦ от миналото време - Ангел Джамбазки и Николай Бареков. „Само с добро взаимодействие между всички инститицуиии можем да постигнем високи резултати”, подчерта Цветан Цветанов.    ", "date": "2018.12.16", "title": "Цветанов: Очаквам България да влезе в Шенген на две стъпки"}
{"url": "http://epicenter.bg/article/Zapor-na-smetki-spira-zaplati-i-stipendii-vav-Velikotarnovskiya-universitet/170879/2/0", "text": "Строителна фирма запорира сметките на Великотърновския университет, което блокира изплащането на трудовите възнаграждения и стипендиите в края на годината, съобщи БНР.   Претенцията на русенската строителна фирма „Скални материали“ е за извършени, но неплатени ремонти от времето на предишното ректорско ръководство. Водят се три дела, по които общата сума е 167 хиляди лева, посочи сегашният ректор на ВТУ проф. Христо Бонджолов. По едно от делата вече се произнесе Върховният касационен съд в полза на строителя, а частен съдебен изпълнител запорира сметките на университета, което блокира изплащането на аванса за декември и студентските стипендии. Проф. Бонжолов посочи за програма „Хоризонт“ на БНР, че на този етап няма гаранции за изплащане на възнагражденията.   „Правя всичко възможно, което зависи от мен. Не зная дали ще успеем да се справим. Не можем да вземем заем. Има запор, ако не вдигнат запора трудно ще се оправим“, каза той. Това е втори запор върху сметките на университета. Миналата година при подобна ситуация покойният вече бизнесмен Петър Христов даде личен заем за изплащането на заплатите.    ", "date": "2018.12.16", "title": "Запор на сметки спира заплати и стипендии във Великотърновския университет"}
{"url": "http://epicenter.bg/article/Letishte-Sofiya-raboti-pri-zimni-usloviya/170880/2/0", "text": "На летище София обстановката е пред хаос, съобщава Novini.bg, позовавайки се на читател - очевидец. Заради метеорологичната обстановка закъсняват полети. Полет от Варна, насрочен за 16:00 часа евентуално ще излети за София в 18:00 часа заради ситуацията на летище София.   На пистите има сняг, автобусите които откарват пътниците до самолета буксуват, разказват пътници. От Мюнхен и Франкфурт също закъсняват полети. Полетът от София за Истанбул е анулиран.     По-рано от летището съобщиха, че то работи при зимни условия и екипите, ангажирани с почистването на снега в София продължават своята работа. Извършва се втора обработка на пътните платна на улиците, по които се движи градският транспорт , както и на основни улици в кварталите. 199 машини снегопочистваща техника са на терен към момента.   Няма информация за драстично забавяне на градския транспорт. Въпреки усложнената метеорологична обстановка, при неспирен и обилен снеговалеж, летище София работи в зимни условия. След започването на снеговалежа 6 полета са пренасочени на резервни летища. Всички останали полети се изпълняват от и до летище София. Пистата се почиства периодично, възможни са известни отклонения в полетното разписание.   .   Във всички райони на София се извършва избутване на снежни маси и разпръскване на соли срещу заледяване. С цел почистване на пътните платна на основните булеварди временно в рамките на 5-10 минути се затварят отделни пътни участъци. Вследствие на интензивния снеговалеж движението е затруднено. Призоваваме гражданите да излизат с автомобили само при необходимост. Напомняме на управителите на търговски обекти и председателите на етажна собственост да почистят прилежащите към сградите тротоари.    ", "date": "2018.12.16", "title": "Хаос на летище София! Отменени и закъсняващи полети (ОБНОВЕНА)"}
{"url": "http://epicenter.bg/article/vn/170881/2/0", "text": "Катастрофа с три чужди тира затапи АМ “Хемус”, видя репортер на Епицентър.бг. Спасителите не могат да вкарат техника, за да ги изтеглят... Полицията не знае какво да прави. Положението става критично...   Задръстването е ужасно. Колите стоят повече от два часа след Правец преди Витиня в посока София. Опашката е поне 15 километра.   Магистралите почти не са почистени, трудно е придвижването и по АМ „Тракия“. С часове се изминават приблизително 20 километра. 50 души закъсаха в Коньовска планина, където пътят стана непроходим. Те обаче бяха извадени от снежните преспи и вече няма бедстващи. Тежко е пътуването и на връщане от зимния курорт Банско, където вчера бе открит официално ски-сезона. Колите едва пъплят по магистрала \"Струма\", на която се събраха хиляди коли, които карат с 20 километра в час по снежните коловози.      ", "date": "2018.12.16", "title": "Катастрофа с три чужди тира затапи АМ “Хемус” (СНИМКИ)"}
{"url": "http://epicenter.bg/article/Plamen-Georgiev--Lozan-Panov-beshe-parviyat--koyto-ni-otkaza-da-doyde-da-se-obyasni/170882/2/0", "text": "За мен с едно решение ВКС наруши баланса между трите власти. Въпросът е, че законодателят беше пределно ясен. Прекратяването на производство срещу определено лице, не е пречка за предявяването на иск. Монтескьо е казал, че има три власти и те не трябва да се месят една на друга. Едната власт тълкува закона, не по начина, по който трябва.   Това каза в предаването „Беновска пита” по \"Канал 3\" шефът на КОНПИ Пламен Георгиев относно промените на антикорупционния закон, касаещи отнемането на незаконно придобито имущество. Прекратяват се производства срещу лица за огромни суми, а не е редно. До тук сме установили, че това касае 20 лица, за повече от 22 милиона. Говорим за лица замесени в пране на пари. С това тълкувателно решение, че  съдът обвърза гражданската конфискация с производството, сега се прекратяват производства срещу тези 20 лица. Те са обществено познати, единият от тях е Христо Бисеров, а другите са замесени в отвличания. Аз преки доказателства нямам. Води проверки срещу над 300 лица за огромни размери, Прокопиев е едно от лицата, както и Цветан Василев, Трайчо Трайков, това са лица за които сме внесли иск за изземане. Всички, които не могат да си докажат доходите, трябва да им бъдат изземани те. Проверяваме и Баневи, каза още той.   Да, Лозан Панов, има проверка. Беше поканен да даде своите разяснения и да обясни защо се е получило несъответствие между доходите му и декларираните такива. Не знам каква е сумата. Поканихме го, но той публично отказа като заяви, че се месим в неговата независимост, при положение, че ние трябва да разберем. Не можем да направим нищо, ако лицата, които извикаме, не искат да дойдат. Това ни е първият отказ, до сега, никой не ни е отказвал. Странно за нас беше и през медиите, категоричен беше Пламен Георгиев.   Не е редно ВКС да променя така законодателните решения. Законодателят казва, такава беше волята ни през 2012 г., такава е и сега. Дай боже и президентът да не наложи вето, защото ще се спасят повече лица, каза още Георгиев    ", "date": "2018.12.16", "title": "Пламен Георгиев: Лозан Панов беше първият, който ни отказа да дойде да се обясни"}
{"url": "http://epicenter.bg/article/Rumen-Radev-i-Abdula-II--Balgariya-i-Yordaniya-shte-prodalzhat-da-nasarchavat-biznesa-ot-dvete-darzhavi/170883/2/0", "text": "Отличният политически диалог между България и Йордания е солидна основа за надграждане на двустранните отношения в икономиката, отбраната и сигурността, науката, образованието и културата. Това беше общата позиция на президента Румен Радев и на крал Абдула II, които проведоха среща днес в Аман.   Това съобщиха от прессекретариата на държавния глава.   Българският държавен глава е на официално посещение в Йордания по покана на крал Абдула II и във водената от него делегация са вицепремиерът и министър на външните работи Екатерина Захариева, ръководителите на Българската агенция за инвестиции и на Изпълнителната агенция за насърчаване на малките и средни предприятия, както и представители на десетки български компании.   И България, и Йордания имаме нужда от това взаимноизгодно сътрудничество и се надяваме активният политически диалог да допринесе за развитието на връзките между бизнеса, за увеличаване на двустранния стокообмен, ръст на инвестициите и туризма, заяви президентът Румен Радев след срещата си с крал Абдула II. Държавният глава открои и окуражаващите резултати и подписаните меморандуми и договори на проведения по-рано днес икономически форум в Аман.   На срещата е била обсъдена и политическата ситуация в региона на Близкия Изток, проблемът с мигрантите и бежанците. Йордания е дала подслон на милиони бежанци, като само от последната криза в Сирия, те са над 1.3 млн. души.   По думите на Румен Радев Йордания трябва да бъде подкрепяна от България и от ЕС, защото има реален принос в борбата с нелегалната миграция. „Можем да си представим, какво е натоварването на социалната система, на системата на здравеопазването, във финансовата сфера. Йордания води успешна борба с тероризма, успешна борба с нелегалния трафик на оръжие, което я превръща в един остров на стабилност, на който можем да разчитаме в региона на Близкия Изток. Този остров на стабилност трябва да се подкрепя“, подчерта президентът. Двамата държавни глави са изразили готовност за засилване на сътрудничеството и споделянето на добри практики в сферата на отбраната и сигурността, обмена на технологии и създаване на съвместни предприятия. Президентът Радев посочи, че страната ни подкрепя т.нар. Акабски процес, иницииран от крал Абдула II за обединяване на международните усилия за борбата с тероризма и радикализацията. Поставянето на акцент върху страните от Балканите и ЕС е от изключително значение за България, подчерта държавният глава. България и Йордания ще продължат да работят заедно в тази насока както с обмена на информация, така и с проучването на правната регламентация в Йордания за  противодействие на радикализацията и външната намеса в религиозните дела.   В рамките на посещението си президентът посети и Центъра за подготовка на специалните сили в Йордания. По думите на Румен Радев, центърът е на високо професионално ниво, Йордания е натрупала реален опит в тази сфера, който България може да използва за разработване на проект за изграждане на подобна структура у нас. Това е от стратегическо значение за всяка модерна страна, допълни президентът. „Не става въпрос само за  стандартна подготовка, а за използване и внедряване на нови технологии, които стават все по-сложни, а начинът им на използване и обучението на хора са решаващи за изграждане на съвременни способности“, заяви Румен Радев.   По-рано днес президентът Румен Радев и съпругата му Десислава Радева бяха посрещнати с официална церемония в кралския дворец в Аман от крал Абдула II и кралица Рания Ал-Абдула. Десислава Радева посети център за социална интеграция на жени в неравностойно положение в йорданската столица.  ", "date": "2018.12.16", "title": "Румен Радев и Абдула II: България и Йордания ще продължат да насърчават бизнеса от двете държави"}
{"url": "http://epicenter.bg/article/Plamen-Dimitrov--Vremeto-na-evtiniya-trud-v-Balgariya-otmina/170884/2/0", "text": "Президентът има по конституция доста ограничени правомощия, но на моменти те са доста важни. Аз смятам, че има моменти, в които има въпроси и теми, които трябва да са надпартийни и всички ние трябва да намираме решения. Когато обаче става дума за конюнктурни въпроси, смятам, че не е  много удачно президентът да търси някакво противопоставяне. Това каза в предаването „Беновска пита” по \"Канал 3\" президентът на КНСБ Пламен Димитров.   Бизнесът, макар да имаше своите забележки, подкрепи бюджета и нямаше атаки от там, че има увеличение на данъчното облагане.  Бюджетът тази година дава предпоставки за повече средства и да развива сферите, които да подпомогнат пазара на труда. Времето на евтиния труд в България отмина. Средата в България за бизнеса е далеч по-добра, отколкото в други държави. Не виждам как на половината облагане на бизнеса във всичките държави членки, можем да стигнем накрая, че нашата бизнес среда е лоша. Идват редица проблеми от това, че не знаят как да правят бизнес при добри условия. Че няма кадри, няма, каза още той.   За мен е важно, че безпочвените говорения, който нямат никакви аргументи излизат, че през единия са едно, пред другия друго. Става въпрос за говоренията на бизнеса, но аз не се притеснявам да отговарям, каза още Пламен Димитров.   Социолозите си имат начини да си правят изследвания. Бих могъл да направя едно проучване, но е важно какво се говори. Най-големия проблем в бизнеса е, че няма кадри. Скандалите и опита да направим една или друга оценка, за да бъдем удобни за този, или за онзи е много тъжно. Няма ресурси и влияние в нашите среди, има опит. Приказваме си едни неща години на ред и когато седнем бизнеса не ги обсъждаме дълбоко, а започване да си говорим за друго, каза още той.    ", "date": "2018.12.16", "title": "Пламен Димитров: Времето на евтиния труд в България отмина!"}
{"url": "http://epicenter.bg/article/Karakachanov--Ideyata-za-premestvaneto-na-Aviatsionniya-muzey-e-podkrepena-ot-mnogo-hora/170885/2/0", "text": "Идеята за преместването на Авиационния музей от 24-а авиационна база край Крумово в Пловдив е много стара, но много добра и е подкрепена от много хора. Това каза военният министър Красимир Каракачанов в Пловдив. Той уточни, че тя не е стартирала дълго време заради липса на средства. Лично смятам, че музеят трябва да бъде изведен от авиобазата, защото там теренът е по-неудобен за посещение, добави министърът. По думите му, ако искаме да направим голям авиационен музей, където гражданите не само на Пловдив, но и от другаде да го посещават, той трябва да бъде в преместен, предава БТА, цитирана от Новини.бг.   На въпрос как ще убедят противниците на идеята, министър Каракачанов отговори, че за съжаление рядко сме били единни и винаги има хора с мнения по всякакви въпроси. Той отхвърли твърденията, че музеят се мести, за да се направи частно карго летище, което по думите му няма как да се случи, тъй като сегашният терен е част от военна авиобаза.   Той допълни, че определените за това 13 милиона лева не са от Министерството на отбраната и няма как да бъдат използвани за нуждите на военните, а са целеви от финансовото министерство. Сред поддръжниците на тази идея, освен генералитета на армията, той посочи финансовия министър Владислав Горанов и главния прокурор Сотир Цацаров.   В Пловдив Красимир Каракачанов коментира и взаимоотношенията между Македония и България, като припомни, че има лостове, с които може да се спре антибългарската пропаганда от страна на Скопие и като една възможност посочи двустранния договор.   В него е записано, допълни Каракачанов, че двете страни нямат никакви териториални претенции, \"а спорните личности и събития в общата ни история ще бъдат оценявани на базата на научно доказани автентични исторически документи\". Народният представител на ВМРО Александър Сиди съобщи, а Каракачанов го подкрепи, че пловдивската организация на партията започва изпълнението на инициатива за израждане на паметник на Тодор Александров в район \"Южен\" в Пловдив. Той ще бъде издигнат с дарения и открит на 5 март 2019 година, когато се навършват 138 години от рождението на Александров. Каракачанов добави, че военното ведомство ще се включи в инициативата с материал - гилзи, за отливането на бюста. Той припомни, че по тази начин военните са подкрепяли и други подобни инициативи, свързани с българската история и със значими за националната ни история личности.    ", "date": "2018.12.16", "title": "Каракачанов в Пловдив:  Не местим Авиационния музей заради карго летище!"}
{"url": "http://epicenter.bg/article/Dzhon-Salivan--Pravitelstvoto-na-SASht-ne-podkrepya--Turski-potok-/170886/2/0", "text": "Американското правителство не подкрепя проекта „Турски поток”.  Това заяви заместник-държавният секретар на Съединените щати Джон Съливан в интервю за БТВ.  Пред водещия на „120 минути” Светослав Иванов американският дипломат обясни, че изтребителите Ф-16 нямат аналог сред другите конкуренти.   Заместник-държавният секретар на Съединените щати Джон Съливан е на дипломатическа обиколка, която включва пет държави, сред които е и България. Предишния път, когато трима американски сенатори посетиха страната ни през 2014 г., беше обявен краят на „Южен поток”.   Разговор за газ, петрол, кораби, самолети, пари, сделки и човешки права – Джон Съливан пред Светослав Иванов:   – Благодаря Ви за поканата, за мен е удоволствие да бъда в София, да говоря с Вас днес. Целта на моето посещение е да затвърди важните двустранни отношения между САЩ и България и да потвърди нашия ангажимент като съюзници в НАТО – и на САЩ, и на България – към нашия алианс, в НАТО. Има много неща, към които споделяме общ интерес – сигурност, търговия, обмен между хората, образование. Имаме много да обсъждаме. Днес е вторият ми ден в София, проведохме срещи с редица високопоставени представители на властта – президента, министър-председателя, министъра на външните работи, на отбраната. Покрихме много теми, не съм сигурен дали са толкова значителни, колкото други, обсъждани при предишни посещения, но са важни за нас днес в Щатите и в контекста на взаимоотношенията ни с България.   – Бих казал, че енергийната независимост и диверсификация са много важни за всяка държава като въпрос на национална сигурност. Мога да говоря като американски гражданин. Много добре си спомням какво се случи в Щатите, когато бяхме зависими от чуждестранни източници на нефт, ембаргото на нефта през 70-те години на миналия век. За десетилетия САЩ работи усърдно за изграждане на по-голяма енергийна независимост. През последното десетилетие чрез технологични и други иновации сме станали износител на енергия, което е страхотно за нашата национална сигурност. С това послание идвам в София, да се опита да диферсифицира своите източници на енергия, било то от газ от множество източници, не само от един, или атомно гориво, идващо от множество източници. Идеята е, че множеството източници намаляват риска, а рискът би могъл да бъде например природно бедствие. Ако нещо се случи и се прекъсне газопреносна тръба, изцяло необвързано с политическо решение, това би могло да доведе до огромна икономическа дислокация в страната, ако е била твърде зависима от един източник на енергия. Това е посланието, с което идвам в София, за което съм говорил с представители на правителството, каква е нашата позиция, която вярвам е и правилната позиция за България.    - Както и за „Северен поток II”, американското правителство не подкрепя „Турски поток”. Това, което подкрепяме, както казах по-рано, е енергийна диверсификация. С представители на правителството говорихме за проектите за интерконектори Гърция – България и Сърбия – България, които биха диверсифицирали източниците на газ.   - Няма връзка между двете. Ужасните събития, случили се в Турция, убийството на Джамал Хашоги, е нещо ужасяващо. САЩ и други съюзници наложихме санкции и наказания срещу тези, които знаем, че са замесени, за да ги накажем. Това е съвсем различно от нашите стратегически отношения с Кралството и разговорите по въпросите за нефта, за цените на нефта са изцяло отделни и няма връзка между двете.  - Инцидентът в Керченския проток е значителен и много притеснителен. Той е част от по-големите опасения на САЩ и други съюзници за действията на Русия в Украйна, включително Крим. Призоваваме за реакция и разглеждаме със съюзниците си нашия отговор на инцидента. Работим за освобождаването на украинските кораби, на украинските моряци, включително ранените при този инцидент. Тяхното освобождаване би било минимална стъпка напред, но сме в преговори със съюзниците относно нашата реакция и отговора ни, така както сме били през последните 4-5 години по отношение на това как да реагираме на действията на Русия спрямо Украйна.     - Много добра препратка към американското. Черния петък след Деня на благодарността е чудесен ден за продажбите на дребно. Но тук не говорим за такива продажби, а за национална сигурност и отбраната на България. Вярваме, че изтребителят Ф-16 блок 70 е най-напредналата и модерна оръжейна система. Тя е най-подходяща за отбраната на България, за участието на България със съюзниците в НАТО при взаимните ни ангажименти. Нашето мнение е, че изтребителят „Грипен” не може да се сравнява. Все едно да сравняваш ябълки и портокали. Ф-16 е оръжейна система, доказана в битки, използвана от съюзниците в НАТО в Гърция, в Румъния, от съюзници извън НАТО като Израел. Има причина тези държави да изберат Ф-16. Това е способна машина. Предложението, което САЩ отправя, оръжейните системи, които „Локхийд Мартин” продава, използва напреднали технологии, които просто не са налични на „Грипен”. Не е справедливо сравнението да се брои количеството на изтребители, да се сравняват 8 спрямо 10. 8-те Ф-16 са забележителни оръжейни системи, които са се доказвали многократно във времето. В крайна сметка решението е на правителството на България и на народа на България, да решат какво е правилно за тяхната национална сигурност. Не е като Черния петък или подобно събитие за търговия на дребно, става дума за национална сигурност и за участието на България като съюзник в НАТО. Вярваме, че тези Ф-16, които други съюзници в НАТО са закупили и ползвали, САЩ вече са направили значителна инвестиция в България, в българските Военновъздушни сили и в армията като цяло. Приблизително 300 милиона долара са инвестирани през последните години, 100 милиона долара инвестиции в българските ВВС по начин, който Ф-16 лесно да бъдат въведени в българската армия, в българските ВВС, както „Грипен” не биха могли.    - Надяваме се дядо Коледа да пристигне на шейната си, както всяка година. Но се надяваме българските ВВС да летят с Ф-16 за защитата на българския народ. - Фактът, че с вас двамата днес говорим свободно, обсъждайки тези теми, е пример за това защо е важно да има свободни медии, за да може българският народ да разбира решенията, които се вземат от българското правителство, било то закупуването на Ф-16, за енергетиката, за природния газ. Важно е обществото да е информирано. Обществото в демокрация като България се информира от свободни медии и затова е толкова важно. То е опазено като принцип в нашата Конституция, американската Конституция – свобода на медиите. Върху това се основава демокрацията. Тъй като България неотдавна се промени от тоталитарна държава към демокрация, каквато е днес, е важно медиите да се развиват, за да подкрепят тази демокрация, да дават информация на хората, за да могат те сами да решават и да преценяват как се справя правителството им.  - Не мога да коментирам дейности, свързани с България или други държави, по това какво се разглежда. Мога да Ви кажа, че САЩ се отнасят много сериозно към опазването на човешките права. Защитаваме правата на човека, било то правата на Джамал Хашоги, нарушени от саудитците, които го убиха, било то за гражданите в България. Човешките права са много важни. Отнасяме се много сериозно. В Щатите имаме правни механизми за налагане на санкции срещу нарушаващите ги.  Ние ги използваме когато и където е необходимо, за да отстояваме правата на човека, но доколкото знам, няма очаквано предстоящо обявяване на санкции по отношение конкретен български представител на властта. Но дори и да знаех, нямаше да коментирам. – Като назначен от президента Тръмп се надявам и очаквам да спечели повторно на избори. Не мога да коментирам какво ще се случи през 2024 г. Мога да кажа, че САЩ и представителите на властта в Щатите от президента надолу, смятаме България за много важен партньор и съюзник. Президентът на САЩ се срещна с президента на България на Общото събрание на ООН в Ню Йорк, както и с министър-председателя. Държавният секретар се срещна с министър-председателя и с министъра на външните работи във Вашингтон. Моето посещение тук тази събота и неделя е продължение на тези взаимоотношения и очаквам през годините да станем свидетели на още посещения на високопоставени представители на властта в САЩ, заради важността на нашите отношения. – Аз Ви благодаря, беше удоволствие.    ", "date": "2018.12.16", "title": "Джон Съливан: Правителството на САЩ не подкрепя „Турски поток”"}
{"url": "http://epicenter.bg/article/Temenuzhka-Petkova--Smyatam--che--Turski-potok--tryabva-da-zavie-prez-Balgariya/170887/2/0", "text": "С бизнеса имаме дългогодишен добър диалог. Понякога има теми, в рамките на които , бизнеса има претенции, които ние мислим, че не са достатъчно основателни. Това каза в предаването „Беновска пита” по \"Канал 3\", министърът на енергетиката Теменужка Петкова.   Ясни са тезите на бизнеса за мен, както би трябвало и на г-н Домусчиев, да са му ясни нашите. Цените на енергията са на два типа, за битовите потребители и тези са средно напрежение. Тези с голямото напрежение, купуват електроенергия на други цени. Цените на пазара се определя на търсенето и предлагането. В определени дни и часове, цената за бизнеса е достигнала до 205 лева на мегават часа. Помолих след това и поканих бизнеса да обяснят причините. Това, което се обясни беше, че в определени дни и часове е имало завишени търсения от търговци. Тази година беше приета промяна, цялото количество енергия, която се произвежда над 4 мегават часа, да се продава на българката независима борса , каза още тя.   Националната електрическа компания има договори за изкупуване на енергия, има две построени централи и условието за това е било да възвърнат част от тази инвестиция. Предоговарянето или прекратяването на такива договори е сложен и скъп процес. Наети са най-добрите финансови консултанти. Предстоят разговори с тези две американски централи и ще се опитаме да постигнем това, да не се влияят по лош начин на инвестициите категорична беше Петкова.   \"Марица Изток 2\" е основна част от сигурността на страната и не можем с лека ръка да с е откажем от нея. Едно от най-големите предизвикателства пред нея са цените на въглеродни емисии, които скочиха много. Става въпрос, българският енергиен холдинг да подпомага своите дъщерни дружества, а не АЕЦ „Козлудуй” да оправя нещата на ТЕЦ „Марица Изток 2”. Никой няма интерес за създаване на напрежение. Нашата цел е да работим заедно със бизнеса, каза министърът на енергетиката.   Ние направихме актуализация на нашата енергийна система. Това е съвсем нормално, в самата стратегия е предвидена такава актуализация. Съгласно закона се разработва от Министерски съвет, нямаше нищо по-логично да проведем диалог. Това не са решения, които могат да се вземат лесно. Ние самите знаем кой е нашият приоритет- диферсификацията на доставката на енергийните ресурси. Ние работим много активно за изграждането на интерконекторните връзки. Смятам, че „Турски поток”, трябва да завие през България, но за да стане ясно от къде ще мине, ние трябва да спазим всички изисквания на Европейския съюз. Дори „Турски поток” да тръгне през Гърция, те също трябва да спазят правилата, каза Теменужка Петкова относно „Турски поток”.      ", "date": "2018.12.16", "title": "Теменужка Петкова: Смятам, че „Турски поток”, трябва да завие през България"}
