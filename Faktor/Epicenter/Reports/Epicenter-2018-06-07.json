{"url": "http://epicenter.bg/article/Radev-v-Tryavna--Slaveykov--Karavelov-i-Vazov-posvetiha-deloto-si-na-patriotichnoto-vazpitanie-/156257/2/0", "text": "И днес нашите деца продължават да четат с удоволствие и да откриват красотата в стиховете и поемите на баща и син Славейкови. Нужно е обаче да насърчаваме изучаването на хуманистичните завети на тези двама велики българи. Това заяви президентът Румен Радев в Трявна, където участва в откриването на националните Славейкови празници. Президентът посети града заедно със съпругата си Десислава Радева за официалното начало на културното събитие, което се състои под патронажа на държавния глава. Това съобщиха от прессекретариата на президента.  Държавният глава припомни, че Петко Славейков и неговите съвременници просветители - Каравелов и Вазов, са посветили делото си на патриотичното възпитание, на борбите за национална свобода и социално равенство. „Те виждаха достойния българин като човек с високо национално съзнание и живи родови традиции“, отбеляза Румен Радев и допълни, че Пенчо Славейков на свой ред е видял в българина огромните възможности и потенциала на отделната личност.  Благодарение на традиционните вече за Трявна празници цяла България може да почете стожерите на националния дух, на словото и на естетиката – Пенчо и Петко Славейкови. „Двамата остават сред най-значимите фигури в ерата на нашето духовно пробуждане и културен възход на нашата страна“, подчерта президентът.  Държавният глава пожела на участниците в Славейковите празници през 2018 г. – ученици, актьори, художници и книгоиздатели, вдъхновени и успешни изяви. Румен Радев поздрави и жителите на Трявна с думите: „С удоволствие винаги идвам в града ви не само защото е красив и самобитен, а хората – приветливи и отзивчиви, а защото вие сте запазили своя възрожденски облик и дух, тачите своя род и традиции\".  Преди да участва в откриването на Славейковите дни, президентът и съпругата му разгледаха Националната гимназия за приложни изкуства „Тревненска школа“. Училището е единственото в страната, което съхранява и развива традициите на тревненската възрожденска иконописна и дърворезбарска школа. Държавният глава поднесе цветя пред паметниците на Пенчо Славейков и на Петков Славейков. Румен Радев и Десислава Радева се срещнаха и с кмета на Трявна Дончо Захариев.   ", "date": "2018.06.07", "title": "Радев в Трявна: Славейков, Каравелов и Вазов посветиха делото си на патриотичното възпитание "}
{"url": "http://epicenter.bg/article/BHK-kam-Tomislav-Donchev--Razgranichi-se-ot-saprugata-si--ili-ostavka-/156220/2/0", "text": "Три неправителствени организации - Българският хелзинкски комитет, сдружение ДРОМ - Видин и сдружение Ларго - Кюстендил - настояват в отворено писмо вицепремиерът Томислав Дончев да осъди постовете на съпругата си Светлана Дончева във фейсбук, или да подаде оставка. Според трите организации постовете на Дончева са антиромски и дискриминационни. Става дума за три поста, единият от които бе изтрит от администраторите на социалната мрежа, след като бе докладван от потребители. \"Морковите за циганите са на свършване, време е за тоягата!\", гласеше изтритото изявление.  \"Посочените изявления намираме за отявлено дискриминационни, антиромски. Те разпространяват и представят като правилни и легитимни силно вирулентни и вредни стереотипи и клевети, които унизяват ромската общност и подсилват утвърдената в обществото враждебна, принизяваща, обидна и нерядко застрашителна за ромите среда. Изразената позиция на г-жа Дончева е недопустима в една правова и демократична държава, каквато България декларира да бъде. Изявленията й са в разрез с демократичните принципи на равенство и недопускане на дискриминация и са потенциално противоправни\", заявяват авторите на отвореното писмо. Според тях вицепремиерът Дончев трябва да осъди постовете, макар и да не е техен автор.  \"Като се има това предвид, в случай, че откажете да осъдите изявленията на г-жа Дончева и не се разграничите от тях, Ви призоваваме да подадете оставката си\", завършва писмото.", "date": "2018.06.07", "title": "БХК към Томислав Дончев: Разграничи се от съпругата си, или оставка!"}
{"url": "http://epicenter.bg/article/Simeon-Vtori--Evropa-izostava-v-sferata-na-digitalizatsiyata/156221/2/0", "text": "На 5 юни 2018 г. в двореца “Врана” се проведе второто издание на международната икономическа конференция “Vrana Economic Council 2018”. Темата на конференцията тази година бе “Умни решения за дигиталната икономика”. Организатори на събитието са Европейския Либерален Форум в партньорство с Либералния институт за политически анализи – ЛИПА и Фондация “Фридрих Науман”.   По време на дискусията участниците в отделните панели разискваха темите за частните и публични инвестиции в дигиталната ера, нови стойности за дигиталните бизнес модели, регулации на дигиталното бъдеще и други.   Конференцията беше открита от вицепрезидента на Европейския Либерален Форум Оле Шмид, Лиляна Павлова, министър на Българското председателство на Европейския съвет и бившия премиер проф. Огнян Герджиков.   Специален гост бе Симеон Втори.   Сред лекторите бяха: Кале Палинг, член на Парламента на Естония, Сузана Солис, член на Парламента на регион Мадрид от Испания, Даниел Кадик, директор за Югоизточна Европа на фондация “Фридрих Науман”, депутати от Словения, Хърватия и Румъния, Любомир Минчев, създател и управител на “Телелинк”, проф. Мария Славова и доц. Тодор Ялъмов от СУ “Св. Климент Охридски” и др.   Припомняме, че икономическият форум “Vrana Economic Council” беше учреден през 2013 г. във “Врана” и специални гости тогава бяха Симеон II и бившият премиер на Кралство Белгия г-н Ги Ферховстад.   В изказването си на конференцията Симеон II подчерта: “Винаги съм държал много на знанието и считам, че обществено ангажираните хора се нуждаят от едно основно ниво на познания.” “Икономиката, заедно с технологиите са два инструмента, безкрайно необходими за развитието на обществото”, отбеляза той, съобщиха от пресофиса му.   “Хареса ми примерът на Палинг от Естония колко бързо напредва науката. Това, което преди е открито за един цял век, сега се случва за 5 години. Спомням си, че като премиер посетих Естония и като влязох с залата, където заседава правителството не видях нито един лист хартия, а само лаптопи. Това беше преди 14 години. Винаги е положително да се взема пример от по-напредналите държави. “, заяви Сакскобургготски.   По-нататък той отбеляза: “Жалко е, че всички констатираме днес как Европа изостава в сферата на дигитализацията, но аз съм убеден, че с интелектуалните способности на своето население от 500 милиона европейски граждани ще наваксаме това изоставане. Считам и, че много е важна ролята на бизнеса с неговата подкрепа за новаторски идеи.”   Симеон Сакскобургготски отбеляза, че в днешно време “с един смартфон в ръка имаме невероятни възможности, немислими преди. В същото време трябва да се отчита етичният аспект на съвременните технологии”. Негово Величество изказа своите опасения, че има опасност обществото да си навреди само, ако липсват задръжки, етични норми, които да се спазват и даде за пример злоупотребата с данни във Фейсбук и разпространяването на фалшиви новини. Царят апелира да се помисли върху моралната страна при използването на съвременните технологии.", "date": "2018.06.07", "title": "Симеон Втори: Европа изостава в сферата на дигитализацията"}
{"url": "http://epicenter.bg/article/VMRO-iskat-ostavkata-na-predsedatelya-na-Komisiyata-po-politikite-za-balgarite-v-chuzhbina/156222/2/0", "text": "С декларация от трибуната на Народното събрание днес от парламентарната група на „Обединени патриоти“ поискаха оставката на Андон Дончев като председател на Комисията по политиките за българите в чужбина.   Народният представител от Обединените патриоти Красимир Богданов представи мотивите за настояването. С недопустими действия – изказвания и политически изяви, Дончев уронва авторитета на институцията Народно събрание и на България, както и внушава на сънародниците ни зад граница незаинтересованост по проблемите им от страна на българската държава.   На един от случаите с недопустимо поведение от страна на Андон Дончев е свидетел самият Богданов по време на посещението им в Западните покрайнини. По време на откриване на Културно-информационен център на българите в с. Звонци, общ. Бабушница, Дончев приветства присъстващите българи с думите „народа на Югославия“, обяснил им, че нямат нужда от членство в НАТО и ЕС, а в България в скоро време щял да се проведе референдум за излизане от НАТО, каквато политическа кампания напоследък обявяват от партия „Воля“, чийто представител е Андон Дончев.   Освен предизвикващите възмущение публични изяви на Дончев, Патриотите заявяват, че той е подхождал към задълженията си на председател на Комисията изключително непрофесионално. Дончев трябва незабавно да подаде оставката си като председател на Комисията по политиките за българите в чужбина, завършва декларацията на Обединени патриоти.   Уважаема г-жо Председател,   Уважаеми госпожи и господа да народни представители,   Вземам думата по въпрос, свързан с недопустими действия на български народен представител, грубо уронващи авторитета на институцията Народно събрание, на България като държава и предизвикващи противоречиви чувства у нашите сънародници в чужбина.   На 1 юни 2018 г. в с. Звонци, общ. Бабушница, Република Сърбия беше открит Културно-информационен център (КИЦ) на българското национално малцинство „Звонци - Бабушница“. На събитието присъстваха посланикът на Република България в Белград Н. Пр. Радко Влайков, генералният консул в Ниш Едвин Сугарев, председателят на Държавната агенция за българите в чужбина Петър Харалампиев, Красимир Богданов – народен представител и член на групата за приятелство България - Сърбия, кметът и председателят на общинския съвет на Община Бабушница, представители на общини от Република България. Гост беше и народният представител от ПП Воля и председател на Комисията по политиките за българите в чужбина Андон Дончев.   В изказванията си всички представители от България заявиха загриженост към положението на българското малцинство в Сърбия, лошото икономическо състояние и обезлюдяването на Звонския край и възможностите, които дават предприсъединителните фондове, проектите за трансгранично сътрудничество и др. за подобряване на икономическите условия в Западните покрайнини. Те заявиха българската подкрепа с оглед преговорите на Република Сърбия за членство в ЕС и призоваха за защита на правата на българското национално малцинство.   За всеобща изненада изказването на г-н Дончев беше в абсолютен асинхрон с предишните. Той се обърна към присъстващите българи с - цитирам „народа на Югославия“, поднесе извинения за бомбардировките на НАТО, призова присъстващите, явно според него сърби, а не българско малцинство, че нямат нужда от членство в НАТО и ЕС, като посочи, че България нищо не е получила от това, страната е в разруха, няма армия и скоро ще се проведе референдум за излизане на България от НАТО. Като заключение, Дончев обяви, че местните хора не трябва да очакват нищо от България. От негова страна не беше казана и една дума за правата на българите, за откриването на този КИЦ и неговото значение, или да се постави въпрос за нуждите на местните хора и възможностите за българска подкрепа.   Изказването му предизвикаха недоумение у хората, които очакват от България последователна политика на защита на правата им, насърчаване на инвестициите и подобряване на икономическите възможности.   Нещо повече, на културното събитие присъстваха сръбски медии, които могат да използват превратно неговите думи, казани все пак от името на председател на Комисията по политиките за българите в чужбина и да обявят това мнение като позиция на Комисията или въобще на отношението на българската държава към сънародниците ни в чужбина.      ", "date": "2018.06.07", "title": "ВМРО искат оставката на председателя на Комисията по политиките за българите в чужбина"}
{"url": "http://epicenter.bg/article/Kutev-razpitva-Borisov-za-sreshtata-mu-s-Putin-na-parlamentarniya-kontrol-v-petak/156227/2/0", "text": "Премиерът Бойко Борисов ще участва в петъчния парламентарен контрол. Това обяви зам.-председателят на Народното събрание Явор Нотев.   Министър-председателят ще отговори на един въпрос от зам.-председателя на парламентарната група на БСП Антон Кутев. В законодателната част от пленарното заседание депутатите ще продължат с разискванията и гласуването на проектите за модернизация на Сухопътни войски и Военновъздушните сили.   Миналата седмица от парламентарната трибуна Антон Кутев заяви, че администратори на Народното събрание си позволяват да решават дали определен въпрос да мине или не. „Има неадекватно действие на администрацията на Народното събрание, подпечатано с подписа на г-жа Караянчева. Тази процедура се превръща в остър дефицит на Народното събрание и това е работа на председателя“, коментира Кутев.   По думите му това не се случва за първи път. Кутев заяви, че има редица върнати въпроси на опозицията и даде пример със свой въпрос към премиера Бойко Борисов. Според Антон Кутев става въпрос за чиновници, които категорично нарушават правилника, защото в него пише, че министър-председателят може и трябва да бъде извикан на парламентарен контрол.", "date": "2018.06.07", "title": "Кутев разпитва Борисов за срещата му с Путин на парламентарния контрол в петък"}
{"url": "http://epicenter.bg/article/Korneliya-Ninova-otkaza-na-organizatorite-na-Sofiya-prayd-2018-/156229/2/0", "text": "Председателят на БСП Корнелия Нинова е отказала на организаторите на София прайд 2018 да участва в събитието. Това става ясно от писмо на лидера на социалистите до организаторите, разпространено от пресцентъра на партията.  \"Уважаваме различията. Очаквате всички членове на моя екип да се включат в събитието. Те са информирани за поканата и всеки ще реши сам дали да участва\", пише Нинова.  \"Против съм еднополовите бракове и възможността хора от един пол да осиновяват деца. Разбира се, това е лична позиция, която не ангажира никого другиго\", обяснява още Корнелия Нинова.  Благодаря за поканата към мен и към всички членове на нашия екип да се включим в София прайд 2018. Уважаваме различията. Считаме, че Конституцията и законите на Република България гарантират правата на ЛГБТИ хората и ги защитават от дискриминация. Очаквате всички членове на моя екип да се включат в събитието.    Що се отнася до обръщението Ви към мен, приемете уважението ми към ЛГБТИ хората, но разчитам, също така, на уважение към различното мнение. Моето е същото като на тези 75% българи, които цитирате в писмото си.   Разбира се, това е лична позиция, която не ангажира никого другиго.  Ние сме против насилието и дискриминацията срещу всеки, включително и ЛГБТИ хората. Те са свободни да избират как да живеят живота си.  Що се отнася до призива Ви България като председател на Съвета на ЕС да заеме ясна политическа позиция по тези въпроси,    Пожелавам Ви да бъдете здрави!   ", "date": "2018.06.07", "title": "Корнелия Нинова отказа на организаторите на София прайд 2018 "}
{"url": "http://epicenter.bg/article/Detsa-sabirat-knizhki-za-biblioteka-v-detskoto-otdelenie-na--quot-Pirogov-quot-/156232/2/0", "text": "Деца помагат на деца – ученици от I до IV клас организират благотворителен концерт в помощ на връстниците си, които се лекуват в „Пирогов”. За вход не се заплаща билет, а се дарява детска книжка, съобщи bTV.   На концерта малките ученици ще пеят, за да направят библиотека за детското отделение на най-големия спешен институт у нас.   Инициатор е 11-годишната Сияна, помагат ѝ още двама нейни връстници.   Освен песни, децата ще представят танци, стихотворения и магически трикове, както и рисунки, част от които ще красят детските отделения в болницата.   Концертът е тази вечер от 18 часа във „Военния клуб”, като може да го посети всеки, стига да занесе една детска книжка. ", "date": "2018.06.07", "title": "Деца събират книжки за библиотека в детското отделение на \"Пирогов\""}
{"url": "http://epicenter.bg/article/Zaharieva-privika-poslanika-na-Norvegiya-zaradi-sluchaite-s-otneti-detsa-na-balgarski-grazhdani-/156233/2/0", "text": "Вицепремиерът и министър на външните работи Екатерина Захариева прие днес в МВнР г-жа Лиз Николин Клевен Гревстад, посланик на Кралство Норвегия, акредитирана за България. Г-жа Гревстад прие поканата на първия ни дипломат за среща, на която да бъдат обсъдени възможностите за сътрудничество между правителствата и институциите на двете държави в разрешаването на случаите на проблеми на български граждани със службите за социална защита и закрила на детето в Норвегия. Това съобщиха от пресцентъра на МВнР. „Децата са на първо място в нашата култура и народопсихология и тяхното място е в семейството“, подчерта Захариева в началото на разговора.  „Разбираме, че всяка държава се опитва да защитава правата на децата според собствените си правила. Казусите с отнети от родителите си деца – български граждани обаче силно ни притесняват. Неразбираемо е за нас и разделянето на стотици километри на брат и сестра и забраната да виждат майка си и да разговарят с нея, което неминуемо ще ги откъсне както един от друг, така и от техните корени и майчин език. Затова искаме да работим в тясно сътрудничество с вашите институции, за да помогнем на засегнатите семейства“, допълни още тя.  В подкрепа на думите си Захариева връчи на посланик Гревстад писмо до министъра на външните работи на Кралство Норвегия г-жа Ине Мари Ериксен Сьорейде, с което предлага провеждането на съвместни консулски консултации между министерствата на външните работи на двете държави.  Посланикът на Норвегия благодари за поканата и за положителния подход на българската страна в тази трудна ситуация, като подчерта, че противно на тезите, тиражирани в медиите, тя открива много сходства в системите за закрила на децата в нашите две държави – и в Норвегия, както и в България концепцията е, че семействата трябва да бъдат подпомагани от институциите да решават проблемите си и едва, когато това се окаже невъзможно, да се стига до отнемане на децата от техните родители като съвсем крайна мярка.  Посланик Гревстад разясни накратко механизмите, по които функционира норвежката система за закрила на децата и предложи наред с консултациите, да бъдат организирани в България работни семинари, на които норвежки експерти да работят заедно със семействата, с НПО и с българските компетентни институции в разясняването на процедурите.  Захариева и Гревстад се договориха посолството на Кралство Норвегия в Букурещ да съдейства за организирането на консулските консултации и работни семинари във възможно най-кратки срокове.  В края на срещата посланик Гревстад използва повода да поздрави страната ни за успешното председателство на Съвета на ЕС и да благодари за открития подход към Норвегия и поканите за участие на страната й в различни форуми през тези месеци. Тя информира, че само преди няколко седмици норвежкото правителство е стартирало новата програма на норвежкия финансов механизъм за България за новия програмен период 2014-2021 г.  ", "date": "2018.06.07", "title": "Захариева привика посланика на Норвегия заради случаите с отнети деца на български граждани "}
{"url": "http://epicenter.bg/article/Izbyagaliyat-ot-zatvora-Pelov-zhiveel-v-tsentara-na-Botevgrad-pod-nosa-na-politsiyata/156167/3/0", "text": "Двамата били в имота допреди около десетина дни.   там 40 дни, съобщи Нова телевизия. Двамата с Пелов са отишли там около 25-26 април и са останали допреди десетина дни. След това са напуснали жилището и в деня на стрелбата се е върнал само Пелов, а Колев все още не се знае къде е и дали е жив. \"Ако това е вярно, нещата стават наистина трагични\", заяви ген. Румен Миланов.  И двамата избягали затворници са били с променен външен вид – не са се подстригвали и са носели дълги бради.   Изплува нова сензационна версия за убийството на Пелов. Според бивш затворник, който е лежал в пандиза заедно с Пелов, той е бил убит, защото пистолетът му е засякъл, съобщава Нова тв. Криминално проявеният Марио Панчев и издирваният опасен рецидивист Владимир Пелов откриват стрелба един срещу друг. Марио Панчев оцелява с куршум в тялото и е настанен в „Пирогов” в тежко състояние.  В апартамента в блока на бул. „България\" в града е намерена раница с експлозиви и граната, информира Нова тв.   Жената, чийто блок в Ботевград вчера бе отцепен от полицията, е на 40 години и се казва Весела. Тя била омъжена за най-добрия приятел на убития снощи Владимир Пелов – Мико, който преди години бил задържан за двойно убийство в ботевградското село Рогозен и се обесил в затвора.   Жената на Мико Петково му и Пелов са имали някога интимна връзка, тя работи във фирма за електроника. В дома тя живее заедно с дъщеря си и сина си, който не пребивавал през цялото време там. Хората от семейството са се грижили доста добре за двамата престъпници, не са ги издали, защото са се чувствали заплашени. За това, че Пелов и Колев са се укривали тук знае синът на убития престъпник. Никой от съседите не ги е виждал.   Когато е бил на свобода, Пелов помагал на вдовицата с две деца с пари. Когато избягал от затвора, вероятно е била първият човек, когото потърсил, за да му помага да се крие, гласи версията на запознати ботевградчани, според които Весела може и да не е имала нищо със застреляния Марио Панчев.   Във вторник след 23 часа в центъра на Ботевград, зад музея, беше застрелян Владимир Пелов, избягал от затвора в началото на април. Криминално проявеният Марио Панчев и издирваният опасен рецидивист Владимир Пелов откриват стрелба един срещу друг. Марио Панчев оцелява с куршум в тялото и е настанен в „Пирогов” в тежко състояние.    Основната версия са неуредени финансови отношения. Според техни съграждани пък спорът бил за жена. Панчев свидетелствал срещу него за убийството на двама роми и затова Пелов искал да отмъсти - е друга версия.   Панчев е в много тежко състояние.  Властите са разполагали оперативна информация, че от около месец Пелов се намира на територията на Ботевград. Всеки получен сигнал е бил проверяван. Владимир Пелов е бил с променена външност – с брада, облечен със суитшърт с качулка и шапка. Владимир Пелов избяга заедно със съучастника си Радослав Колев през централния вход на Софийския затвор, след като стреля с пистолет по охраната. А на 2-ри юни в Ботевград бе проведена полицейска акция в търсене на избягалия затворник. Последният сигнал, че Пелов се крие в Ботевград, е подаден преди 3 дни. Пожелали анонимност източници заявиха, че Владимир Пелов е планирал убийството на Марио Панчев. Избягалият затворник се е съмнявал, че сутеньорът следи близките му и помага на МВР в издирването му. Марио Панчев е спряган за един от основните сутеньори в района на Ботевград. Предполага се, че Пелов е причаквал Марио, за да го убие. Той пръв открил огън, но Панчев отговорил на стрелбата.   „Пелов е. Успях да сваля качулката” – казал Марио на хората, които се насъбрали след престрелката. Марио Панчев. Той самият винаги ходел въоръжен. На 20 април, три седмици след бягството на Пелов, Панчев бе задържан на автомагистрала „Хемус” с незаконен пистолет с изтрити номера.  ", "date": "2018.06.07", "title": "Избягалият от затвора Пелов живеел в центъра на Ботевград 40 дни под носа на полицията"}
{"url": "http://epicenter.bg/article/-quot-Rosatom-quot--v-gotovnost-da-zapochne-pregovori-za-AETs--Belene--vednaga/156185/4/0", "text": "Руската компания \"Росатом\" е готова да започне преговори за АЕЦ „Белене“ веднага, но преди това иска да види какво ще бъде решението на парламента за проекта.   Това каза директорът на \"Росатом\" за Централна Европа Вадим Титов, който участва в международна ядрена конференция, организирана от БУЛАТОМ край Варна, съобщи БНР.   „Ние сме готови за такива преговори, имаме добри отношения с нашите български партньори. Мисля, че няма да е много трудно да се проведат подобни консултации най-скоро. В последно време се състояха няколко официални срещи, както с президента Владимир Путин, така и с ръководството на „Росатом“. „Росатом“ на тези срещи потвърждаваше на българската страна готовността си да окаже подкрепа за осъществяването на проекта - в качеството си на изпълнител на АЕЦ „Белене“.   Тъй като този проект е разработен от нас, оборудването е произведено от нас и под наш контрол, е логично този проект да бъде довършен от нас, ако се реши той да бъде построен“.   Нека обаче първо да стане факт решението на парламента относна проекта и точната му формулировка, заяви Вадим Титов, който отговаря за проектите на \"Росатом“ в Централна и Югоизточна Европа. Той не пожела изрично да каже дали руският държавен ядрен концерн е готов да стане стратегически партньор на \"Националната електрическа компания“ или акционер в планираната от правителството проектна компания с активите и пасивите на АЕЦ \"Белене“.   Потвърди обаче , че вариант е отпускането на заем по финансовия модел на унгарската АЕЦ \"Пакш 2“. Унгарското правителство взе такъв за финансиране на 80% от стойността на разширението на ядрената централа. Той е с фиксирана лихва, под пазарните нива, по думите на Титов, и ще се връща от дейността на мощностите. \"Предстоят парламентарни дебати за бъдещето на проекта. Да изчакаме решението и формулировката му, за да видим как точно си представя българската страна реализацията му“, каза Титов пред журналисти по време на 15-тото издание на Българския атомен форум, провеждащ се традиционно край Варна. По-късно в четвъртък се очаква именно окончателното решение на парламента за рестарта на ядрения проект, който бе спрян през март 2012 г. първо с правителствено решение, после с парламентарно, което в обществото се приема като мораториум върху АЕЦ \"Белене“, но на практика решението на Народното събрание от преди шест години е само за прекратяване на работата по строежа и търсене на начин за реализация на доставеното ядрено оборудване на площадката на АЕЦ \"Козлодуй“ и търсене на инвеститор за парогазова централа на площадката на спрения атомен проект край Белене. Очаква се в пленарна зала ГЕРБ, Обединените патриоти и \"Воля“ да подкрепят приетото ден по-рано в парламентарната енергийна комисия проекторешение да се препоръча на правителството да отмени своето решение за спиране на проекта и да се възложи на енергийния министър Теменужка Петкова да започне подготовката на процедура за избор на стратегически инвеститор в проекта. По думите на депутата от ГЕРБ и зам.-шеф на комисията Валентин Николов това означава до 31 октомври 2018 г, да се обяви процедура за партньор в строежа. В нея обаче не се предвиждат никакви държавни гаранции и изкупуване на тока от бъдещата централа. В същото време в сряда висш представител на Китайската държавна ядрена корпорация, която е считана за сериозен кандидат-инвеститор и проведе редица разговори с правителствени представители през последната година, каза, че \"предстои дълбока дискусия с правителството по въпроса за държавна гаранция“.↵ Титов посочи, както и други участници в ядрения форум в сряда, че никъде в света няма напълно частна АЕЦ и държавното участие е необходимо. \"Предстои да се види каква ще форматът на това участие“, каза той. \"След решението на парламента ще подготвим своето официално решение“, добави представителят на \"Росатом“, цитиран от Mediapool. По думите му руският концерн е готов в кратки срокове да проведе преговори с българското правителство за реализацията на проекта. \"Ние неведнъж в разговорите си на различни нива сме потвърдили, че сме готови да работим по АЕЦ \"Белене“, защото проектът е наш и е логично да го довършим. Не мога да коментирам готовност за инвестиции, след като не сме говорили за това с българската страна. За дялове и размер инвестиции не сме говорили. Много е рано,“ посочи Титов. Той отбеляза, че руската компания има опит в подобни преговори, но всички детайли трябва да се обсъждат последователно след парламентарното, респективно и правителственото решение. Представителят на \"Росатом“ отбеляза още, че компанията е успешна, има достатъчно пари, тъй като в последните години приходите й възлизат на милиарди евро. \"Безусловно сме заинтересовани проектът да се реализира и двата блока да работят“ каза още Титов и отбеляза,че със заеми от руска страна се строят ядрени проекти и в Бангладеш, Беларус, Индия и Египет. Освен като кредитор, компанията има опит и като акционер с два проекта, като моделите са различни. \"В турската АЕЦ \"Аккую“ инвестираме свои средства. 100 процента притежаваме проекта, но имаме дългосрочен договор за изкупуване на електроенергията от държавата. В процес сме на търсене на партнори за реализация на проекта. Във финландската АЕЦ \"Ханхикиви“ държим 34  на сто, като там съакционери са ни крупни потребители на електроенергия, с които имаме споразумение да ползват тока. В Турция държавата ще купува, а във Финландия частни потребители ще купуват“, обясни Титов. Той се пошегува, че \"винаги сме приветствали четвъртия начин - възложителят плаща на сто процента на изпълнителя, както е в Китай“. Точно такъв трябваше да е и моделът за реализация на АЕЦ \"Белене“, но той се провали след като първото правителство на Бойко Борисов не можа да се договори с \"Росатом“ за крайната цена на проекта, а накрая установи, че не разполага с поисканите от руснаците твърди близо 7 млрд. евро. Сега вече според оценки на предишни консултанти на проекта и на БАН, неговата цена е 10 млрд. евро и именно за това ще се търси частен инвеститор. Досега интерес официално са обявили от Китайската държавна ядрена корпорация (CNNC), от \"Росатом“ с условности и от френската \"Фраматом“ ненеясно под каква форма. \"Интересът на компании като CNNC и \"Фраматом“ означава, че проектът е изключително привлекателен“, коментира Титов. Според него е рано да се говори за \"алианси, консорциуми и споразумения с други компании кандидат-инвеститори\". \"Нас конкурси, търгове, съревнования не ни плашат и доказателство за това е фактът, че имаме най-голямото портфолио от ядрени поръчки в чужбина. Което показва, че успешно се справяме със състезания и предлагаме добри условия на клиентите си“, каза още Титов.  ", "date": "2018.06.07", "title": "\"Росатом\" в готовност да започне преговори за АЕЦ „Белене“ веднага"}
{"url": "http://epicenter.bg/article/Prof--Slatinski-s-10-Bozhi-zapovedi-za-saprugi-na-polititsi/156173/11/0", "text": "  По този повод бившияат депутат и съветвник на президиента Първанов проф. Николай Слатински дава съвети практически съэъвети на  хора, които са в нейната роля.  Ето неговите Десет 'Божи' заповеди за съпруги на политици: P.S. Разбира се, тези заповеди важат и за съпрузите на жените-политици.", "date": "2018.06.07", "title": "Проф. Слатински с Десет Божи заповеди за съпруги на политици"}
{"url": "http://epicenter.bg/article/Politico--Zapadat-ne-e-gotov-da-otgovori-na-ruskata-namesa-v-izborite-/156188/11/33", "text": "От сега до предстоящите президентски избори в САЩ през 2020 година, Западните избиратели ще могат да отидат до урните в повече от 20 случая. Разглеждайки скорошните случаи на намеса в изборите и в САЩ, и в Европа и анемичния отговор от демократическите институции, има всички причини да се мисли, че тези вотове представляват 20 нови мишени за Русия и други да се месят. Това пишат бившият генерален секретар на НАТО Андерс Фог Расмусен и бившият министър на вътрешната сигурност на САЩ Майкъл Чертоф в статия за електронното издание Politico.  Чуждестранната намеса е относително евтина що се отнася до финансовите и човешките ресурси, които изисква. Но тя дава почти гарантирано предимство в подкопаването на доверието в нашите легитимни институции, нещо, което не-демократичните режими, като например Русия, се радват да направят. Обезпокояващото е, че Западните правителства продължават да водят все същата стара война: Те са затънали в грубата лексика за \"фалшиви новини\" от 2016 г., докато текущите тенденции показват, че Русия и подобни противници изострят своите инструменти.  Първо, ние виждаме преход от „фалшивите новини“ към хипер-партизански наративи. Тези истории обикновено съдържат зрънце истина, но с изопачени факти, така че да се получи поляризираща публична история. Видяхме, че по време на изборите в Италия, където социалните медии и ботове, свързани с Русия, огласяваха истории за заплахата от нелегалната имиграция. Това, взето заедно с изтощението на италианските избиратели от политическия елит на страната, стана решаващ фактор, който даде на двете популистки и анти-имигрантски партии най-големия дял от гласовете. Проблемът с хипер-партизанското съдържание е, че то е по-малко откриваемо от откровено фалшивите новини. Борбата с него изисква много по-всеобхватно усилие от всички демократични институции, правителства, медии, НПО-та и самите избиратели, което днес не е налице.  Междувременно, ние виждаме интернационализация на наръчника за намеса. Независимо от това, че президентските избори през 2016-а година привлякоха най-много вниманието на медиите, САЩ далеч не са единствената мишена. Русия активно изнася платформата си за намеса в други страни. На референдума в Каталуния видяхме безпрецедентно нива на тролване в социалните медии и употребата на изкривени факти, с произход Венецуела. Сега погледите се насочват към това да видим как ще бъде използвана Венецуела на предстоящите избори в Мексико. Други не-демократични държави като Иран и Китай, а също и Турция, гледат отблизо. Само преди няколко седмици, „Туитър“ акаунтите на няколко европейски политици, включително на един от ко-авторите, бяха хакнати, предполага се, че от турски оперативни работници, разпространяващи фалшиви новини за неуспешния опит за преврат през 2016-а година.  Видът намеса зависи от изборите, на които се прави. В САЩ, на Русия ѝ се наложи да използва неморални средства – хакваха имейл сървъри и активираха оперативни работници, базирани в страната, за да влияят на политическата сцена. В Италия или Германия, Русия може да разчита на близките до Москва партии и на икономическото си влияние, за да разпространява поляризиращи послания. Украйна e кота нула за московската кампания за намеса, където всички средства – от политически убийства до корумпиране, от тролване до кибератаки – всичко се използва докрай.  Колективният отговор сред Атлантическия алианс беше слаб и неорганизиран. Няколко НПО-та, тинк-танкове, национални парламента и правителства работят за идентифицирането и борбата с подривните действия на Русия. Тези проекти разглеждат въпроса как да се справим с отделни инструменти от арсенала на руската намеса: защитата на онлайн пространствата, нашите изборни урни, нашите медии и засилване на нашата киберзащита. Но много често те го правят с оглед на намесата в предишни избори, без да се предприемат мерки за проактивна подготовка За следващите. Те рядко се координират помежду си или имат цялостен подход за защита срещу целия спектър от зловредни действия. В САЩ дебатът също е толкова поляризиран, че само една двупартийна мярка мина през Конгреса.  Именно поради тази причина създаваме Трансатлантическата комисия за изборен интегритет. Да събираме на едно място политици, индустриалци, медии, хора от технологичния сектор и експерти от гражданското общество от двете страни на Атлантика, нашата цел е да разширим работата, която е проведена до сега и да запълним пропуските в нашия колективен отговор. За да се справим наистина с престъпните действия на Русия и другите играчи, е императив да преодолеем две разделения: това, минаващо през Атлантическия океан и другото – по партийните линии.  В широкия спектър на членовете на комисията са политици като бившия вицепрезидент на САЩ Джо Байдън, бившия вицепремиер на Великобритания Ник Клег, както и бившият главен редактор на най-четения вестник в Европа – Bild. Тук е и бившият началник на интернет сигурността на британския премиер Тереза Мей. Нашата цел е да влезем в контакт с парламентите от двете страни на Океана и да разгледаме тяхното законодателство, да анализираме това, което вече е свършено и искам да помогнем и разширим инициативите и организациите, които вече работят по този въпрос. На технологията в момента се гледа като на част от проблема, но ние също имаме намерение да намерим начин тя да се превърне в част от решението, използвайки възможностите на машините да се учат и изкуствения интелект, за да идентифицираме и контрираме фалшивите разкази.  Идентифицирането на целия арсенал на разузнавателните тактики на Русия и другите чуждестранни сили е единственият начин за развиване на цялостна стратегия за противопоставяне срещу това. Ако се провалим в опитите да го направим, други държави, които желаят да подкопаят сигурността ни ще възприемат подобни разрушителни тактики.  От двете страни на Атлантическия океан ние вече показахме, че работейки заедно, можем да преодолеем предизвикателствата, които стоят пред нас. Днес ние сме изправени пред голямото предизвикателство да осъвременим нашата демокрация. Ако работим в изолация, за да се преборим с тази взаимна заплаха, ние ще се провалим. Именно затова трансатлантическото сътрудничество е нужно и е нужно спешно, за да сме сигурни, че ще защитим интегритета не само на 20-те избори през следващите две години, но и интегритета на институциите като такива.     ", "date": "2018.06.07", "title": "Politico: Западът не е готов да отговори на руската намеса в изборите "}
{"url": "http://epicenter.bg/article/-quot-Levski-Lukoyl-quot--poiska-razpuskane-na-Natsionalnata-basketbolna-liga-/156198/8/0", "text": "Отшумяха емоциите от наскоро приключилото първенство, в което участниците от Елитната група за мъже доказаха, че въпреки всички трудности, българският баскетбол може да разчита на качествени и отговорни играчи. Наред с радостта от заслужено спечелената титла, БК „Левски Лукойл” поздравява всички отбори от финалната четворка и особено играчите на „Балкан”–Ботевград за показаната класа и професионализъм и пожелава на националния отбор по баскетбол за мъже успех в предстоящите отговорни мачове.  Време е обаче да обърнем внимание и на негативните тенденции, които се откроиха в рамките на приключилия шампионат:  - Съдийството - редица мачове от редовния сезон и плейофите бяха белязани от спорни съдийски решения, включително такива, предопределили крайния изход от срещите.  - Груби нарушения на правилника в залите – допускане на публика до терена и съдийската маса; прояви на треньорски натиск и обиди към рефери и противникови отбори; провокации към и между агитки; случаи на наличие на невъзможна за игра обстановка.  - Липса на целенасочена и последователна работа с клубовете, липса на контрол върху техните бюджети, администриране, работа с подрастващите и феновете и др.  Отговорността за всички тези негативи се носи пряко от ръководството на Националната баскетболна лига. Натоварена с функциите да организира и администрира всички дейности около първенството на Елитната група по баскетбол за мъже, НБЛ така и не успя да изпълни основната си цел – да повиши интереса на публиката към баскетбола, да привлече спонсори и да върне най-интелигентния спорт на заслуженото му място сред най-предпочитаните у нас.  Вместо да увеличава привлечените средства от телевизионни права и спонсори, през този сезон НБЛ пълнеше бюджета си предимно с глоби и наказания. В последната среща от финалния плейоф, Лигата не успя дори да осигури ексклузивитета на БНТ, допускайки нарушаване на подписания с телевизията договор, с което заплаши присъствието на следващия баскетболен сезон в тв-ефира.  При положение, че Националната баскетболна лига като структура с нищо не допринася за развитието на професионалния баскетбол, не виждаме нито една причина тя да продължи да съществува.  Призоваваме Българската федерация по баскетбол и лично нейния президент Георги Глушков да поеме своята отговорност за състоянието и проблемите на най-интелигентния спорт.  Би било добре в най-скоро време да бъде насрочена среща с ръководствата на елитните клубове в страната, за да се инициира откровен разговор за проблемите на баскетбола у нас.  ", "date": "2018.06.07", "title": "\"Левски Лукойл\" поиска разпускане на Националната баскетболна лига "}
{"url": "http://epicenter.bg/article/Konchita-Vurst-shokira-s-nova-viziya-i-simulira-svatba-na-stsenata/156189/10/100", "text": "Ако някога сте смятали, че „брадатата жена“   е показала на сцената всичко от себе си, явно сте се лъгали. Победителката в конкурса Евровизия 2014 на благотворителен бал във Виена за събиране на средства за ХИВ проекти.   Кончита, под какъвто артистичен псевдоним се изявява Том Нойвирт, се появи с  , облечена в бяла рокля с апликации. Изпълнителят имаше и  пред публиката.   Нещо повече –  с голям воал и симулира сватба на сцената.   През април , а причината за изявлението беше бившият й партньор, който заплаши да обяви тази тайна на обществеността. Аз се лекувам в продължение на много години без прекъсване и поддържам нива, на които  , сподели тогава Кончита.   Източник: Дарик", "date": "2018.06.07", "title": "Кончита Вурст шокира с нова визия и симулира сватба на сцената (Снимки)"}
{"url": "http://epicenter.bg/article/Spageti-Karbonara-sas-smetana/156223/9/80", "text": "\r\n \r\n \r\n \r\n \r\n \r\n Спагетите се сваряват в подсолена вода. 1/2 ч.ч. от водата се запазва. \r\n   \r\n В купа се разбиват жълтъците и сметаната. В тенджера се загрява зехтинът, добавя се нарязаният на кубчета бекон и се запържва, докато стане хрупкав. Добавя се тънко нарязаният чесън. \r\n   \r\n Добавят се и спагетите. Бавно се добавя водата от варенето и разбитите жълтъци. \r\n   \r\n Ястието се разбърква, докато сосът се разпредели равномерно. Добавят се сиренето, индийското орехче и черният пипер. \r\n   \r\n Сервира се топло, овкусено с Пармезан. \r\n", "date": "2018.06.07", "title": "Спагети Карбонара със сметана"}
{"url": "http://epicenter.bg/article/Evgeni-Minchev-se-sgodi-na-yubileya-si-/156191/10/100", "text": "Светският пиар и продуцент Евгени Минчев се е сгодил на юбилея си, съобщава \"Телерграф\".  Лордът организира щедър прием в Лондон, за да почерпи английските си приятели за своята 55-годишнина. В разгара на тържеството със скъп пръстен пристигнал певецът Стивън Боумън от група Blake, с когото нашенецът поддържа връзка от 12 години, разкриват присъствали. 24-каратова усмивка блеснала на лицето на Минчев, който на чист български възкликнал: „Да“ и прегърнал приятеля си.  Специален гост на партито е бил световноизвестният дизайнер Пол Смит, който изненадал Евгени с книга.  Минчев ще празнува в България на 10 юни, когато звезди от всички жанрове ще го поздравят лично. По време на събитието ще бъдат връчени и наградите „национална гордост“. Тази година номинираните са прима балерината Силвия Томова, Богдана Карадочева, оперната певица Дарина Такова. Посмъртна награда ще бъде обявена и за акад. Светлин Русев.", "date": "2018.06.07", "title": "Евгени Минчев се сгоди на юбилея си "}
{"url": "http://epicenter.bg/article/Deputatite-reshavat-za-restarta-na-AETs--quot-Belene-quot-/156168/2/0", "text": "Депутатите ще гласуват решението за прекратяване изграждането на АЕЦ \"Белене\" от 2012 година. Предложението влиза за обсъждане в пленарната зала, след като вчера получи одобрението на комисията по енергетиката.   Тя подкрепи предложението на ГЕРБ за търсенето на възможности за изграждане на АЕЦ \"Белене\". Според решението парламентът възлага на енергийния министър да търси възможности за реализация на проекта, съвместно със стратегически инвеститор, на пазарен принцип, без държавна гаранция. От ГЕРБ препоръчват МС да предприеме действия по отмяна на решението за спирането на \"Белене\".   От БСП, които пък са вносители на предложението за отмяна на решението на парламента от 2012 г., настояват парламентът да възложи на енергийния министър да преговаря с потенциални инвеститори и да уведомява депутатите за резултатите от преговорите.   Както БСП, така и ГЕРБ дават на министъра срок до 31 октомври да предложи възможности за структурирането на проекта.   Като един от мотивите за взетото през 2012 година решение се изтъква невъзможността бюджетът или държавните електроцентрали да финансират или изплащат кредити за проект с недоказана икономическа ефективност.   До 31 октомври 2018 г. Министерството на енергетиката трябва да разработи процедура за избор на стратегически инвеститор и да предложи възможности за структуриране на проекта. Теменужка Петкова защити идеята за възстановяване на проекта, като каза, че \"Белене\" ще бъде в по-напреднала фаза от всички останалите подобни проекти в региона, ако се започне работа по него до една година. \"Лесно е да кажем, че няма да правим нищо с \"Белене\", но въпросът е много ли сме богати, за да оставим 3 млрд. лв. да потънат\", посочи тя.   Жельо Бойчев от БСП обвини ГЕРБ за това, че \"връзват ръцете на министъра си\", тъй като предложението им отменя само мораториума, приет от Министерски съвет, но не и потвърждаващото решение на Народното събрание за прекратяване на изграждането \"Белене\".   Рамадан Аталай от ДПС обяви, че партията няма да гласува за рестарта на \"Белене\", защото проектът няма да види бял свят. По думите му двете решения нямат никакво значение. Депутатът от ДПС заяви, че без яснота се започва нов проект със стари кърпежи.    „Няма да се осъществи този проект, защото не сме готови. Отделно е вече нашето изложение, че има нови енергии, иновативни. Нови системи“, каза Аталай и допълни, че енергетиката е в насипно състояние.", "date": "2018.06.07", "title": "Депутатите решават за рестарта на АЕЦ \"Белене\""}
{"url": "http://epicenter.bg/article/Ninova-se-sreshtna-na--quot-Pozitano-quot--20-s-amerikanskiya-poslanik/156169/2/0", "text": "Това съобщиха от пресцентъра на партията.   Срещата е станала по негово желание.   Двамата обсъдиха актуалните събития и развитието на двустранните отношения между България и САЩ.   Откакто стана лидер на БСП Нинова провежда регулярни срещи с посланци на страните членки на ЕС и на САЩ", "date": "2018.06.07", "title": "Нинова се срещна на \"Позитано\" 20 с американския посланик"}
{"url": "http://epicenter.bg/article/BSP--Boyko-Borisov-reklamira-hazart-nezakonno/156170/2/0", "text": "Депутатите от БСП Кристина Сидорова и Милко Недялков подадоха сигнал срещу Бойко Борисов за нарушаване на чл. 62 от новия антикорупционен закон, пише \"Дума\".   \"Лице, заемащо висша публична длъжност, няма право да дава съгласие или да използва служебното си положение за търговска реклама\", пише в разпоредбата. Повод за сигнала е редовната поява на премиера с тениската на футболния \"Витоша Бистрица\", на която е брандирано логото на сайт за спортни залози.   Сидорова и Недялков очакват новият антикорупционен орган да се произнесе по казуса.   \"Не е ли нарушение премиерът да се появява с рекламна тениска, стимулираща хазартните прояви? Той е министър-председател по всяко време от денонощието\", категорични са от БСП.", "date": "2018.06.07", "title": "БСП: Бойко Борисов рекламира хазарт незаконно"}
{"url": "http://epicenter.bg/article/Tihomir-Stoychev-za-ubiystvoto-na-Pelov--Vmesto--Balgariya-na-3-moreta--imame--Balgariya-na-3-mutreta-quot-/156176/2/0", "text": "„По начина, по който виждаме Владимир Пелов с брадата и качулката, той трябва да изглежда двойно по-подозрителен на органите на реда, защото прилича на джихадист. Пък и една брада в градче, в което си се родил и живял не е средството, с което да станеш неузнаваем”, категоричен бе пред БТВ бившият секретар на МВР Николай Радулов.   Двамата с Тихомир Стойчев, който е бивш шеф на ЦСБОП, обсъждаха в студиото на „Тази сутрин” убийството на избягалия от затвора Владимир Пелов в Ботевград и акцията на МВР по залавянето му.   „Когато едно лице се обяви за издирване обикновено се прави фоторобот, слагат се бради, мустаци, състаряват го, подмладяват го, за да създадат представа на хората”, допълва още Радулов.   Това учудване на МВР и прокуратурата, че Пелов е с брада, говори или за некомпетентност, или за елементарен опит за оправдание”, категоричен е Радулов.   Според Стойчев МВР определено не се е справило с този случай, който е пореден. „Това е синтезиран образ на България – днес вместо „България на три морета” имаме „България на трите мутрета”, обобщава Стойчев.   „Ако трябва да направим едно заключение по-общо, от началото на годината досега, имаме доста кървави събития. И като че ли МВР се стреми да измъкне някакви доказателства каква работа е свършило”, смята Стойчев.  ", "date": "2018.06.07", "title": "Тихомир Стойчев за убийството на Пелов: Вместо „България на 3 морета” имаме „България на 3 мутрета\""}
{"url": "http://epicenter.bg/article/Rumen-Ovcharov--Stranno-e--che-DPS-ne-podkrepya-AETs--Belene-/156180/2/0", "text": "„Трябва да се гледа в перспектива, а тя е необходимостта от изграждането на втора централа“. Това заяви в сутрешния блок на Нова телевизия бившият енергиен министър Румен Овчаров по повод проекта АЕЦ „Белене“.   Според него е странно, че ДПС не подкрепят рестарта на проекта. „Досега те последователно са били за него“, посочи бившият енергиен министър.   По думите му някои политици не бива да забравят в кой гьол с кого са квакали преди време.   „Това, което предлага правителството, е връщане към „Белене“ от 2006 г.“, посочи Овчаров.   Според него НЕК има над 3 млрд. лв. задължения. „Те дойдоха от американските централи, от фотоволтаичните централи“, допълни още бившият енергиен министър.   „Най-вероятно ще бъде приет проектът, предложен от ГЕРБ. Не че е най-добрият и най-точният, който трябва да бъде приет, но в дадената ситуация по-важното е да бъде демонстриран публичен политически и обществен консенсус по въпроса”, заяви Румен Овчаров.   „Проектът „Белене” и взаимоотношенията ни с Русия са типичният пример за това как не трябва да се прави политика. Именно заради тези обръщания в мненията”, коментира още Овчаров.   Що се отнася до страховете, че проектът се намира в сеизмичен район, Овчаров показа изследване на БАН от 2000 година, което сочи, че няма „активни разломи с хоризонтална амплитуда в района на АЕЦ”.  ", "date": "2018.06.07", "title": "Румен Овчаров: Странно е, че ДПС не подкрепя АЕЦ „Белене“"}
{"url": "http://epicenter.bg/article/Nov-shamar-ot-Bryuksel--Evropeyskiyat-sayuz-othvarli-balgarskiya-plan-za-migrantite/156183/2/0", "text": "На среща в Люксембург вътрешните министри и министрите на миграцията на страните членки на ЕС се противопоставиха на новия компромисен план на България за разрешаване на различията между западните и източните държави относно реформите в областта на имиграцията преди срещата на върха в Брюксел на 28 и 29 юни, предадоха световните агенции. „Франс прес“ се е сдобила с документи, в които е изложен компромисният план на България. София призовава за \"облекчаване на тежестта на фронтовата линия\" - предимно по южната граница на ЕС, и \"обуздаване на вторичното движение\" на бежанци, които са пристигнали в държава членка на ЕС и се придвижват към друга.   Източноевропейски държави посочват като приоритет спиране на вторичното движение. Българското предложение също така призовава за задължително разселване на бежанци, но само като крайна мярка, което се отхвърля от Италия и Гърция. Будапеща пък е твърдо против задължително разселване на мигранти. Според предложението фронтовите държави ще са изправени пред увеличена \"отговорност\" да регистрират новопристигналите. \"Вярвам, че новият ревизиран Дъблин, който ние предлагаме, ще гарантира, че ако утре настъпи нова кризисна ситуация, ще е ясно кой какво и кога трябва да го направи. Изградили сме цялостен механизъм, който предвижда ясни стъпки и добре разпределени отговорности\", заяви в Люксембург българският вътрешен министър Валентин Радев.   Европейските му колеги обаче не се съгласиха с него. \"Настоящото състояние на преговорите е неприемливо\", каза Щефан Майер, високопоставен представител на германското вътрешно министерство, при пристигането си на разговорите. \"Ние не сме готови да приемем плана\", подчерта той. Майер добави, че Италия и източноевропейските държави също критикуват част от плана.   Министърът по имиграционните въпроси на Швеция Хелен Фрицон заяви, че шансовете за компромис са още по-малки след победата на популистите в Италия и Словения. \"По-тежък климат, по-тежък политически климат в Европа днес\", изтъкна министърът. Новото италианско правителство отхвърли предложените реформи. \"Италия и Сицилия не могат да бъдат бежанският лагер на Европа\", обяви новият вътрешен министър на Италия Матео Салвини. Според него реформите обричат Италия и другите средиземноморски държави да продължават да поемат тежестта от безпрецедентната мигрантска криза. Министрите така и не успяха да постигнат съгласие по българските предложения.   Димитрис Аврамопулос, еврокомисарят по миграцията, от своя страна омаловажи важността да се постигне договореност преди крайния срок 30 юни. \"Ако трябва да го удължим с няколко седмици, не е краят на света\", каза той. Държавите членки на ЕС признаха, че ще трябва да изминат дълъг път, преди да прекъснат двугодишната безизходица при реформирането на системата за предоставяне на убежище преди изтичащия този месец краен срок на фона на \"по-тежкия политически климат\" след победата на популистите в Италия.", "date": "2018.06.07", "title": "Нов шамар от Брюксел! Европейският съюз отхвърли българския план за мигрантите"}
{"url": "http://epicenter.bg/article/Maya-Manolova--Shte-ima-ogromen-problem-s-pensioniraneto-na-sakratenite-minyori-ot--Bobov-dol-/156184/2/0", "text": "Омбудсманът Мая Манолова очаква да набележи мерки съвместно с миньорите, чрез които те да бъдат подкрепени при предстоящото съкращение в рудник \"Бобов дол\". По думите ѝ трябва да се търсят възможности за пренасочване към друг рудник или ангажиране на Агенцията по заетостта, за да може тези хора да бъдат преквалифицирани. Манолова беше гост в сутрешния блок БНТ, където коментира актуални проблеми.   „Това ще бъде тежка драма за Бобов дол, готова съм да прекарам колкото време е необходимо, за да помогнем на тези хора да вземат живота си в ръце. Ще има огромен проблем с тяхното пенсиониране през следващата 1 година.“, каза Манолова.   Днес омбудсманът организира приемна в Кюстендил, където ще приема сигнали за нередности от всякакво естество. Там тя ще разговаря с черешопроизводители, от които ще се информира изцяло за проблемите. Манолова работи за координирани действия с министерството на земеделието.   „Имам уверението, че през тази година, когато се отчита свръхпроизводство, отново да има подкрепа от министерството“, каза омбудсманът, като направи препратка към миналата година, когато пък заради лошата реколта, производителите на череши бяха подкрепени със субсидии по de minimis.   „Цената 60 ст. за килограм е наложена цена с извити ръце, това не е пазарна цена. Изходът е сдружаване на черешопроизводителите“, коментира тя.   За родителите на деца с увреждания Манолова, заяви „Тези хора са герои, те се грижат за децата си с минимална подкрепа от институциите в България и въпреки това - не се отказват. 2 години моят екип работи заедно с тях за приемане на Закон за личната помощ, който да регламентира по справедлив начин асистентската грижа. Ние сме изработили законопроект, работим по него повече от 1 година. Основните положения са свързани с необходимостта на един човек с увреждания от лична помощ да се преценява след индивидуална оценка. В момента парите се раздават на калпак. Да се прекрати проектния принцип в асистентската грижа, тъй като няма устойчивост. Човекът с увреждане сам трябва да може сам да избере своя асистент, както и да посочи от какво точно съдействие има нужда.“", "date": "2018.06.07", "title": "Мая Манолова: Ще има огромен проблем с пенсионирането на съкратените миньори от „Бобов дол“"}
{"url": "http://epicenter.bg/article/Tasko-Ermenkov--Sega-e-vremeto-institutsiite-da-se-obedinyat-v-imeto-na-Balgariya--quot-za-quot--AETs--quot-Belene-quot-/156190/2/0", "text": "Сега е времето, държавните институции да се обединят в името на интересите на България и нейното бъдеще на енергийно независима страна. Нужна е ясна и категорична позиция по проекта АЕЦ „Белене”. Това заяви народният представител от ПГ на \"БСП за България\" Таско Ерменков при представянето на предложението на левицата за проект на решение за отмяна на решение на НС от 29.03.2012 г. за прекратяване изграждането на ядрена централа на площадка „Белене“, съобщиха от пресцентъра на НС на БСП.  Ерменков обясни, че в предложението на левицата е записано, че НС възлага на министъра на енергетиката: да организира, координира и контролира провеждането на преговори с инвеститори и производители на оборудване; да предприеме действия за разработване на процедура за избор на стратегически инвеститор и да предложи възможности за структурирането на проекта в срок до 31.10.2018 г. и да информира НС за предприетите действия и конкретните резултати.  „За 37 години проектът „Белене” имаше три първи копки, две спирания и два рестарта. Реализацията му е гаранция за силна икономика на страната ни в областта на енергетиката и заемането от нея на заслужено място на Балканите като износител на електроенергия\", заяви социалистът и припомни, че гласът на народа е „За” релизирането му, заявен на референдум през 2013 година.  Таско Ерменков обясни, че недовършването на проекта за втората атомна централа в България е плод на непоследователна позиция от страна на законодателната и изпълнителна власт на страната ни. „БСП винаги е била категорична, че АЕЦ „Белене” трябва да заработи, защото гледа на проекта като на национален въпрос, и в дългосрочен план, за стабилна и развиваща се българска икономика и е въпрос на национална сигурност”, каза още той.  Ерменков подчерта, че ЕС категорично подкрепя атомната енергетика като единствен начин за намаляване на вредните емисии. По думите му атомните електроцентрали отделят по-малко вредни емисии, отколкото останалите видове централи. Депутатът заяви, че България има традиции на износител на електрическа енергия, а електропотреблението в региона ще се увеличи в следващите години и това изисква изграждане на нови мощности, и може да играе стратегическа роля на регионалния пазар на електрическа енергия.  „Този проект е в напреднала фаза, което го поставя в позицията на изпреварващ с 5 до 10 години пред всички останали проекти в начална фаза в региона. Днес страната ни има оборудване за атомна електроцентрала и площадка, в които са вложени над 3 милиарда лева, което поставя на дневен ред въпроса за реализиране на активите на АЕЦ „Белене”, заключи Таско Ерменков.  ", "date": "2018.06.07", "title": "Таско Ерменков: Сега е времето институциите да се обединят в името на България \"за\" АЕЦ \"Белене\""}
{"url": "http://epicenter.bg/article/Mareshki--Proektat-za-AETs--Belene--e-polezen--za-razlika-ot-zakupuvaneto-na-nyakolo-samoleta/156192/2/0", "text": "За разлика от ограбващия българския народ проект за закупуване на няколко самолета, проектът за АЕЦ „Белене“ е коренно различен. Той е надграждащ и полезен за българския народ. Това каза зам.-председателят на парламента и лидер на „Воля“ Веселин Марешки в дебатите по проекторешенията за АЕЦ „Белене“, предаде репортер на Агенция „Фокус“.  „С цялата мощ на нашата сплотена група ще подкрепим предложението на ГЕРБ и „Обединени патриоти“. То повтаря визията ни за проекта“, заяви той.  „Ще го подкрепим с чиста съвест и сме най-искрените в това“, посочи Веселин Марешки. „За проекта трябва воля и това е знакът - вече има „Воля“ в парламента“, каза още той.  ", "date": "2018.06.07", "title": "Марешки: Проектът за АЕЦ „Белене“ е полезен, за разлика от закупуването на няколо самолета"}
{"url": "http://epicenter.bg/article/DPSkam-GERB--Zashto-premierat-ne-e-v-parlamenta-da-zashtiti-AETs--quot-Belene-quot--Nyama-volya--Tova-e-igra-/156202/2/0", "text": "\"Без разрешението на Путин и \"Атомстрой\" вие не можете да направите нищо по този проект. Иначе казано, проектът е руски\", предупреди депутатът от движението и член на енергийната комисия Рамадан Аталай по време на дебатите в пленарната зала.   А че от него няма да последва конкретика, Аталай даде да се разбере, като посочи, че премиерът Бойко Борисов щеше да е в пленарната зала, ако то беше така съдбоносно.   \"Не го виждаме. Поканихме го с ясната цел не да дойде тук, за да го унижим, а да разясни на народните представители какво се случи в Москва, какви договорености има, или - ако няма никакви договорености. Премиерът го няма, затова за мен този дебат е подвеждане на Народното събрание\", обобщи Аталай.   \"Няма воля, това е игра, колеги! Когато се представят доклади, решения за енергетиката, те трябва да бъдат в съзвучие с визията и стратегията към 2030 и 2040 г. по съответни енергии, ефективност, диверсификация\", разкритикува той.   От това решение няма да произтече нищо, наблегна Аталай. По думите му смисъл и яснота щеше да има, ако проекторешението бе формулирано кратко и ясно, например, да строим АЕЦ \"Белене\". \"Всичко друго са празни приказки\", заключи Аталай.   \"Нещата са много сериозни, колеги, нека решението което ще вземе днес, е ваше, но ние няма как да подкрепим неясния изход от това решение. Той напомни и на ГЕРБ, че те спряха проекта. \"Вие направихте достатъчно много, за да не могат да се произведат реакторите, за да не се пусне централата през 2018 г.\", каза Аталай. И отвърна на нападките на Павел Шопов, че ДПС бранела турския ядрен интерес, затова била против АЕЦ \"Белене\". \"Г-н Шопов, ако излезем на улицата и нас двамата ни наобиколят група турци, кого ли ще вземат за турчин?\"", "date": "2018.06.07", "title": "ДПС към ГЕРБ: Защо премиерът не е в парламента да защити АЕЦ \"Белене\"? Няма воля! Това е игра!"}
{"url": "http://epicenter.bg/article/Valeri-Simeonov-kam-Angelkova-i-Karakachanov--Mnogo-vi-zdrave--/156206/2/0", "text": "Не е редно властта да защитава закононарушението. Битката ми е с беззаконието, обяви вицепремиерът Валери Симеонов пред Bulgaria ON AIR. Преди дни той започна нови проверки на нощните клубове в курорта Слънчев бряг, а това го вкара в задочен спор с министъра на туризма Николина Ангелкова.  \"Нито Ангелкова, нито Каракачанов, нито Борисов, нито патриархът са по-големи от закона. От 23 до 7 часа е забранено всякакво озвучаване. Много ви здраве\", обърна се Симеонов към Ангелкова и военния министър Красимир Каракачанов.  Валери Симеонов обяви във Facebook, че е изпратил сигнал до главния прокурор Сотир Цацаров за проверката за закононарушения на служители в Министерството на туризма, касаещи незаконни строежи и незаконно одобрени схеми и категоризации на заведенията на морския плаж \"Слънчев бряг-юг\".  \"Нямам нищо против Ангелкова, боря се против беззаконието в туризма. Моят сигнал е срещу Министерството на туризма, там работят над 100 човека. Подадох сигнал срещу този, който е подтогвил тези незаконни документи\", обясни Симеонов.  Вчера министър Ангелкова отговори на Симеонов, че само компетентен орган може да прецени дали са извършени законосъобразни действия или не. Вицепремиерът не е компетентен орган, такъв е съдът, подчерта тя.  \"Нарушителите до миналата година бяха безнаказани - надуват силни децибели и пречат на останалите да спят. Ако не се вземат мерки - българският туризъм ще става все по-евтин и по-нежелан. Обстановката коренно се е променила. Слънчев бряг до настоящите проверки е доста приятно място\", категоричен бе Симеонов.  \"Виждат се огромни халета, които са разположени на една от най-хубавите природни дадености на Слънчев бряг\", настоя вицепремиерът, показвайки снимка от дрон на най-известните заведения в курорта.  \"Пред две от заведенията има паркинг, който също е незаконен. Общинският път е преграден с бариера и за да влезете там, трябва да платите 10 лева. Правят огромни приходи\", продължи той.  Валери Симеонов обяви още, че преди около 10 дни е подал сигнал в прокуратура и срещу кмета на Созопол Панайот Рейзи. Лидерът на НФСБ е категоричен, че Рейзи е издал категоризация на обекти, които са незаконно построени в къмпинг \"Златна рибка\".  Симеонов коментира и убийството на хазарнтния бос в Слънчев бряг. \"Няма как да се избегнат престъпления, мотивирани от ревност, случаен изблик на емоции...\"  За убийството на Владимир Пелов в Ботевград той каза: \"Когато няма яснота и не са изяснени всички факти, добре би било да бъдем по-сдържани. Кое насочва в посока, че това убийство не е битово? Два месеца се е укрил, кое е ненормалното?! Този град е доста пръснат\", каза Симеонов за убития при престрелка в Ботевград избягал затворник Владимир Пелов.", "date": "2018.06.07", "title": "Валери Симеонов към Ангелкова и Каракачанов: Много ви здраве! "}
{"url": "http://epicenter.bg/article/Denitsa-Sacheva--Vsyako-evropeysko-dete-tryabva-da-vladee-pone-dva-ezika--osven-maychiniya-si/156210/2/0", "text": "Езиковите компетентности са една от темите, които ще обсъдят днес образователни експерти във Варна. Това ще стане в рамките на изнесеното заседание на Комитета по образование към Съвета на ЕС, което се провежда в Икономическия университет в морската ни столица, предаде БНР.   „Всяко европейско дете трябва да може да говори поне още два езика, освен своя майчин език. Да има възможност всички европейски езици, на всички държави-членки, да се изучават в образователните системи“, каза заместник-министърът на образованието и науката Деница Сачева и уточни, че в това число влиза и българският език.   „Точно затова тази тема е важна за нас. Защото ще даде много по-голяма възможност български език да се учи във всички европейски държави“.   Ще бъдат обсъдени и възможностите за взаимно признаване на дипломите, включително и в средното образование, каза още.   „Една от конкретните теми е за много по-лесна мобилност на децата от една държава в друга – когато се местят заедно със своите родители, много по-бързо и по-лесно да се признават дипломите“.", "date": "2018.06.07", "title": "Деница Сачева: Всяко европейско дете трябва да владее поне два езика, освен майчиния си"}
{"url": "http://epicenter.bg/article/Bivsh-shef-na-NATO--Rusiya-mozhe-da-pobedi-Ukrayna-za-nyakolko-dni/156175/7/0", "text": "На Русия би отнело само няколко дена да победи Украйна, заяви в сряда бившият генерален секретар на НАТО Андерс Фог Расмусен в интервю, цитирано от Sputnik и Агенция Фокус. „На руските войски би отнело няколко дена да прегазят Украйна“, казва Расмусен пред германския вестник „Ди Велт“. През 2014 година Украйна изостави неутралния си статус, отваряйки вратата за потенциално членство в НАТО. Следващата година, президентът на Украйна Петро Порошенко подписа военна доктрина постановявайки нуждата от достигане на стандартите на НАТО до 2020 година и обеща референдум. В понеделник, 4 юни, президентът на Русия Владимир Путин заяви пред австрийската обществена медия „ORF“, че неутралния военен статус на Украйна е важен за сигурността на Русия, но украинците са тези, които трябва да решат дали страната им да стане член на Алианса.", "date": "2018.06.07", "title": "Бивш шеф на НАТО: Русия може да победи Украйна за няколко дни"}
{"url": "http://epicenter.bg/article/Mariya-Gabriel--Filiz-Hyusmenova-i-Denitsa-Zlateva-vodyat-evrolistite/156207/2/0", "text": "  Депутати от ГЕРБ обясняват, че е възможно настоящият еврокомисар   да бъде първа в листата. Съществува вероятност е обаче водач да бъде и министърът за българското председателство на Съвета на ЕС  , която ще бъде в Министерски съвет до 31 декември тази година, когато ще приключи австрийското европредседателство. От управляващата партия не се наемат да прогнозират кой ще бъде първи в списъка на кандидат-депутатите за ЕП, тъй като Мария Габриел е считана за близка до председателя на парламентарната група Цветан Цветанов, а Лиляна Павлова – до премиера и лидер на партията Бойко Борисов. Кой ще бъде първи и кой втори обаче няма особено значение, тъй като партията се кани да затвърди изборния си резултат от 2014 г., когато спечели 5 мандата в Европарламента.   Твърди се, че на третото избираемо чясто ще бъде настоящият евродепутат   а след него –  . По отношение на настоящите членове на ЕП –   и  , от ГЕРБ изразяват резерви за вота през следващата година. Първият беше забъркан в корупционен скандал във Варненско през миналата година - изнесоха се данни за странни търгове на фирми на Радев и баща му, припомнят в ГЕРБ. Само преди дни пък Андрей Новаков подведе премиера Бойко Борисов, като обяви, че „пакетът „Макрон“ е капитулирал пред българите“ - теза, която се оказа много далеч от истината и дискредитира усилията на българското правителство в защита на правата на българските превозвачи. Със сигурност на избираемо място в листата ще има и   който трябва да привлече част от гласовете на ДПС.   Зам.-председателят на БСП  е най-обсъжданото име за водач на евролистата на социалистите. Според източници на Епицентър.бг лидерът на ПЕС   ще бъде на челна позиция в списъка. Лидерът на БСП Корнелия Нинова е наясно, че война с бившия председател на столетницата не е нужна на партията, освен това би било крайно учудващо председателят на ПЕС да не е издигнат от партията си за Европейския парламент.   Според в. „24 часа“ обаче позицията на Деница Златева можело да бъде застрашена от шефа на столичните социалисти   който също имал амбиции за европейска кариера. Наши източници твърдят, Паргов няма никакво намерение да се бори за ЕП, тъй като бил твърде ангажиран в подготовката за местните избори в София. Социалисти определят като абсурдна информацията в някои медии, че е възможно   да бъде червеният кандидат – кмет за столицата. В момента депутатката е едно от остриетата на БСП в парламента и Корнелия Нинова едва ли би се лишила от нея.   Водач на листата на ДПС най-вероятно отново ще бъде зам.-председателката на партията  . За втори в листата упорито се спряга името на настоящия евродепутат   като представител на Южна България и на най-голямата и силна партийна организация – тази в Кърджали. На избираемо място ще има е   Обсъжда се името на  , но е възможно тя да бъде изместена от друг кандидат, казват депутати от движението.  Евровотът влиза в дневния ред на ДПС в началото на септември тази година.   Тежка битка за първото място за евровота се очертава в „Демократична България“. Според информация на Епицентър.бг се очакват скандали между основните партии в коалицията – ДСБ и „Да, България“. Хората на Атанас Атанасов отсега са заявили, че водач трябва да бъде настоящият евродепутат   Христо Иванов пък е поискал първи в списъка да бъде бившият ни посланик в ООН  , който изигра зловеща роля при проваляването на кандидатурата на Ирина Бокова за втори мандата като генерален секретар на ЮНЕСКО. Според вътрешен анализ, „Демократична България“ разполагала с гласове за един мандат в Европейския парламент.", "date": "2018.06.07", "title": "Лиляна Павлова, Деница Златева и Филиз Хюсменова водят евролистите?"}
{"url": "http://epicenter.bg/article/Tsvetanov-/156212/2/0", "text": "\r\n \r\n Това заяви от парламентарната трибуна председателят на ПГ на ГЕРБ  . \r\n „Ако вие обвинявате ГЕРБ за спирането, имали сте възможност да го направите 38 години преди ГЕРБ да дойде на власт“, обърна се към левицата политикът. \r\n Председателят на ПГ на ГЕРБ припомни историята на проекта и какво се е случвало с него през годините. \r\n „За всичко това – през 2006 година , с което обаче се отлага многократно подписването на договор за извършването на всички тези дейности и изработването и закупуването на ядрени реактори“, посочи той. \r\n Според него никой не говори за този период, защо този договор не е бил подписан, тъй като никой не е можел да носи политическа отговорност. \r\n „За вас не е важно дали има принципи и те се спазват. А вие през цялото време сте искали да има един проект, в който държавата стои като гаранция“, обърна се Цветанов съм БСП. \r\n „И понеже много са вариантите за обяснения мога да ви кажа, че от 2011 година до 2016 година се води арбитражното дело“, припомни още той. \r\n Политикът допълни, че тогава страната ни е осъдена да плати 1 милиард на база всичко това, което е изпуснато като възможност да се направи за страната ни. \r\n Според Цветанов това, което направи министър-председателят   е да потърси Русия, като 90 милиона лихви бяха опростени след това. \r\n „Трябва да се защити на първо място националният интерес“, заяви Цветанов. \r\n", "date": "2018.06.07", "title": "Цветанов за АЕЦ Белене: Нека всичко да бъде на пазарен принцип, защото комунизмът си замина"}
{"url": "http://epicenter.bg/article/Parlamentat-dade-otnovo-start-na-proekta-AETs--quot-Belene-quot--/156215/2/0", "text": "След повече от три часа дебати народните представители отхвърлиха проекта на БСП за отпадане на мораториума и подкрепиха внесения от мнозинството проект за търсене на възможности за изграждане на атомната централа без държавно участие и държавни гаранции, на пазарен принцип.   Със 172 гласа на народните представители парламентът възложи на министъра на енергетиката да възобнови действията по търсене на възможности за изграждане на АЕЦ \"Белене\" съвместно със стратегически инвеститор на пазарен принцип (без договори за задължително изкупуване на енергията, без преференциални цени, без договори за разлика, без корпоративни гаранции и/или други непазарни механизми за гарантиране на инвестицията) и без предоставяне на държавна гаранция чрез отделяне на активите и пасивите за проекта АЕЦ \"Белене\" в отделно дружество.  Срещу предложението на ГЕРБ в залата се обявиха 14 депутати, а двама се въздържаха.   В същото време беше отхвърлен сходният проект на Корнелия Нинова и група народни представители от БСП. Той бе подкрепен от 74 депутати, против бяха 40, а 81 се въздържаха. Основната разлика с проекта на ГЕРБ е тази, че БСП предлагаше Народното събрание да отмени решението си от 29 март 2012 г., с което строежът на централата бе спрян. Освен това опозицията в проекта си не записа условия, при които да се търси потенциален инвеститор.  Това стана причина и основните тези на изказващите се по време на тричасовия дебат депутати от БСП е, че при толкова изисквания инвеститорите няма да се чувстват сигурни и няма да искат да осъществят проекта. Освен това така се бламирали усилията на енергийния министър.", "date": "2018.06.07", "title": "Парламентът даде пак старт за строежа на АЕЦ \"Белене\" - на пазарен принцип и без държавна гаранция"}
{"url": "http://epicenter.bg/article/Obrat--BSP-shte-podkrepi-pokupkata-na-nov-boen-samolet-/156216/2/0", "text": "Изненадващо, социалистите решиха да подкрепят двата проекта за модернизация на армията. Това стана на извънредно заседание на парламентарната група.  На него е било взето решението социалистите да гласуват \"за\" покупката на нов изтребител и бронирана бойна машина за Сухопътните войски, научи Канал 3.  Досега депутатите от БСП гласуваха \"въздържал се\" на заседанията на комисиите по отбрана и по бюджет и финанси.  Запазиха си правото обаче все пак да преосмислят решението си в пленарната зала, ако военният министър Красимир Каракачанов ги убеди в обратната позиция. Това намекна по време на заседанието на военната комисия преди два дни Таско Ерменков.  Вероятно това е станало, след като лично отговорният по сигурността и отбраната в ръководството на партията Атанас Зафиров е дошъл да убеди съпартийците си в ПГ на \"БСП за България\" да дадат рамо на правителствените проекти.  За новини откъм стаите на левицата се ослушваха и от Обединените патриоти, които още снощи получили някакви знаци за вероятно склоняване на БСП да подкрепи предложенията на техния министър и правителството.  ", "date": "2018.06.07", "title": "Обрат! БСП ще подкрепи покупката на нов боен самолет "}
{"url": "http://epicenter.bg/article/Radev-obsadi-uvelichavaneto-na-investitsiite-s-bavarski-ministar/156228/2/0", "text": "Възможностите за насърчаване на инвестиционното сътрудничество в сфери с висока добавена стойност и на търговския обмен между България и Бавария, обсъдиха на „Дондуков“ 2 президентът Румен Радев и Франц-Йозеф Пширер, държавен министър за икономика, енергетика и технологии на Свободната държава Бавария. Това съобщиха от президентството. Франц-Йозеф Пширер е на посещение в България и във водената от него делегация са включени представители на различни институции, икономически организации и бизнеса.   Държавният глава призова Бавария да използва предимствата, които страната ни предлага на инвеститорите – добре обучени кадри, доказана експертиза и традиции в сферата на информационните технологии и стабилна валута. България е сред важните търговски партньори на Бавария със своето стратегическо разположение, ниската данъчна тежест и мрежата от индустриални зони, посочи Франц- Йозеф Пширер. Баварският министър отбеляза и необходимостта от повишаване на прозрачността в работата на българската администрация и гарантирането на сигурност за привличането на инвестиции.   Румен Радев оцени високо подкрепата на Бавария за изграждането на системата на дуалното професионално обучение в България, а Франц-Йозеф Пширер потвърди готовността на Бавария да продължи да сътрудничи на страната ни за въвеждането на този успешен икономически модел.   По време на срещата бяха разменени мнения и за бъдещето на Европа, въпроси в сферата на сигурността, реформите в политиката за предоставяне на убежище и контрола на миграцията. Баварският министър оцени високо усилията на България за охрана на границите на Европейския съюз и изрази готовност за подкрепа от страна на Бавария в случай на рязко нарастване на миграционния натиск към България.   Потвърдено беше и значението на Дунавската стратегия и за двете държави, като важен фактор за постигането на икономически растеж, повишаване на свързаността и културния обмен на европейските държави.", "date": "2018.06.07", "title": "Радев обсъди увеличаването на инвестициите с баварски министър"}
{"url": "http://epicenter.bg/article/----------Mrs--Top-of-the-World/156195/10/0", "text": "Мисис България Свят-2017 Ирина Белчева се класира трета на престижния конкурс Mrs. Top of the World в латвийската столица Рига.   Нашата представителка получи и титлата  Business Women 2018.   Ирина, която неотдавна нашумя с благотворителната инициатива дами да даряват тоалети за абитуриентки в неравностойно положение развълнувана заяви: \"Това да представя България на най- престижния конкурс Mrs.Top of the World  за мен е огромна чест и гордост!   Изключително съм доволна и удовлетворена от голямото признание, с което ме отличиха - Mrs. Top of the World Business Women 2018. И най- важното, че съм в ТОП 3 на Света!!! Развълнувана и щастлива съм. Много тежка и изпълнена с ангажименти седмица прекарах в Рига.   Организацията беше безупречна, но и много динамична! Всеки ден имахме програма, която следвахме точно. Сутрин денят започваше от 7:30ч и приключваше около полунощ и дори след това! Много уморително и изтощаващо денонощие, но за сметка на това пълно с големи вълнения и емоции!   Едно от най-големите преживявания беше срещата с кмета на Рига и разговора, който проведохме! Имах възможността да говоря доста с него и останах очарована от познанията му за България. Аз, разбира се, му разказах много допълнителни исторически, културни и обществени подробности за нашата страна! Той остана възхитен!   Също така, гостувах с още 3 от момичетата участнички в конкурса и организатора в едно от телевизионните предавания по Латвийската национална телевизия. Имах персонално интервю, на което презентирах филма си за мен и България.    Третият ден беше посветен на Шоуто на талантите, където представих Тракийската ръченица в национална носия. Танцът беше оценен високо и ме поканиха да го повторя на Големия финал  последната вечер. Много горда съм с това. Снимахме много фотосесии и проведохме редица културно-масови мероприятия!   Беше уморително, но си струваше всяко усилие! Нямам думи да обясня колко емоционално, вълнуващо и бляскаво беше всичко. Впечетлявах се от всеки детайл\", завърши Ирина Белчева.   Любопитното при елегантната дама с фигура на стругована статуетка е, че е свалила 60 кг, за да се яви на Мисис България. 34-годишната блондинка е омъжена с две деца и признава, че качила килограмите покрай бременностите, но решила да отслабне по естетически е здравословни причини. В началото на диетата тежала 108 кг.    Ирина е завършила  \"Електроенергетика\" и има магистратура по \"Бизнес администрация\".  Работила е като електропроектант, а в продължение на десет години е главен експерт в Министерството на енергетиката.", "date": "2018.06.07", "title": "Ирина Белчева стана трета на Mrs. Top of the World"}
{"url": "http://epicenter.bg/article/Prints-Hari-i-Megan-Markal-rabotyat-za-bebe-/156208/10/100", "text": "За никого не е тайна, че Меган Маркъл и принц Хари биха искали да създадат щастливо семейство с деца, но след като се венчаха на 19-и май, желанието им се е засилило още повече.   Близък до двойката разкри пред медиите, че в момента зачеването е основен приоритет за тях. Той заяви, че двамата влюбени са споделили, че Меган ще забременее възможно най-скоро.    Още преди да се оженят, бившата актриса и принцът намекваха многократно, че повече от всичко искат да имат наследници и че няма да отлагат зачеването още дълго във времето.   По време на първото им официално интервю след годежа те бяха попитани дали искат деца. Хари отговори: \"Разбира се. Това ще бъде следващата ни голяма стъпка. Надяваме се, че това да се случи в близко бъдеще\". Меган просто кимна в знак на съгласие.  Източник: woman.bg", "date": "2018.06.07", "title": "Принц Хари и Меган Маркъл работят за бебе  "}
{"url": "http://epicenter.bg/article/Mariya-Begoniya-Gomez-Fernandez---silnata-zhena-do-ambitsiozniya-nov-premier-na-Ispaniya-/156211/10/99", "text": "Един от най-коментираните и харесвани мъже през последните дни  . Става дума за   – новият министър-председател на Испания. Още преди да седне в премиерския стол, 46-годишният мъж е популярен в страната си с .   – толкова оскъдна бе личната информация за него, разпространявана в световните медии. Испанските таблоиди обаче разполагат с достатъчно информация за любопитните, които се интересуват коя е жената до Красавеца. Нейното име е  . Предполага се, че е  , но няма точна информация за това. Двамата се запознават на рожден ден и искрите между тях прехвърчали още щом се запознали. Малко след това те заживели заедно.   на скромна сватбена церемония. \r\n \r\n \r\n \r\n Интересното е, че  . 2 години по-късно проплаква и второто им момиченце. \r\n \r\n \r\n \r\n Премиерската съпруга е завършила маркетинг и бизнес мениджмънт и е специалист в стратегиите за набирането на средства за неправителствени организации, фондации и социални институции. Освен това е и  . \r\n \r\n \r\n \r\n Мария Бегония не се притеснява да придружава съпруга си по време на неговите предизборни ангажименти и дебати.  . За нея се знае още, че харесва спорта и пътешествията, посещава театри и концерти.   Източник: Дарик", "date": "2018.06.07", "title": "Мария Бегония Гомез Фернандез - силната жена до амбициозния нов премиер на Испания (Снимки)"}
{"url": "http://epicenter.bg/article/Nikoleta-Lozanova-se-izkapa-vav-vana-s-mlyako/156226/10/100", "text": "Николета Лозанова дори и да не е в България, продължава да трупа пачки от стотиците ангажименти, които е поела към различни клиенти, които държат именно тя да рекламира продуктите, които произвеждат и продават. И понеже е кралица на провокациите, усетът й за успешен маркетинг стигна и до там, че да се потопи без дрехи във вана, пълна с бяла течност, пише HotZona.  Мнозина я сравниха с горещата Клеопатра, която обожава да си взима душ във ваната само ако е напълнена с мляко.  На кадъра Лозанова леко е загатнала извивките на задните си части и е разкрила част от гърдите си.  Само преди ден половинката на Ники Михайлов показа, че не само в банята, но и в басейните обича да се къпе чисто гола.  На морския плаж обаче е „по-обрана“ и поне нахлузва монокини.", "date": "2018.06.07", "title": "Николета Лозанова се изкъпа във вана с мляко (Снимки)"}
{"url": "http://epicenter.bg/article/Zashto-Brizhit-Makron-nosi-dve-halki-/156243/10/99", "text": "Президентът на Франция Еманюел Макрон и съпругата му Брижит носят по две халки. И, докато пръстените на държавния глава са символ на любовта на половинката му, то едно от бижутата на Брижит крие трагична история. Пред списание „Ел” първата дама разказва, че когато е едва 8-годишна се среща със смъртта. Тогава Брижит губи сестра си. Тя умира в автомобилна катастрофа, заедно със съпруга си и детето в утробата й. Халката, която Макрон носи на дясната си ръка, е принадлежала именно на сестра й. \" \", споделя Брижит. Емануел Макрон пък разкри, че и двата му пръстена са му подарък от съпругата му. Единият получава, още когато е бил студент, а вторият - на сватбата им през октомври 2007 г.   Източник: Нова.тв", "date": "2018.06.07", "title": "Защо Брижит Макрон носи две халки?"}
{"url": "http://epicenter.bg/article/Bionse-i-Dzhey-Zi-pokazaha-bliznatsite-si-na-kontsert-/156244/10/100", "text": "Музикалните звезди Бионсе и Джей Зи показаха близнаците си Руми и Сър Картър за първи път от близо година насам. Снимки на малчуганите видя първо публиката на концерта във Великобритания, с който певците откриха европейското си турне. Първите фотоси на близнаците бяха публикувани по-малко от месец след появата на бебетата на бял свят – през юли 2017 г. Кадрите, на които Бионсе е гушнала двете си деца, към днешна дата са събрали около 10 млн. харесвания.   Оттогава насам Сър Картър и Руми бяха старателно крити от светлините на прожекторите, съобщава Нова.тв", "date": "2018.06.07", "title": "Бионсе и Джей Зи показаха близнаците си на концерт "}
{"url": "http://epicenter.bg/article/Hari-i-Megan-izlizat-na-balkona-na-Bakingamskiya-dvorets-za-parvi-pat-navrah-rozhdeniya-den-na-Kralitsata/156250/10/99", "text": "Три седмици след сватбата си принц Хари и съпругата му, херцогинята на Съсекс Меган, ще се появят за първи път заедно на балкона на Бъкингамският дворец, пише в. \"Дейли експрес\", цитиран от Канал 3.   Първата поява на новобрачната кралска двойка на знаковия балкон ще бъде в събота, по време на честването на 92-ия рожден ден на кралица Елизабет Втора.   След традиционния преглед на войските кралското семейство ще се появи на балкона на Бъкингамския дворец, като сред членовете му ще бъдат и новите херцог и херцогиня на Съсекс.  \r\n \r\n \"След вълшебната им сватба през май хората с нетърпение очакват първата поява на принц Хари и съпругата му на дворцовия балкон\", казва неназован източник, цитиран от в. \"Дейли мирър\".   Балконът на Бъкингамския дворец е мястото, \"запечатало\" не една целувка на новобрачни кралски двойки - на принц Чарлз и принцеса Даяна, принц Андрю и Сара Фъргюсън, принц Уилям и херцогинята на Кембридж Катрин.   Принц Хари и херцогинята на Съсекс Меган не са се появявали публично след първия им официален ангажимент броени дни след сватбата - честването на предстоящия 70-и юбилей на престолонаследника принц Чарлз и благотворителната му дейност. Отсъствието им породи подозрения, че младоженците са на сватбено пътешествие.", "date": "2018.06.07", "title": "Хари и Меган излизат на балкона на Бъкингамския дворец за първи път навръх рождения ден на Кралицата"}
{"url": "http://epicenter.bg/article/-Sofia-Puppy-Parade--startira-na-10-ti-yuni-v-Yuzhniya-park/156251/10/0", "text": "Популярни лица от шоубизнеса и тази година ще бъдат сред гостите на  третия „Sofia Puppy Parade“ на 10-ти юни от 11 до 18 часа в Южния парк в столицата, зад музея „Земята и хората“.   Сред поканените вип-гости на кучешкия парад, който ще се проведе на централната поляна, срещу детската площадка в парка, са попзвездата Михаела Филева и нейният йоркширски териер Айра, поетите Августин Господинов и Константин Трендафилов, „Мис  България“ 2017 Галина Михайлова, Алисия, Тони Стораро, както и тийн сензацията Ева.   Звездата на „Монте Мюзик“ Михаела Филева и Айра бяха сред най-желаните лица за селфи от участниците в парада през миналата година.   Вип-гостите и техните опашати любимци ще могат да дефилират в шоуто, заедно с други горди собственици на четириноги питомци, както и да наблюдават, или да спечелят награда в конкурсите. На събитието се очаква да дойде представител на Столична община и на Финландското посолство.   Сред най-атрактивните състезания ще са тези за най-красиво и най-талантливо куче, като участниците в тях ще бъдат разделени в две категории - под 12 месеца и над 1 година.   Предвидени са и много награди и подаръци, а целта на организаторите е да има много забавление не само за кучетата и стопаните, но и за всички зрители. На кучешкото шоу ще могат да бъдат осиновени и симпатични бездомни кученца от приюта в с. Горни Богоров (Animal Rescue Sofia), чиито представители ще има, или да оставят дарение. По време на събитието ще се даде пример за адекватна грижа за домашните любимци, а тази година ще има специален кът за игра на децата, както и кът за игра и храна на малки кученца.   За участие в прайда кучетата трябва да бъдат ваксинирани поне с 3 ваксини,  да са на възраст над три месеца и да са водени на каишка.   На последното издание на пъпи парада присъстваха около 1 500 човека и 300 кучета, превръщайки го в най-посещаемото социално събитие за четириноги в историята на България. След всеки изминал парад значително се увеличава броя на посетителите.   Миналогодишното събитие даде възможност на много деца да споделят своята радост, като парада беше приет с изключително голям интерес от широката публика. Организаторите отправят покана към всички и тази година да посетят събитието, за да се порадват на страхотните домашни любимци, да се насладят на атмосферата и да покажат любовта си към тях!   На място ще могат да бъдат обсъдени със специалисти много теми, сред които - кои действия на притежателите на домашен любимец допринасят за хармоничното им интегриране в обществото: събиране на биологичните отпадъци в плик, третиране на кученцето като част от семейството, изграждане на затворени общински паркове, предназначени единствено и само за кучета, контрол, обучение, кастриране, редовно обезпаразитяване и ваксиниране на домашния любимец.    Поканени са всички желаещи да участват, или да наблюдават атрактивните надпревари. За целта може да се запишат предварително, или на място на страницата на парада", "date": "2018.06.07", "title": "„Sofia Puppy Parade“ стартира на 10-ти юни в Южния парк"}
{"url": "http://epicenter.bg/article/Traki--dervishi-i-Orfey---pod-edin-pokriv/156258/10/0", "text": "Седмицата на документалното кино във Варна ще зарадва любителите на езотериката, историята и философските прозрения с осем от 46-те филма на режисьора Стилиян Иванов.   От 18 до 28 юни ще бъдат показани  „Траките”, „Орфей”, „Дервишите - мистиците на Изтока”, „Месопотамия - следи в пясъка” и др.   Ако някои от почитателите на твореца, който в последните години е станал вещ астролог, не успеят да отидат до Варна, ще могат да посетят неговите уъркшопи в Къщата на София в столицата.  Предвиденият за 17 юни е преместен за 23. На него режисьорът ще демострира и обясни практическото приложение на казаното във филмите.   Увлечението си по суфизма и  философията на Руми Стилиян Иванов ще сподели на място, в турския град Коня, благодарение  на пътуващите едноседмични семинари, организирани от Емералд тур.  Те включват прожекции на негови филми, уъркшоп по астрология, срещи със суфи учители и посещение на исторически места свързани с темите: “Суфизъм” и “Прераждане”.   А ето какво да очакват зрителите във Фестивалния комплекс на Варна с кратка анотация на два от филмите на Стилиян:    е  разказ за въртящите се дервиши на Руми, за вярата в безсмъртието на човешката душа. За остроумието на суфитата. Дервишите наречени още мистици на Изтока са мюсюлмани, които вярват в безсмъртието на душата, свързвайки се по този начин с хилядолетните духовни практики от Индия до Америка. Дервишите предават Знанието избирателно, лично между учител и ученик. За щастие или не, широката аудитория свързва дервишите с външната проява на тяхната вяра – танцът, наречен “сема” е въртене около оста на поклоника, който изпада в транс и се свързва с Бога.   Основоположник на един от многото ордени на дервишите е роденият в началото на 13-ти век в древна Персия, днешен Афганистан, Мохамед Джелаледин. Наречен по-късно Мевляна, т.е. господин, учител и Руми– по името на областта, в която живее и преподава. Руми става известен не толкова с тълкуванията си на религиозни текстове, признат майстор в това, колкото с вълшебната си поезия.   Живял и починал в Коня, днешна Турция, Руми има шанса да срещне скитащия дервиш Шамс, който преобръща светогледа му. След тази среща Бог вече не обитава някакви си небеса, а има за дом душата на човека. Човек се оглежда в света около себе си и това, което му се случва е абсолютно отражение на него самия.    е  първото атрактивно и задълбочено изследване на научната теза, че в основата на европейската цивилизация стои тракийската култура. Филмът разказва за обичаите и вярата на народа населявал Балканите от третохилядолетие пр.Хр. до началото на новата ера.   В него можете да видите не само „визитната картичка“ на траките – златото, но и много скрити до този момент артефакти, които доказват, че наред с елинизма в основата на европейската цивилизация стои и тракийската култура. Лентата е изключително ценна и с интервютата с най-известнитетраколози в света.   Филмът съдържа не само история, но и много любопитни факти: траките не смятали прелюбодейството за грях - мъжете и жените наравно се отдавали на плътски удоволствия по време на пировете; траките се татуирали с цветни изображения в прослава на богинята Майка и бога Слънце; според Платон пък, когато някой от тях се разболеел, лекували първо душата му, а след то­ва тялото.   Най-възрастната актриса е на 85 години, а най-младата - само на месец. Заснетата сцена с бебето е свързана с един от ритуалите на траките, които оплаквали новороденото заради злините, които тепърва му предстоят. Затова пък се радвали на погребение, защото умрелият „отива при пълно щастие\", така пише Херодот.", "date": "2018.06.07", "title": "Траки, дервиши и Орфей – под един покрив"}
{"url": "http://epicenter.bg/article/Merkel--Ako-ne-reshim-bezhanskiya-problem--osnovite-na-ES-shte-badat-podkopani/156178/7/0", "text": "Германският канцлер Ангела Меркел призова за обща европейска политика по отношение на бежанския проблем. Тя предупреди, че провал при търсенето на общо решение ще постави под въпрос основите на Европейския съюз.   По време на среща в Мюнхен с германските представители на Европейската народна партия Меркел подчерта, че не трябва да се допуска непропорционалност в разпределянето на тежестта при справянето с кризата с мигрантите.   „Казвам ви го съвсем откровено и сериозно: ако не успеем да намерим общ отговор на проблема с нелегалната миграция, под въпрос ще бъдат поставени основите на ЕС. Те започват със свободата на движение, която е важно условие за вътрешния европейски пазар. Не можем да допуснем няколко страни да поемат по-голямата тежест, а други - не. Знам, че трябва да работим с взаимно уважение на култура и виждания, но трябва да намерим и общ отговор”, заяви Меркел.  ", "date": "2018.06.07", "title": "Меркел: Ако не решим бежанския проблем, основите на ЕС ще бъдат подкопани"}
{"url": "http://epicenter.bg/article/Pompeyo--SASht-nyama-da-dopusnat-Iran-da-sazdade-yadreno-orazhie/156181/7/0", "text": "Съединените щати следят съобщенията, че Иран смята да увеличи капацитета си за обогатяване на уран и смятат това за \"глупаво разхищение на ресурси\". Това написа в Туитър държавният секретар на САЩ Майк Помпео, цитиран от Ройтерс и ТАСС, съобщи БНР.   \"Ние няма да допуснем Иран да разработи ядрено оръжие и Техеран знае за нашата решимост\", посочва Помпео и добавя: \"За никого няма да бъде изненада, ако протестите в Иран продължат\".   Пред два дни духовният лидер на Иран аятолах Али Хаменей обяви, че е наредил на организацията за атомна енергия в страната да започне подготовка за разширяване на капацитета за обогатяване на уран заради провала на ядреното споразумение между Иран и големите световни сили, след като Съединените щати се оттеглиха от него.    ", "date": "2018.06.07", "title": "Помпео: САЩ няма да допуснат Иран да създаде ядрено оръжие"}
{"url": "http://epicenter.bg/article/Tramp--Nashata-slavna-parva-dama-Melaniya-preodolya-malko-premezhdie--no-veche-se-chuvstva-chudesno/156186/7/0", "text": "Първата дама на САЩ , снощи, докато  , предадоха АП и ДПА.   Това бе   след   Отсъствието й от публичен взор още от няколко дни преди операцията породи спекулации къде е първата дама. \"Тя преодоля малко премеждие, но вече се чувства чудесно\", каза президентът, представяйки я като . \"Хората те обичат, благодаря ти, мила моя\", добави той.   Брифингът, на който тя седна редом до съпруга си, бе посветен на плановете на Федералната агенция за извънредните ситуации по подготовка за предстоящия сезон на тропическите бури. По-рано  , че   му са   \"По време на следоперационното възстановяване писаха какво ли не - че тя е едва ли не на смъртно легло, че си е правила фейслифтинг, че е напуснала Белия дом (т.е. мен) и е заминала за Ню Йорк или Вирджиния, или че е била малтретирана. Всичко това са фалшиви новини, а тя се чувства наистина добре!!\", подчерта президентът.   Източник: Дарик", "date": "2018.06.07", "title": "Тръмп: Нашата славна първа дама Мелания преодоля малко премеждие, но вече се чувства чудесно"}
{"url": "http://epicenter.bg/article/Tramp-organizira-parvi-iftar-v-Beliya-dom-/156187/7/0", "text": "Американският президент  на , по случай края на Този негов ход  , след като Тръмп пропусна да организира такова събитие миналата година, която бе първата му в Белия дом, предаде АП, цитирана от Дарик.   В словото си пред присъстващите  в страната и зад граница. \"Събрали сме се тук, за да почетем една свещена традиция на една от великите световни религии\", каза той пред аудиторията, включваща членове на неговия кабинет и посланици на много мюсюлмански страни, включително Саудитска Арабия, Кувейт, Йордания и Обединените Арабски емирства. , използван от него в предизборната кампания, когато , когато , и когато в интервю за Си Ен Ен заяви: \"Мисля, че ислямът мрази всички нас\".   Вместо това снощи от Близкия Изток и добави, че  , яснота и любов\". Няколко мюсюлмански групи за граждански права обаче организираха \"Анти-Тръмп ифтар\" в една от градинките край Белия дом, като заявиха, че с яростната си (антиислямска) риторика президентът е допринесъл за засилване на тормоза и дискриминацията срещу американските мюсюлмани.", "date": "2018.06.07", "title": "Тръмп организира първи ифтар в Белия дом "}
{"url": "http://epicenter.bg/article/Kitayski-svrahzvukov-bezpilotnik-stresna-zapadni-medii-/156194/7/0", "text": "Западни медии обърнаха внимание на появата в мрежата на снимка на китайския безпилотник Dark Sword. Тази снимка е първото убедително доказателство в прогреса на Китай в разработката на дронове, посочва Business Insider.  Безпилотникът притежава висока маневреност, слабо забележим е от радарите и може да лети със свръхзвукова скорост.  След 10 години разработки сега става ясно, че апаратът сериозно се отличава от конкурентите. Отделни елементи от конструкцията са сходни с аналозите, които са монтирани на изтребителите от пето поколение Chengdu J-20 и F-35 Lightning II.  Business Insider отбелязва, че американските разработки отстъпват на Dark Sword, който може да стане кошмар за САЩ.    ", "date": "2018.06.07", "title": "Китайски свръхзвуков безпилотник стресна западни медии (ВИДЕО)"}
{"url": "http://epicenter.bg/article/Donald-Tramp-podpisa-dokument-za-amnistiya-sled-molba-na-Kim-Kardashiyan/156199/7/0", "text": "Американският президент Доналд Тръмп помилва осъдената на доживотен затвор 63-годишната Елис Мери Джонсън, предаде Би Би Си, цитирана от Новини.бг Държавният глава на САЩ подписа указ за амнистия на прабабата, която бе осъдена заради разпространение на наркотици. \"Госпожа Джонсън пое отговорността за своите престъпления и през последните 20 години нейното поведение в мястото за изтърпяване на наказания бе безупречно\", пише в документа.  Да припомним, Тръмп бе помолен да амнистира възрастната жена на среща с риалити звездата Ким Кардашиян на лична среща в Белия дом.  Джонсън бе осъдена през 1996 г. в Мемфис, Тенеси. Жената подаваше молби за амнистия в щатски, федерални съдилища и дори до бившия президент Барак Обама. Нейните молби обаче бяха отклонени.", "date": "2018.06.07", "title": "Доналд Тръмп подписа документ за амнистия след молба на Ким Кардашиян"}
{"url": "http://epicenter.bg/article/Masachuzetskiyat-tehnologichen-institut-za-sedmi-pat-e-obyaven-za-nay-dobar-universitet-v-sveta/156201/7/0", "text": "Масачузетският технологичен институт (MIT) за седми пореден път оглави рейтинга на най-добрите университети в света в класацията на британската компания \"Куакуарели Саймъндз\" (Quacquarelli Symonds - QS), публикувана вчера за 15-и път и цитирана от ТАСС, съобщи БТА. В нея са включени почти хиляда най-добри световни висши учебни заведения.   MIT е коронясан за седми пореден път, превишавайки рекорда на Харвардския университет. Следващите три вуза също са американски - Станфордският университет (2), споменатия вече Харвардски университет (3) и Калифорнийският технологичен институт (4).   Следват двата прочути британски университета - Оксфорд (5) и Кембридж (6), които тази година сменят местата си.   Единственият друг от топ 10, който не е американски или британски, е Швейцарският федерален технологичен институт в Цюрих, който е 7-и, подобрявайки класацията си с три места. Останалите три в десятката са лондонският Имперски колеж (Imperial college), Чикагският университет (САЩ) и лондонският Университетски колеж (University college).   Най-високо в класацията от азиатските вузове е Националният университет на Сингапур (11). За първи път от 2006 г. в топ 20 влиза китайският Университет Цинхуа, скочил от 25-о на 17-о място.   От руските университети в първата стотица влиза Московският - \"Ломоносов\" - на 90-о място, подобрявайки рейтинга си с 5 места. Санкт-Петербургският университет е 235-и в класацията, следван близо от Новосибириския и Томския.   От българските вузове единствен сред първите 1000 е Софийският университет \"Св. Климент Охридски\", който дели местата от 800 до 1000 в обща група от 200 вуза от най-различни страни.   QS публикува този рейтинг от 2004 г., като оценява вузовете по шест критерия. Сред тях са академичната репутация (40 процента от общия бал), съотношението между преподавателския състав и броя на студентите (20 процента), индекса на цитиране (20 процента), репутацията сред работодателите (10 процента), делът на чуждестранните студенти (5 процента) и делът на чуждестранните преподаватели (5 процента).  ", "date": "2018.06.07", "title": "Масачузетският технологичен институт за седми път е обявен за най-добър университет в света"}
{"url": "http://epicenter.bg/article/-quot-Feysbuk-quot--obyavi-parvite-sobstveni-novini/156203/7/0", "text": "\"Фейсбук\" обяви старта на собствени новинарски емисии. Те ще бъдат  създавани от различни партньори, включително CNN , Fox News, ABC News и Univision  Телевизиите ще изпълняват видео услугата по заявка на социалната мрежа за програма, наречена Facebook Watch.   Промяната е част от усилията на Facebook да се конкурира с платформи като YouTube, собственост на Google и потенциално да развие по-широка дейност. През последните години  именно социалните мрежи често биват обвинявани за неспособността  да филтрират фалшиви новини, сензациите и измамите. От компанията на Зукърбърг съобщиха, че стартирането на новинарски предавания има за цел да предложи на своите членове \"доверено\" съдържание след опасенията, че платформата е била използвана за разпространение на дезинформация. В новините на Фейсбук ще се включват известни телевизионни водещи Андерсън Купър от CNN,  Шепард Смит от Fox News и Джордж Рамос от Univision.   Само преди два дни проучване на изследователския център \"Пю\" показа, че \"Фейсбук\" вече е едва на 4-то място по популярност сред младежите. Изпреварват го видеоплатформата \"Ютюб\", социалната мрежа за качване на снимки \"Инстаграм\" и чат програмата \"Снапчат\".   Източник: Канал 3  ", "date": "2018.06.07", "title": "\"Фейсбук\" обяви първите собствени новини"}
{"url": "http://epicenter.bg/article/-Ues-Michal--SASht-vodyat--quot-tiha-diplomatsiya-quot--v-reshavaneto-na-spora-za-imeto-na-Makedoniya/156205/7/0", "text": "Американският помощник държавен секретар за Европа и Евразия Уес Мичъл заяви, че САЩ продължават да водят \"тиха дипломация\" в процеса на решаване на македонско-гръцкия спор за името на Македония, предаде агенция МИА, цитира БТА.   \"Част от нашия екип в момента работи по този въпрос, а САЩ продължават да играят \"тиха\" роля заедно с ЕС, Германия и останалите, насърчавайки намирането на решение за името, за да видим Македония като членка на НАТО\", каза Мичъл вчера в реч пред фондация Херитидж, в която представи стратегията на президента Доналд Тръмп за Европа.   Мичъл изтъкна, че САЩ всеки ден изразходват време, енергия и ресурси за проблемите на Западните Балкани. Той оцени, че някои от проблемите в региона, които съществуват от години, не се очаква да се решат в близко бъдеще, но все пак се постига напредък.   По-рано постоянният представител на САЩ в НАТО Кей Бейли Хъчинсън заяви, че алиансът ще направи всичко възможно, за да защити Македония от руско влияние, въпреки че процедурата за приемане на страната в НАТО още не е започнала заради нерешения въпрос за името.   \"Имаме близки работни отношения с Македония и в НАТО ще направим всичко възможно да й помогнем да се противопостави на пагубното влияние от страна на Русия, било то хибридна война или каквато и да е друга дейност\", каза Хъчинсън на брифинг за журналисти в сряда. ", "date": "2018.06.07", "title": " Уес Мичъл: САЩ водят \"тиха дипломация\" в решаването на спора за името на Македония"}
{"url": "http://epicenter.bg/article/Vladimir-Putin-otgovarya-v-pryak-efir-na-vaprosi-na-grazhdani--NA-ZhIVO--/156209/7/0", "text": "Точно в 12:00 ч. българско време започна прекият разговор в ефир на руския президент Владимир Путин с избирателите. В \"пряката линия\" с президента вече са получени над 2 млн въпроса.   Разговора на президента с избирателите може да проследите пряко  За Путин това ще е първата \"пряка линия\" от новия му шестгодишен мандат на висшия пост и 16-ата от 2001 г. насам. До момента той е участвал в предаването 11 пъти като президент и 4 пъти като премиер, предаде ТАСС, цитирана от БТА.  Както съобщи по-рано Кремъл, предаването върви на живо в ефира на телевизиите \"Первий канал\", \"Росия 1\", \"Росия 24\", \"ОТР\", и няколко радиостанции. Въпроси ще се задават по телефона, чрез текстови и видеосъобщения, чрез уебсайт, мобилни приложения и социални мрежи като ВКонтакте и Одноклассники, които осигуряват и възможност за изпращане на видеоклипове.  Президентският прессекретар Дмитрий Песков информира, че тазгодишната \"пряка линия\" ще има по-различен формат. Телевизия \"Росия 24\" съобщи например, че тази година няма да има гости в студиото, откъдето ще се излъчват отговорите. Затова президентът ще посвети на въпросите цялото си време, като ги чете от инсталиран пред него екран.  Песков потвърди, че държавният глава ще може веднага, още по време на предаването, да иска от съответните служители - министри или губернатори, сведения как се решават проблемите, от които се оплаче някой гражданин.  Губернатори уверили пред ТАСС, че са коригирали графика си за днес, за да реагират оперативно на въпросите, поставени по време на прекия ефир с президента.  \"Пряката линия\" организира по традиция телевизионни студиа в различни точки от територията на страната, за да могат местни жители и персоналът на местни предприятия да поговорят директно с държавния глава, отбелязва агенцията.  Първата \"пряка линия\" се състоя през декември 2001 г. Оттогава такива предавания се организираха всяка година с изключение на 2004 и 2012 г.  Най-дълго време трая предаването от 2013 г. - 4 часа и 47 минути, а през последните четири години - малко по-малко от 4 часа. През това време Путин отговаря на няколко десетки въпроса. До снощи този път са се събрали близо 1,6 милиона въпроси.  Опитът сочи, че хората в Русия задават най-вече въпроси за социално-икономическите проблеми в страната - в строителството, транспорта, комуникациите, сферите на труда и работната заплата, екологията, жилищното стопанство, здравеопазването и образованието. По думите на Песков \"традиция стана да получаваме много житейски истории, в които хората молят президента да им помогне\".  Чрез интернет вече са получени въпроси за цените на бензина и на самолетните билети в Русия, за лихвите по жилищни заеми и замисляната пенсионна реформа. Хората питат дали Путин ще се срещне тази година с президента на САЩ Доналд Тръмп, какви са очакванията му за представянето на руските национали на Мондиала, оценката на президента за новата руска лимузина \"Аурус\", не се ли чувства самотен на политическия Олимп.  След всяка \"пряка линия\" Кремъл се опитва да снабдява регионалните лидери с данни, \"за да видят сами (. . .) реалната картина в техния регион. Полагме усилия да правим подборки за министрите, по линия на всяко министерство. Най-чудовищните ситуации се решават веднага\", цитира ТАСС по-раншни уверения на президентския прессекретар. По думите на Песков за президента \"всеки проблем на някой гражданин е проблем от държавен мащаб\", добавя агенцията.   ", "date": "2018.06.07", "title": "Владимир Путин отговаря в пряк ефир на въпроси на граждани (НА ЖИВО) "}
{"url": "http://epicenter.bg/article/Ispanskoto-pravitelstvo-na-sotsialista-Pedro-Sanches-polozhi-kletva-/156214/7/0", "text": "Испанското правителство на социалиста Педро Санчес - което е с ярко изразен проевропейски характер и най-голям брой жени в историята на страната - положи днес клетва пред крал Фелипе Шести, предаде Франс прес, цитирана от Агенция \"Фокус\".  В кабинета влизат 11 жени, някои от които са на ключови постове (икономика, финанси, отбрана, правосъдие), и шестима мъже освен министър-председателя.  Правителството на малцинството на Санчес е кабинетът с най-малка подкрепа след възстановяването на демокрацията в Испания и анализатори предричат, че ще му е трудно да остане на власт до следващите парламентарни избори през 2020 г.  ", "date": "2018.06.07", "title": "Испанското правителство на социалиста Педро Санчес положи клетва "}
{"url": "http://epicenter.bg/article/ES-otchita-narastvane-na-upotrebata-na-kokain/156217/7/0", "text": "Европейската агенция за наркотиците представи днес годишния си доклад, в който се отчита нарастваща употреба на кокаин в ЕС, съобщи БТА.   Отчита се, че европейският пазар на наркотици бързо се приспособява към постоянните промени в законодателството, насочени към пресичане на употребата на дрога. През 2016 г. около 1,3 млн. граждани на ЕС са били лекувани за употреба на наркотици.   Кокаинът остава най-често употребяваният наркотик в Европа. В последната година това вещество е било ползвано от 2,3 млн. млади хора (на възраст между 15 и 34 години) в ЕС. Въпреки че цената на кокаина не се променя, през 2016 г. чистотата на продавания на дребно наркотик достига най-високо равнище през последното десетилетие. За същата година в ЕС са били иззети 70,9 тона кокаин. Най-голямо е разпространението на кокаин в Западна Европа (Белгия, Холандия, Испания и Великобритания).   Данните в доклада показват, че все по-често употребяваните в ЕС наркотици се произвеждат на място, вместо да се внасят, като същевременно се разширява европейското производство на синтетични наркотици за износ. Според европейската агенция пазарът на наркотици в ЕС може да бъде повлиян от това, че в много страни по света употребата на канабис вече не се преследва и наказва от закона. По официални данни един процент от европейците на възраст 15 - 64 години пушат марихуана всекидневно.   Миналата година в ЕС са били установени 51 нови психоактивни вещества - приблизително по едно на седмица. Агенцията изразява особена загриженост от синтетичните видове хероин и морфин, които са с много по-голяма сила от добитите от растения упойващи вещества.   В доклада се посочва, че продажбата на наркотици \"на ръка\" остава основно търговско средство, а в интернет стотина сайта предлагат опиати. Значението на интернет и социалните мрежи за продажбата на наркотици нараства, пише в документа.   В последните четири години в ЕС нарастват смъртните случаи от свръхдоза. През 2016 г. в ЕС, Турция и Норвегия са отчетени над 9000 подобни случая, предизвикани главно от злоупотреба с хероин. Агенцията отбелязва \"неотложната необходимост\" да се преразгледа политиката за препарата \"Налоксон\" - противоотрова срещу свръхдоза хероин. Препоръчва се да се разшири обучението сред употребяващите наркотици и здравните работници по този въпрос.  ", "date": "2018.06.07", "title": "ЕС отчита нарастване на употребата на кокаин"}
{"url": "http://epicenter.bg/article/Vladimir-Putin--Nova-svetovna-voyna-mozhe-da-slozhi-kray-na-tsivilizatsiyata---NA-ZhIVO--/156225/7/0", "text": "Разбирането за факта, че евентуална Трета световна война може да доведе до края на днешната цивилизация, трябва да ни сдържа от крайни и особено опасни действия на международната арена, които могат да доведат до край на съвременната цивилизаия. Това заяви президентът на Русия Владимир Путин по време на традиционната \"пряка линия\", чрез която той всяка година разтоваря с избирателите. Разговорът в ефир започна точно в 12:00 ч., до този момент бяха получени над 2 млн въпроса.  Путин припомни фразата на Айнщайн: \"Не знам с какви оръжия ще се води Третата световна война, но Четвъртата ще се води с камъни и тояги\".  Президентът подчерта, че след Втората световна война светът живее в относително глобален мир.  \"Но постоянно някъде избухват регионални конфликти, достатъчно е да си спомним войната във Виетнам, конфликта на Корейския полуостров, днес в Близкия изток постоянно има конфликти - ту в Ирак, ту в Либия, ту някъде другаде. Но глобални конфликти не е имало\", продължи президентът.  Страхът от взаимно унощожение винаги сдържаше водещите държави от резки движения, подчерта Путин.  По случая \"Скрипал\" Путин отбеляза, че Русия трябва да получи достъп до своите граждани.  \"Много ни се иска да получим достъп като минимум до нашите граждани и по-точно Юлия Скрипал в дадения случай, и да ни дадат възможност да участваме пълноценно в разследването\", подчерта той.  При това Путин отбеляза, че, поне според него, не може да става и дума за употреба на бойно отровно вещество.  \"Ако, както твърдят във Великобритания, срещу тези хора беще употребено бойно отровно вещество, то те щяха да загинат на място в течение на няколко минути или секунди. Това, слава Богу, не се случи, значи маме работа с нещо друго\", подчерта президентът.   Путин увери още, че държавата не възнамерява да закрива никакви популярни социални мрежи и интернет-ресурси.   Няма да допуснем никакви провокация от страна на Украйна по време на Световното по футбол, категоричен бе президентът в отговор на въпрос на зрител, който бе притеснен от възможни военни действия на Киев в Донбас. Превод и редакция: Епицентър.БГ   ", "date": "2018.06.07", "title": "Владимир Путин: Нова световна война може да сложи край на цивилизацията! (ВИДЕО) "}
{"url": "http://epicenter.bg/article/Sestrata-na-holandskata-kralitsa-Maksima-se-samoubi-na-33-godini/156230/7/0", "text": "33-годишната сестра на нидерландската кралица Максима - Инес, е починала.   Според медиите в Аржентина Инес се е самоубила. Тя е била открита в дома си в Буенос Айрес в сряда вечерта. Смята се, че Инес, която е работила в държавната администрация, е страдала от депресия и психични проблеми. Тя беше кръстница на най-малката дъщеря на кралица Максима - принцеса Ариане.   Максима има още двама братя - Хуан и Мартин и три полусестри - Мария, Долорес и Ангелес.   Очаква се холандската кралица да замине за Аржентина, където ще бъде погребението. Миналото лято Максима отново се връща в родината си по неприятен повод - тогава тя пътува с цялото си семейство за погребението на баща си Хорхе.   Източник: Дир.бг", "date": "2018.06.07", "title": "Сестрата на холандската кралица се самоуби на 33 години"}
{"url": "http://epicenter.bg/article/-quot-Sekretniyat-quot--klub--Bilderberg--tri-dni-bistri-problemite-na-sveta-na-tayno-myasto-v-Torino-/156231/7/0", "text": "Световният елитарен клуб на банкери, индустриалци и политици „Билдерберг“ обсъжда от днес до неделя в Торино проблемите, пред които е изправено човечеството. В 66-та поредна годишна среща на забулената в тайна организация ще участват 128 делегати, две трети от които според устава са от Европа, а останалите - от Северна Америка.  Сред членовете на \"световното правителство в сянка\" са шефове на мощни банки, управители на мултинационални концерни, политици, министри на икономиката и финансите на влиятелни държави, университетски професори и медийни магнати. За пръв път на форума е поканен и висш прелат на Ватикана – държавният секретар на папската държавица кардинал Пиетро Паролин. Точното място на срещата обаче не е известно, по традиция то се държи в строга тайна.  За разлика от миналата година, когато в американския щат Вирджиния елитът на света е обсъждал основно миграционните процеси, според пресцентъра на клуба през следващите дни главна тема на разговорите в Торино ще бъде набиращият скорост в Европа популизъм. Като според някои наблюдатели Италия е избрана за домакин на срещата на „Билдерберг“ защото е най-голямата европейска страна, в която действащият популизъм вече е облечен във власт и развитието на свързаните с него обществени процеси би трябвало да даде представа за бъдещето му както в регионален, така и в планетарен план.  Другите точки в дневния ред са отношенията с Русия, предстоящите средносрочни избори в САЩ, световното лидерство на последните две страни, неравенството на половете, бъдещето на световния пазар на труда, изкуственият интелект. С особен интерес се очакват и дискусиите по създаването и функционирането на т. нар. квантов компютър, отношенията между Саудитска Арабия и Иран, навлизането на медиите в ерата на „пост-истините“ и др.  Интересен факт от устава на създадения през 1954 г. от банкера Давид Рокфелер елитарен клуб е това, че участниците могат да оповестяват зародилите се на поредната среща идеи за управлението на световната икономика, но без да посочват кой ги е лансирал. Друг любопитен момент е този, че разходите на цялата среща се заплащат от членовете на директората на „Билдерберг“ от страната – домакин. Така в Торино би трябвало да се изръсят яко президентът на ФИАТ Джон Елкан и известната телевизионна журналистка и водеща Лили Грубер.  ", "date": "2018.06.07", "title": "\"Секретният\" клуб „Билдерберг“ три дни бистри проблемите на света на тайно място в Торино "}
{"url": "http://epicenter.bg/article/Savetat-na-ES-prie-promeni-v-pravilata-za-izbor-na-evropeyski-deputati-/156240/7/0", "text": "Съветът на ЕС постигна днес консенсус по промените в Акта относно изборите за членове на Европейския парламент благодарение на компромисното предложение, представено от Българското председателство. Това става за първи път от 1976 г. Това съобщиха от пресцентъра на министерството на външните работи.  Промените са в девет области, които Българското председателство представи в т.нар. компромисен пакет 7 плюс 2.  1. Въвежда се минимален задължителен праг от 2% до 5% за избирателни райони, излъчващи над 35 членове на ЕП. Формулировката е основана на идеята по-високият брой места в избирателен район, предмет на праговете, да бъде компенсиран с минимален задължителен праг, с цел избягване на дискриминационното третиране. Мярката ще важи за държави, които на изборите за ЕП представляват цял едномандатен избирателен район и излъчват над 35 евродепутати.  2. В съответствие със своите национални изборни процедури държавите членки могат да предприемат необходимите мерки, за да дадат възможност на своите граждани, пребиваващи в трети държави, да гласуват на изборите за Европейски парламент.  3. Въвежда се краен срок от поне три седмици преди изборите за представяне на кандидатурите.  4. Дава се възможност държавите членки да позволят показването на името и логото на европейските политически партии върху изборните бюлетини.  5. Приета е разпоредба, хармонизираща разпространението на изборни материали за европейските избори с практиката при националните избори.  6. Възможност за предварително гласуване, гласуване по пощата, електронно и интернет гласуване.  7. Задължение за държавите членки да осигурят ефективни, пропорционални и възпиращи санкции в случаи на двойно гласуване  8. Определяне на орган за контакт за обмен на данни относно гласоподавателите и кандидатите.  9. Добавяне на текст, с който членовете на Европарламента ще се дефинират като представители на всички граждани на Евросъюза.  Съветът работи вече повече от 2 години по предложенията на ЕП за изменения на изборното законодателство, приети през ноември 2015 г. Българското председателство на Съвета под ръководството на вицепремиера и министър на външните работи Екатерина Захариева продължи работата по досието, като представи компромисно предложение, който взема предвид различните позиции и националните интереси.  ", "date": "2018.06.07", "title": "Съветът на ЕС прие промени в правилата за избор на европейски депутати "}
{"url": "http://epicenter.bg/article/Slon-izbyaga-ot-germanski-tsirk--razhodi-se-iz-grada/156242/7/0", "text": "Слон избяга от цирк и се разходи кротко из град Нойвид, Западна Германия, преди да бъде върнат в заграждението си.   Много хора заснеха слона Кения как броди из града и качиха филмчетата в интернет, съобщи bTV.   Животното обаче успя да измине само един километър, преди да е било спокойно „убедено” да се върне.   Слонът не е причинил никакви затруднения в уличното движение. Няма и пострадали, каза говорител на полицията.  ", "date": "2018.06.07", "title": "Слон избяга от германски цирк, разходи се из града"}
{"url": "http://epicenter.bg/article/Putin--Na-vnutsite-si-shte-dam-samo-edin-savet----quot-Ne-lazhete-quot--/156247/7/0", "text": "Руският президент Владимир Путин отговори на 79 въпроса на руски и чужди граждани за 4 часа и 20 минути по време на 16-ото издание на \"Пряка линия\". Така той почти достигна рекорда от 2013 г. - 4 часа и 47 минути За него това беше първата \"пряка линия\" от новия му шестгодишен мандат на висшия пост и 16-ата от 2001 г. насам. До момента той е участвал в предаването 11 пъти като президент и 4 пъти като премиер. Към президента бяха зададени общо 2,5 милиона въпроса.  Путин обясни, че не готви свой приемник в класическия смисъл на думата.   Аз мисля върху това, у нас да расте младо поколение управленци, които да поемат отговорността върху себе си,\" заяви президентът.  Държавният глава отговори отрицателно дали се чувства самотен на т.нар. политически Олимп. Той подчерта, че има отбор от съмишленици.  След края на пряката линия, разговаряйки с журналисти, Путин призна, че му се иска да прекарва повече време с внуците си.  \"Длъжен съм да се покая - не ми стига времето. А този въпрос винаги е сложен - щом не ми стига, значи лошо го организирам. Иска ми се повече да общувам с внуците си\", каза той и се похвали, че внуците \"растат, всички за здрави и всичко е наред\". Президентът отговори утвърдително на въпрос дали подарява играчки на внуците си.  Отговаряйки на въпроси в ефира, президентът Путин заяви, че счита  \"Всяка инсценировка винаги е контрапродуктивна, независимо от това от какво е била продиктувана. Трябва да се мисли за това как да се осигури безопасността на журниластите и тяхната работа, за да не усещат никакъв натиск\", категоричен бе Путин.  На въпрос за появилия се списък на 47 журналисти, които руските специални служби уж възнамерявали да убият, Путин отговори: \"Не знам нищо за този списък. Узнах за него също като вас, от медиите\".   - канцлера на Германия Ангела Меркел, президента на Франция Еманюел Макрон и премиера на Япония Синдзо Абе.  Запитан за последната харесала му се шега, Путин разказа, че смята за смешни твърденията, че президентът на САЩ Доналд Тръмп тласка Европа към ръцете му и за намесата на Русия на изборите в САЩ.   Ако това се комбинира с по-ранната шега, че Русия е повлияла на изборите в САЩ, то тогава всичко това заедно звучи достатъчно смешно“, заяви Путин, цитиран от Агенция \"Фокус\".  „Повлияли сме били на изборите за президент на САЩ, а той ни е подарил Европа. Пълна глупост. По друг начин това не може да се нарече“, допълни президентът.  Той заяви още, че е предупреждавал преди години Европа за риска САЩ да налагат правилата си в други страни, но тогава никой не го е чул.  Руският президент заяви, че митата върху металите, наложени от Вашингтон върху другите нации са равнозначни на санкции и че европейските държави никога не са очаквали да пострадат от подобни мерки.  Путин добави, че САЩ вече дълги години разпространяват своята юрисдикция извън пределите на собствените си граници и сега вече се опитват да я разпрострат и над европейските държави.   че съм говорил твърде грубо и неуместно. Но за какво говорих аз? Говорих, че САЩ разпространяват юрисдикцията на своите закони извън пределите на границите си, което е неприемливо“, заяви Путин.  Според него тази тенденция продължава да се развива, защото след речта му в Мюнхен през 2007 г. никой не е направил нищо, за да я спре. Същевременно руския президент допълни, че Европа започва „не само на ухо“ но и публично да говори за недопустимостта на намесата на САЩ в живота на Европа.  „Един от френските министри наскоро заяви публично, че е невъзможно да се позволи на САЩ да станат полицай в икономическия свят“, уточни Путин.  В момента доларът е единствената универсална валута, но опитите на САЩ да ограничават разплащанията с него подкопават доверието към паричната единица, добави Путин.   и отчасти успява, но все пак доларът днес е единствената универсална валута. Но ако правителството на САЩ ограничават разплащанията с долари, това подкопава доверието към тях. Може да се постигнат временни резултати, но и те не са сигурни“, заяви президентът на Русия.  „Но в дългосрочна перспектива това подкопава доверието към подобна политика и всички ще мислят над създаването на нови и универсални валути, как да преминат към разплащания с национални валути. Всъщност така САЩ режат клона на който седят. Вярвам, че това е контрапродуктивно и вредно“, подчерта президентът на Русия.   представени през март на посланието на Федералното събрание, ще осигурят стратегически паритет с водещите във военно отношение държави.  „Тези комплекси вече застъпват на въоръжение. Те без съмнение ще запазят този паритет. Трябва да се разберат формите на нашето взаимодействие. Да се седне на преговорната маса и не само да се помисли, но и да се изработи съвременна, адекватна за днешния ден схема на международната и европейска сигурност“, заяви Путин.  По време на своята реч от 1 март пред Федералното събрание на Русия той заяви, че страната създава системи, способни да извършват полети в плътните слоеве на атмосферата на междуконтинентални разстояния и на свръхзвукова скорост. Освен това президентът разказа за нови образци лазерно оръжие, подводен дистанционно управляван апарат и за нова междуконтинентална балистична ракета.  Западът ще прекрати натиска срещу Русия тогава, когато осъзнае, че той е контрапродуктивен, заяви Путин и подчерта, че Русия е длъжна да защитава интересите си във всички области.   „Защо правят това? Виждат, че Русия е конкурент“, обясни лидерът на Кремъл, като същевременно оцени политиката на Запада спрямо страната като погрешна.  Путин подчерта, че сътрудничеството би довело до ръст на икономиката в световен мащаб. „Западните партньори започнаха да разбират това“, допълни руският лидер.  Според президента на Русия Владимир Путин обвиненията на Запада по адрес на страната му са начин тя да се сдържа, защото западните страни виждат в нея конкурент, което е погрешна политика.  „Това е начин за сдържане на Русия, какъвто са и прословутите санкции. Безкрайните обвинения създават основа за употребата на мерки, сдържащи развитието на Русия“, заяви Путин по време на ежегодната „Директна линия“ с гражданите на страната.   Струва ми се, че това е много погрешна политика“, подчерта руският президент. „Никой не трябва да се сдържа, в това число и Русия, а трябва да се изгради конструктивно взаимодействие. И тогава общият ефект за световната икономика ще бъде изключително позитивен, при това за преобладаващото мнозинство участници в международното общуване“, убеден е той.  „И все пак разбирането на това достига и до нашите партньори. Виждате как в много страни се говори за необходимостта да се изграждат нормални отношения с Русия“, обърна внимание Путин. Според него всяка страна им своите собствени интереси, но те „не трябва да се решават с помощта на егоистични методи на политика в сферата на икономиката“, допълни той.  Президентът заяви още, че Сирия не е полигон за извършване на изпитания на най-новото въоръжение на страната му, но то се използва там, предава РИА Новости.   Това доведе до усъвършенстване на съвременните ударни, в това число и ракетни системи. Едно е да ги имаш формално, а друго е да гледаш как работят наистина, в бойни условия“, заяви президентът.  „Нашите военачалници, а ние преведохме през Сирия и бойните действия в нея значително количество офицери и генерали, започнаха да разбират какво е съвременен въоръжен конфликт, колко са важни връзките, разузнаването, взаимодействието между различните части и съединения“, отбеляза Путин. „Това ни позволи да направим още една сериозна крачка към усъвършенстването на нашите въоръжени сили“, подчерта той.  Според Путин настоящето украинско ръководство не може да реши проблема с конфликта в югоизточната част от страната и самообявилите своята независимост Донецка и Луганска народни републики.   и да не засилва напрежението преди предстоящите избори в Украйна. Той изрази съмнение, че сегашните украински власти са в състояние да решат проблема с проруските сепаратисти, отцепили територии в Източна Украйна. Същевременно президентът на Русия декларира, че Москва прави всичко по силите си да реши украинската криза в рамките на Минските споразумения.  Путин изрази надежда, че по време на световното първенство по футбол в Русия няма да има военни провокации от украинска страна, но предупреди, че ако ги има, това ще доведе до \"тежки последствия за украинската държавност като цяло\".   поради което Русия трябва да направи \"много крачки напред\", вкл. в качеството на сателитите и апаратурата, за да задържи своето водещо място и компетентност в тази дейност, подчерта още Путин. Той съобщи, че през следващите няколко години Русия планира да изведе в орбита 600 комуникационни и изследователски спътника в рамките на програмата \"Сфера\".   или ограничаване на достъпа до интернет в Русия. Същевременно подчерта, че е нужно да се постигне \"цивилизовано решение\" за гаранциите, че интернет е безопасна среда. Относно блокирания от руските власти достъп до социалната мрежа за криптирани съобщения \"Телеграм\" Путин каза, че джихадисти използват тази медия, за да организират нападения на руска територия.  ", "date": "2018.06.07", "title": "Путин: На внуците си ще дам само един съвет - \"Не лъжете!\" (ВИДЕО)"}
{"url": "http://epicenter.bg/article/Svetovnoto-prenarezhdane-vodi-do-prenarezhdane-v-Balgariya/156224/11/33", "text": "Световното пренареждане води до пренареждане в България. Това е основният извод от традиционния месечен анализ на института \"Иван Хаджийски\".   Ето и кратката версия на анализа:     Отказът от иранската сделка и митата на САЩ срещу ЕС и други страни отключват процеси на глобално пренареждане. Може да се каже, че през целия период след Втората световна война дистанцията между САЩ и Европа не е била толкова голяма. Обтягането на отношенията Запад–Запад (САЩ–ЕС) се добави към неотдавнашното обтягане Запад–Изток (Запад–Русия; САЩ–Китай).   Руско-европейските отношения пък не вървят непременно към затопляне, но се оттласкват от дъното на последните четири години след Крим. Затоплянето обаче не бива да се надценява. Режимът на санкции и контрасанкции не е подложен на съмнение.     Президентът Тръмп продължи да укрепва своите вътрешни позиции в САЩ. В същото време обаче проблемите на Тръмп навън растат: проблематизират се отношенията с Европейския съюз, мюсюлманският свят се дистанцира заради Йерусалим; отношенията с Иран са в задънена улица, а и един завой остана до задънена улица в преговорите със Северна Корея, макар че шансът не е проигран. Срещата в Сингапур, насрочена, отменена и потвърдена, вероятно ще се състои, но перспективата не изглежда толкова безоблачна, колкото преди време изглеждаше.   На всичко отгоре: още не са еднозначно гарантирани отношенията с Китай. Постигнатата договореност между САЩ и Китай по отношение на митата съдържа конюнктурен компромис и все още не е издържала практическа проверка.   Стопанинът на Белия дом сякаш влиза едновременно и вълнообразно в ролята и на доброто, и на лошото ченге. Той притиска, след това става сговорчив, усмихва се, после пак притиска. Анализатори смятат, че това е типичен бизнес-похват. Тръмп сякаш договаря сделка за недвижим имот, става от масата, гръмко отказва, но без да затваря вратата.     За първи път международните реакции срещу Тръмп не са толкова на ценностна, колкото на икономическа основа. И точно икономически е акцентът в действията на Тръмп.   Глобалистката стратегия на Барак Обама доведе най-богатата страна до границата на финансов колапс. Държавният дълг на САЩ достигна колосалната сума от 21 трилиона долара, т.е. надхвърли брутния вътрешен продукт на страната, а дефицитът в търговския баланс надхвърли 700 млрд. долара. По-нататъшното движение в тази насока е към финансова пропаст.   Печатането на пари не може вече да компенсира, защото ще доведе до инфлация и загуба на доверието към долара. Жизнено важно става дефицитът да се съкрати и преодолее. А той се натрупва именно от търговията първо с Китай, второ със страните от ЕС. Така се стига до идеята за митá, до решения, които изглеждат странно от гледна точка на близкото минало.   Митáта, наложени от САЩ на ЕС, вероятно ще предизвикат други тежки преговори. От икономическите заплахи и дипломатическите маневри може да се получи компромисен практически резултат. Остава неясен обаче въпросът за изхода от американския търговски дефицит. Това не е само американски приоритет. Засяга, косвено, но осезаемо, цялата международна търговия.     Близкият до Израел курс на американското ръководство не е изненадващ, тъй като беше особен акцент в програмата на Тръмп. Републиканците в САЩ традиционно стоят по-близо до израелските позиции, отколкото до демократите.   Израел може да се окаже идеалният посредник между САЩ и Русия в Сирия. Възможно е Израел да изиграе посредническа роля в Сирия, доколкото е заинтересован от стабилизацията на южната зона на деескалация и неговият интерес не се разминава със сирийската армия и с Русия. Още следващия месец ще покаже доколко тази хипотеза, разпространена в медиите на Израел, има основание.     Политическата криза в Италия е въпрос не само на партийна нестабилност или колебания за политиката. Проблемът със съставяне на правителство извади на преден план две опасности пред Европа, които със сигурност не са преодолени: „нормализацията“ на антисистемни партии, особено от крайната десница, от една страна, и дискусията не за надграждане, а за разпадане на еврозоната.   Европа навлиза в няколко различни сфери на повишена несигурност – трансатлантическия разлом, настъпателността на Франция, кризата в Италия, политическата перспектива в Испания, висящото положение с Брекзит.   Парадоксално, „анти-Тръмп” консенсусът се оказва единственото интеграционно събитие. Но с позиции като тази на Полша, например, и той е подкопан. Дори и Вишеградската четворка е вече твърде хетерогенна. Чехия и Словакия се придвижват към много по-различна политика от Полша или Унгария.   Въпреки впечатляващата международна активност, френският президент Еманюел Макрон още не е успял да се докаже като глобален държавник. Опита се да превърне Франция в мост между САЩ и Европа на мястото на Великобритания, но с последните ходове на Вашингтон тази претенция не получи шанс. Амбицията на Макрон да отвори път към Русия може да бъде по-скоро икономически ефективна, отколкото геополитически достатъчно реалистична.     За управлението сега се налага да потърси нов вътрешнополитически сюжет, който рязко да замени геополитическия приоритет от европредседателството. То Създаде впечатлението за завой на ГЕРБ и лично на Борисов към Москва. На този фон своеобразен е случаят с председателя на ПГ на ГЕРБ Цветан Цветанов, който се откроява като „дисидент“ с прозападна категоричност. Но и самият Цветанов е принуден да застане зад лидера си, докато Борисов е атакуван от „старите десни“.   ГЕРБ страда от обвинения отдясно, че вече е в практически русофилски унисон с БСП. Независимо дали изобщо е вярно, това може да има и непредвидим ефект върху консолидацията на БСП и нейната опозиционна яркост.     Предвидените за 24 юни избори в Турция ще създадат съвършено нова политическа ситуация – или внезапен край на „ерата Ердоган“ и продължителна нестабилност (която вероятно ще затвори Турция във вътрешните й проблеми), или окончателно укрепване на едноличната власт на президента (което вероятно ще даде импулс на още по-настъпателна външна политика, в т.ч. спрямо съседите). В ДПС, по всичко личи, че калкулират втория вариант като опасен за тях. Затова доста еднозначно те застанаха зад опозиционния кандидат-президент Мухарем Индже и му предоставиха възможност да говори на митинг против Ердоган в Кърджали, и то в присъствието на Мустафа Карадайъ.   Консенсусът между тримата лидери на Обединените патриоти пък е, че кабинетът остава. Заедно с това обаче те вече съвсем открито признават разминаванията си по повечето теми. Изпъква активността на Валери Симеонов, който успява достатъчно често да засегне важни проблеми и да провокира разгорещени дебати. Както и да се структурират позициите по тях, факт е, че подкрепящите вицепремиера многократно надхвърлят електоралното тяло на партията му. Като цяло, запазва се тенденцията Каракачанов да бъде по-балансираният, отворен за контакти в повече посоки, а Сидеров да залага напълно на „руската карта“, като по този начин предлага и комфорт на премиера Борисов във вземането на международни решения.   В ГЕРБ не могат да не са наясно какво значат зачестилите совалки на лидери на коалиционните партньори при други партии. Скорошни срещи на Корнелия Нинова с лидерите на ВМРО  ( Красимир Каракачанов )  и на НФСБ  ( Валери Симеонов ).  След година „стабилност“ на властта отново се вижда практиката на „плаващите“ парламентарни мнозинства (за вероизповеданията, за идеите на Валери Симеонов, за АЕЦ „Белене“ и т.н.).", "date": "2018.06.07", "title": "Световното пренареждане води до пренареждане в България"}
{"url": "http://epicenter.bg/article/Asparuh-Karastoyanov--BTPP--Rusiya-i-Kitay-tryabva-da-uchastvat-v-G-7-/156218/4/0", "text": "Поведението на американския президент Доналд Тръмп трябва да се разглежда от позицията му на бизнесмен. Именно от тази си гледна точка, той притиска някои държави, целейки постигане на икономическо развитие и стабилност за САЩ. Не можем да говорим за търговска война или за абсолютна изолация на САЩ. Това каза Аспарух Карастоянов, член на управителния съвет на Българска търговско-промишлена палата,    Всяко политическо събитие се оценява най-лесно и обективно чрез поглед към икономическите последици от него. Поведението на Тръмп отправя едно директно бизнес послание към света за желание за икономическа стабилност на САЩ, заяви той.  Карастоянов коментира и предстоящата среща на страните от формата Г-7 като посочи, че е необходимо още страни, чиято икономика влияе в световен мащаб, да се присъединят към него.  Ако големи и икономически силни страни като Русия и Китай не участват във формата и в провеждането на дискусии, то тежестта му отслабва. Можем да говорим за обективни и ефективни решения, ако говорим за формат Г-9 на първа стъпка - с участие на Русия и Китай в него, а по-късно за Г-12 - с Индия, Бразилия и други страни, които имат голяма икономическа тежест в световен мащаб, подчерта Аспарух Карастоянов.  ", "date": "2018.06.07", "title": "Аспарух Карастоянов, БТПП: Русия и Китай трябва да участват в Г-7 "}
{"url": "http://epicenter.bg/article/Sled-byagstvoto-ot-zatvora--Pelov-i-Kolev-sa-bili-zaedno-v-Botevgrad/156171/3/0", "text": "След бягството от затвора Владимир Пелов и Радослав Колев са се укривали заедно в апартамента в Ботевград, предаде Нова телевизия.   Двамата са отишли там около 25-26 април и са останали допреди около десетина дни. След това са напуснали жилището и в деня на стрелбата се е върнал само Пелов, а Колев все още не се знае къде е и дали е жив.   И двамата избягали затворници са били с променен външен вид – не са се подстригвали и са носели дълги бради.    Апартаментът е собственост на най-добрия приятел на Пелов – Нико Петков. Той е двоен убиец, осъден е, но се е самоубил в следствения арест. Последно в апартамента са живели съпругата на Петков и двете им деца.   Жената на Нико Петков - Весела и Пелов са имали някога любовна връзка. Не е ясно къде са били Пелов и Колев от деня на бягството от затвора, 3 април, до 25-26 април, когато са се скрили в апартамента в Ботевград. Когато са отишли обаче там са се грижили доста добре с тях, но най-вероятно принудително. Не са ги издали, защото са се чувствали заплашени. Казано им е, че ако ги издадат, ще има последствия.   Ясно е също, че синът на Пелов е знаел, че са там. В апартамента е намерен сак с граната и тротилови пресовки. Никой от съседите не е виждал двамата бегълци. Не е имало сигнали.", "date": "2018.06.07", "title": "След бягството от затвора: Пелов и Колев са били заедно в Ботевград"}
{"url": "http://epicenter.bg/article/Eksshefat-na-NSBOP-za-ubiystvoto-na-Pelov--Politsiyata-ne-si-e-svarshila-rabotata--video-/156172/3/0", "text": "„Фактите показват, че полицията не си е свършила работата”. Така бившият директор на НСБОП ген. Румен Миланов коментира убийството на избягалия затворник Владимир Пелов в центъра на Ботевград.   Ген. Миланов определи пропуските по издирването на рецидивиста като „системна грешка”, предизвикана от пренебрегване на много принципи.   „Полицията е загубила качеството си да работи ефективно, а ние като граждани искаме да имаме една ефективна полиция. Процесът по възстановяване на тази ефективност ще бъде дълъг”, коментира ексшефът на НСБОП.   Според него системата трябва да започне да се променя, следвайки примера на по-развитите в това отношение страни.   Ген. Миланов предположи, че Радослав Колев – мъжът, който избяга от затвора заедно с Пелов, също се укрива някъде.", "date": "2018.06.07", "title": "Ексшеф на НСБОП за убийството на Пелов: Полицията не си е свършила работата (видео)"}
{"url": "http://epicenter.bg/article/Leka-kola-se-udari-v-kamion-na-AM--Trakiya-/156182/3/0", "text": "Катастрофа между лек автомобил и камион стана на 75-ти километър на АМ \"Тракия\". Пострадали са две жени. Това съобщиха от пресцентъра на МВР, предаде Дир.бг.   Лекият автомобил се е ударил в товарния. Жената, шофирала колата и спътничката ѝ са транспортирани в болнично заведение за преглед и ако се налага - за лечение.   Движението към момента се извършва само в изпреварващата лента. На място има полицейски екип, който е запазил местопроизшествието.   Все още се уточняват причините за пътния инцидент. ", "date": "2018.06.07", "title": "Лека кола се удари в камион на АМ „Тракия“"}
{"url": "http://epicenter.bg/article/Trima-raneni-sled-strelba-i-boy-v-Kyustendil/156193/3/0", "text": "Трима души са ранени, а двама - в ареста, след конфликт в ромския квартал на Кюстендил. Спорът избухнал между членове на фамилиите Гольовци и Ропотамци, съобщи  Dariknews .   Инцидентът е възникнал снощи около 23.00 ч. Произведени били дори изстрели с огнестрелно оръжие. Конфликтът е овладян. РУ-Кюстендил продължава работата по случая, потвърди за Дарик говорителят на ОД МВР-Кюстендил Катя Табачка.   Пострадали са мъж, жена и 14-годишно дете. Мъжът, който е участник в сбиването, е с наранявания от нож. Жената е с огнестрелна рана в рамото. Тя е 65-годишна и е случайно ранена, прибирайки се към дома си. По първоначални данни няма опасност за живота им.   Детето е по-леко пострадало, с рана на главата. То също е било в близост до инцидента, придвижвайки се с колело.   Задържани са двама млади мъже - на 21 и 24 години. По-късно още четирима души бяха арестувани във връзка с инцидента в квартал „Изток”, съобщиха от пресцентъра на Областна дирекция на МВР – Кюстендил, предаде за „Фокус”.   По информация на Дарик повод за напрежението е станала демонстрация с нов автомобил и размяна на реплики в центъра на кв. Изток.   Общият брой на задържаните вече е шест души. Иззети са и две незаконно притежавани оръжия. Работата по случая продължава. Извършват се различни процесуални действия, допълват от РУ-Кюстендил.  ", "date": "2018.06.07", "title": "Трима ранени след стрелба и бой в Кюстендил"}
{"url": "http://epicenter.bg/article/Kriminalen-psiholog--Pelov-beshe-nahodchiv--reshitelen--bezkompromisen--za-razlika-ot-politsiyata-/156196/3/0", "text": "„Издънките на полицията станаха доста и май ги е страх повече от Пелов. Не че той не е човек, от когото трябваше да се страхуват – той е находчив, решителен, безкомпромисен. Но факт е, че полицията не показва подобен потенциал и капацитет. Не е нито решителна, нито достатъчно интелигентна. Това е поредната й издънка”. Това заяви в ефира на NOVA криминалният психолог Росен Йорданов.  По думите му Пелов е готов на всичко, той е изключително решителен и няма какво да губи.  Освен това Йорданов коментира, че за него е изненада, че Пелов се е върнал в Ботевград и толкова продължително е бил там.  „Предишният път там го задържахме”, коментира психологът, който участва при предишното залавяне на Владимир Пелов.  „Очевидно е взел някакви мерки. Имал е нужда от логистична подкрепа, която доколкото разбирам сега, си е осигурил принудително”, продължи Йорданов.  „Не е толкова просто да се предположи всичко това, по начина по който сега ни се представя”, коментира психологът.  По думите му е много важна е и местната полиция.  „Доколко добре е бил обезпечен районът от местната полиция, доколко имаш агенти в града да ти кажат какво се случва и как се случва”, коментира Йорданов.  Относно другия избягал затворник - Радослав Колев, Йорданов заяви, че би било много удобно за Колев всички да мислят, че е мъртъв.  „Мисля, че полицията трябва да го открие жив или мъртъв”, заяви още Росен Йорданов.  ", "date": "2018.06.07", "title": "Криминален психолог: Пелов беше находчив, решителен, безкомпромисен, за разлика от полицията "}
{"url": "http://epicenter.bg/article/Priyatelite-na-ubietsa-na-Pelov-zhiveyat-v-uzhas-i-strah--Ochakvat-otmashtenie-/156200/3/0", "text": "\"Ще има отмъщение, Пелов има наследници\", каза пред камерата на Bulgaria ON AIR Георги, по-известен като \"Мусата\", приятел на тежко ранения по време на вчерашната престрелка в Ботевград Марио Панчев. Най-вероятно Панчев е убил избягалия от Софийския затвор рецидивист Владимир Пелов в родния му град.  \"Хората се страхуват, защото от \"Групата\" те \"чистят\", когато не си удобен. В Ботевград има конфликт между българи и цигани, пребиват циганчета в дискотеките\", каза още той. Георги изрази увереност, че Пелов е можел да живее необезпокоявано в Ботевград, дегизиран с брада.  \"Полицията тук не обикаля като в София, тук полицаите идват само при инциденти\", обясни Георги. \"Марио много помагаше на циганите, той беше вярващ и набожен. От него знам, че Владимир го дебне отдавна. Не е заради жена, може да е за пари или имот. Сега ще живеем по-спокойно\", каза Георги \"Мусата\" в ефира на \"България сутрин\".", "date": "2018.06.07", "title": "Приятелите на убиеца на Пелов живеят в ужас и страх. Очакват отмъщение "}
{"url": "http://epicenter.bg/article/Chudoto-se-sluchi--krasivata-Simona-izleze-ot-koma-/156204/3/0", "text": "Красивата Симона Тодорова, която бе простреляна в слепоочието от Михаил Станчев в Слънчев бряг, излезе от кома преди няколко часа,    22-годишното момиче диша самостоятелно, жизнените показателите са стабилни, има двигателна активност, а лекарите правят и невъзможното, за да я върнат към живота.  Никой обаче не поема ангажимент как ще се възстанови, тъй като куршумът е нанесъл сериозни поражения. Това ще стане ясно в следващите дни, но предварителните индикации са добри.  В последните дни лекарите направиха два опита, за да я извадят от комата – първият неуспешен, а вторият – от снощи, след който момичето се събуди.  ", "date": "2018.06.07", "title": "Чудото се случи, красивата Симона излезе от кома "}
{"url": "http://epicenter.bg/article/Spetsializiranata-prokuratura-predade-na-sad-trima-granichni-politsai-ot-aerogara-Sofiya/156213/3/0", "text": "Специализираната прокуратура предаде на съд трима гранични полицаи от аерогара София, двама от които началници на смяна. Това съобщиха от държавното обвинение. Полицаите, заедно с двама легално пребиваващи в България граждани на Бангладеш, бяха задържани в края на февруари 2017 г. и обвинени за участие в организирана престъпна група за незаконно пропускане в страната на мигранти през ГКПП, с цел отпътуване към Западна Европа.   В хода на досъдебното производство на Специализирана прокуратура бе установено, че от септември 2016 г. те осигурявали преминаването през ГКПП на аерогарата на граждани от Бангладеш, Индия, Непал и Пакистан срещу 6000 до 10 000 евро на човек. Мигрантите пристигали от Кипър, като крайната им дестинация били страни от Западна Европа.   Двамата чужденци в групата имали сериозни контакти сред кипърската емигрантската общност. Чрез тях те набирали кандидати от островната държава и осигурявали информация за тях, в т.ч. снимки и копия на лични документи, датите на полетите им, на пристигащите, инструктирали ги на кое гише на „Гранична полиция“ трябва да се явят, за да не бъдат подложени на подробна проверка и върнати обратно.   От 2015 г. лицата от посочените страни следва да представят на граничните власти покани, обратен билет, средства, както да посочат повода за посещението си в България. Решението за влизане на такъв пътник взимал лично началникът на смяната.   Чужденците в групата първо обсъдили схемата за лесна печалба с инспектор от ГКПП на летището. Той пък уговорил в нея да се включат и двама началници на смени. Така групата започнала да действа през септември 2016 г. След като преминели през ГКПП, пристигащите от Кипър били посрещани от двамата бангладешци и настанявани в хотел, в квартири или в апартамента на единия от тях. После, срещу допълнително заплащане, им било оказвано съдействие за незаконното им преминаване в Сърбия на път за Германия, Холандия и други западноевропейски държави.   Предстои Специализираният наказателен съд да насрочи дата за разпоредително заседание по делото.  ", "date": "2018.06.07", "title": "Специализираната прокуратура предаде на съд трима гранични полицаи от аерогара София"}
{"url": "http://epicenter.bg/article/Yatak-na-Pelov--Zaplashi-me-s-pistolet--Vsyaka-sabota-zarezhdah-hladilnika-mu-za-200-300-leva-/156219/3/0", "text": "Свидетел на укриването на Владимир Пелов разказа за случилото пред бТВ. От съображения за сигурност в репортажа лицето му е скрито, а гласът му – променен.  По думите му Владимир Пелов е насочил пистолет срещу него и не е имал избор освен да си мълчи за местонахождението на престъпника.  „Той ми каза, че всяка събота между два и три часа трябва да бъда там, заплаши ме. Каза ми да ходя всяка събота да пазарувам страшно много неща, за 200-300 лв., запасяваше хладилника”, казва свидетелят.  По думите му престъпникът излизал нощем, но няма представа къде е ходил и какво е правил.", "date": "2018.06.07", "title": "Ятак на Пелов: Заплаши ме с пистолет. Всяка събота зареждах хладилника му за 200-300 лева "}
{"url": "http://epicenter.bg/article/SAS-dade-hod-na-deloto-za-otstranyavaneto-ot-kmetskiya-post-na-Ivancheva-i-Petrova/156235/3/0", "text": "От третия път Специализираният апелативен съд даде ход по същество на делото за окончателно отстраняване от кметския пост на кмета на столичния район \"Младост\" Десислава Иванчева и заместника ѝ Биляна Петрова. На няколко пъти двете влязоха в спор със съдебния състав и бяха предупредени, че ще бъдат санкционирани, съобщи БНР. Според прокуратурата, въпреки че е от почти два месеца в ареста, Иванчева продължава да управлява Общината. Иванчева и Петрова, които останаха в съдебната зала с белезници до влизането на съдебния състав и така не успяха да ревизират обичайната си комуникация с медиите чрез коментари и чрез предварително подготвени написани листове, поискаха да не се дава ход на делото и още време да препишат всички СРС-та по делото, защото установили, че е започнала подмяна на страници. Диалози между другия обвиняем Петко Дюлгеров и бизнесмена, от когото, според прокуратурата, тримата са поискали и получили 70 хиляди евро Александър Ваклин, които вече били чели, няколко дни по късно били редактирани в полза на Ваклин, твърдят двете. . Тричленният съдебен състав отказа да си даде отвод с мотив, че не смята, че е заинтересован от изхода на процедурата по отстраняване от длъжност на двете и нарече опасенията на Биляна Петрова \"абстрактни\", тъй като няма никакви доказателства, че те ще действат небезпристрастно. Така час след началото на заседанието все още не е започнало обсъждането на конкретния предмет на делото, а именно да бъдат ли окончателно отстранени от постовете им. Традиционно Петрова и Иванчева дойдоха по-рано, за да коментират пред журналисти онова, което са прочели през последните няколко дни. Този път обаче ръцете им бяха с белезници, за да не могат, както казаха те, да покажат онова, което са преписали в секретното деловодство, докато са се запознавали със СРС-та. Това станало по нареждане на съда, който искал да не им позволи да коментират доказателствата по делото, а тези доказателства, твърди Десислава Иванчева, \"вече сте забелязали, че се манипулират\", защото първоначално прочетени дешифровки на записаните разговори между Ваклин, Дюлгеров и нея вече били видоизменени и по начин да оневинят Александър Ваклин, това твърди Десислава Иванчева. Биляна Петрова пък каза, че реплика, която били прочели преди в СРС-та, че Александър Ваклин бил казал, че вместо да плаща подкуп, по-добре е да си купи кмет на \"Младост\", вече отсъствали от тези доказателства, които са чели през последните дни. Заповед на Иванчева от килията за уволнението на заместника ѝ Румен Русев – по-късно назначен за и.д. кмет на „Младост“, мотивира прокуратурата да поиска отстраняването ѝ. В заповедта разследващите видяха заплаха срещу ключов свидетел, разказал за корупционните практики в общината. Наказателният специализиран съд каза \"да\" на искането още преди две седмици, по настояване на Десислава Иванчева и Биляна Петрова, да четат секретните материали по делото, и отложи на два пъти окончателното решение. Във вторник двете пристигнаха в Апелативния специализиран съд с избрани, преписани на ръка, цитати от записани разговори между сочения за посредник в аферата – бивш районен кмет Петко Дюлгеров, и изнудвания за пари строителен предприемач Александър Ваклин.   Представени с инициалите Д. и В., те се чудят как \"ББ и ЦЦ търпят Иванчева\", притесняват се, че \"София ще се напълни с такива като нея и даже ще се появят на държавно ниво, ако не бъдат взети мерки\", те обсъждат и дали да не я заведат на Витоша, ако откаже да вземе парите.  ", "date": "2018.06.07", "title": "Скандали по делото за отстраняването от длъжност на кмета на \"Младост\" и заместника ѝ"}
{"url": "http://epicenter.bg/article/Tiradzhiyata--ubil-bremenna-zhena-i-mazha-y-na--quot-Trakiya-quot--pushil-marihuana/156236/3/0", "text": "Обрат по случая с украинския шофьор на тир, който мина в насрещното на магистралата и уби млад мъж и бременната му съпруга. Кръвните му проби са показали, че е употребил канабис, съобщи  Нова телевизия .   Всичко това стана ясно по време на съдебно заседание за мярката му за неотклонение.   Шофьорът отрече да е пушил марихуана и поиска да бъде освободен срещу парична гаранция. Решението на магистратите обаче е постоянен арест.   \"Експертизата е на кръвта и на урината на обвиняемия Станислав Пислар - марихуана. Активното вещество е тетрахидроканабинол - това е марихуана, канабис, което оказва влияние на квалификацията на деянието като особено тежък случай. Не само вредните последици с двамата убити, но и с това, че той се е поставил в такова състояние със съзнанието си, че не може да управлява адекватно автомобила\", коментира Андрей Атанасов, апелативен прокурор в Апелативна прокуратура-Пловдив.   „Това, че е установено наличие на следи от тетрахидроканабинол в кръвта на обвиняемия, не значи, че той е шофирал под въздействие на това наркотично вещество, тъй като в тази експертиза по никакъв начин не е описано в какво съотношение и по какъв начин би могло да повлияе способността му за бърза реакция при управление на моторно превозно средство. Ние сме наясно, че теорията доказва, че до 6 месеца могат да бъдат намерени такива следи\", контрира Даниела Витанова, адвокат на шофьора.", "date": "2018.06.07", "title": "Тираджията, убил бременна жена и мъжа й на \"Тракия\", пушил марихуана"}
{"url": "http://epicenter.bg/article/Avtobus-s-turisti-katastrofira-kray-Vidin--ima-raneni/156241/3/0", "text": "  Румънски автобус с туристи катастрофира между Видин и Монтана рано тази сутрин, съобщи Нова телевизия.   В автобуса са пътували 46 човека. 10 от тях са транспортирани във видинската болница. От удара трима са получили различни фрактури. Всички са прегледани и освободени.   Автобусът пътувал от София към Видин, когато преди град Димово е бил засечен от идващ насреща тежкотоварен автомобил. За да избегне челен сблъсък, шофьорът излязъл от пътното платно и се забил в крайпътните дървета.  ", "date": "2018.06.07", "title": "Автобус с туристи катастрофира край Видин, има ранени"}
{"url": "http://epicenter.bg/article/Sadat-opravda-bivshiya-rektor-na-Meditsinskiya-universitet-Vanyo-Mitev/156255/3/0", "text": "Съдът оневини бившия ректор на Медицинския университет в София - Ваньо Митев, както и бившия главен секретар на висшето училище Алексей Алексеев. Митев беше обвинен в безстопанственост, съобщи Нова телевизия.  Според прокурорите, докато Митев управлявал едно от най-големите висши училища у нас, е допуснал да бъдат записани повече от 100 чуждестранни студенти без задължителните приемни изпити и с по-малки такси за обучение. Така ощетил Медицинския университет с повече от 1 милион лева.  По-рано днес държавното обвинение поиска 6 години затвор за бившия ректор, но съдът прецени, че и двамата обвиняеми са невинни по всички обвинения.  ", "date": "2018.06.07", "title": "Съдът оправда бившия ректор на Медицинския университет Ваньо Митев"}
{"url": "http://epicenter.bg/article/Patyat-na-begaltsite-ot-zatvora--Dim-izdava-parvoto-im-skrivalishte--VIDEO--/156256/3/0", "text": "Все по-ясен става и пътят на бегълците Владимир Пелов и Радослав Колев в последните два месеца. След бягството от затвора двамата рецивидисти са успели да се придвижват без проблем до различни места, предава бТВ.  Последно двамата са се крили в апартамент в Ботевград, който е на няколко пресечки от мястото, където Владимир Пелов беше убит. Следите на Радослав Колев засега се губят.  Преди да отидат в апартамента обаче, по информация на bTV, двамата затворници се крият в старото крило на болницата в града.  Убежище за бегълците, според източниците на бТВ, е било и село Огоя, община Своге. Няколко дни след бягството излезе информацията, че затворниците може да са именно там, но полицията тогава не ги откри.  Първото скривалище на двамата бегълци, за което има информация, е постройка високо в планината край село Ябланица, отново в община Своге.  Там са ги видели двама младежи, които забелязали, че от барачката, собственост на баща им, излиза дим. Именно този дим е издал бегълците.  „Отваряме вратата и двамата бегълци срещу нас! И питат: „Момчета, какво правите тука?” Ние обясняваме: „Отиваме за див чесън” „А, добре, добре, не се бойте!”, казват ни. Ние им казахме, че не се притесняваме, при което затворихме вратата. Почервеняха и двамата, като отворихме... при което си мръднаха ръцете и ние помислихме да не е нещо пистолет, но нищо не стана”, разказва едно от момчетата.  Момчетата успяват да отидат при баща си и звънят в МВР. Два часа по-късно за проверка на сигнала идват полицаи, но се качват в планината едва на следващия ден.  „Показахме им къде трябва да се качат, но нямаше възможност – не бяха облечени подходящо, нямаха джип и седяха с нас и чакахме полицията...”, разказва момчето.  По същото време до колибата пристига джип, в който вероятно се качват Пелов и Колев и бягат.  Какъв точно е бил пътят на Пелов и Колев след това не е съвсем ясно.  Колев се издирва и сега.  ", "date": "2018.06.07", "title": "Пътят на бегълците от затвора: Дим издава първото им скривалище (ВИДЕО) "}
{"url": "http://epicenter.bg/article/Anton-Todorov--Reshenieto-za-AETs--quot-Belene-quot--e-vzeto-pri-upravlenieto-na-Kostov--/156237/2/0", "text": "\"Две години преди Сакскобурготски да обяви, че Белене ще се строи и преди решението в края на 2002 г. на правителството на НДСВ за това, има няколко предшестващи го решения на правителството на ОДС по този въпрос.\" Това написа във Фейсбук бившият депутат от ГЕРБ Антон Тодоров по повод протестите на т.нар. \"извънпарламентарна дясна опозиция\" срещу проекта за Втора Атомна.  „С решение от 26 януари 2000 г. на Висшия експертен технически съвет на Агенцията по енергетика и НЕС, АЕЦ „Белене” е определена за нова ядрена мощност на България - предпочетена пред строеж на блок 7 на АЕЦ „Козлодуй”. През януари 2001 г. Петър Жотев, вицепремиер в правителството на Иван Костов, подготвя доклад за състоянието на АЕЦ „Белене” и препоръки строежът да бъде размразен. Докладът предизвиква критиките на опозицията в парламента”, пише в Информационния център на БНТ в базата данни за историята на проекта АЕЦ „Белене”, пояснява още Антон Тодоров.  На вниманието на стотината протестъри от Дай, България и ДСБ:  Две години преди Сакскобурготски да обяви, че Белене ще се строи и преди решението в края на 2002 г. на правителството на НДСВ за това, има няколко предшестващи го решения на правителството на ОДС по този въпрос.  „С решение от 26 януари 2000 г. на Висшия експертен технически съвет на Агенцията по енергетика и НЕС, АЕЦ „Белене” е определена за нова ядрена мощност на България - предпочетена пред строеж на блок 7 на АЕЦ „Козлодуй”. През януари 2001 г. Петър Жотев, вицепремиер в правителството на Иван Костов, подготвя доклад за състоянието на АЕЦ „Белене” и препоръки строежът да бъде размразен. Докладът предизвиква критиките на опозицията в парламента”, пише в Информационния център на БНТ в базата данни за историята на проекта АЕЦ „Белене”.  На пресконференция в края на 2000 г. вицепремиерът Петър Жотев и председателят на НС тогава Йордан Соколов заявиха, че ще лобират за изграждането на АЕЦ „Белене” Жотев заявява дори, че ще настоява да се довърши втората ни атомна централа в Белене. Това бил и най-изгодния вариант, тъй като там, според него, са инвестирани $1,3 млрд.  „До месец в кабинета ще бъде внесен доклад за продължаване на строителството на АЕЦ „Белене” , съобщава пак през 2000 г. бившият вече плевенският кмет Найден Зеленогорски. И допълва, че научил това на среща с вицепремиера Петър Жотев в крайдунавския град.    ", "date": "2018.06.07", "title": "Антон Тодоров: Решението за АЕЦ \"Белене\" е взето при управлението на Костов! "}
{"url": "http://epicenter.bg/article/Dzhambazki--Toyaga-i-za-tsiganite--i-za-tehnite-zashtitnitsi-/156238/2/0", "text": "Докога ще се правите, че не виждате, че гетата раждат неграмотни, неспособни, неприспособими, несоциализирани дегенерати, допълва още заместник-председателят на ВМРО – Българско национално движение.   Във връзка с позицията на съпругата на вицепремиера Томислав Дончев и новината от последните часове, че от Български хелзинкски комитет поискали вицепремиерът да се разграничи от мнението на своята съпруга, българският представител в Европейския парламент и заместник-председател на ВМРО Ангел Джамбазки написа в официалната си страница във „Фейсбук“ остра и категорична позиция по темата.   В реакцията си той пита докога ще продължава лицемерието и фалшивата толерантност, докога ще си затваряме очите за безнаказаната циганска престъпност и за източването на социалните помощи от циганите.   Ето какво точно написа Ангел Джамбазки:   „Какъв гняв, какви расистки коментари, лицемери такива? Да, това е цялата истина. Морковите отдавна са откраднати. Време е за тоягата. Време е да се сложи край на безнаказаната етническа битова престъпност в махалите, на кражбите, на нападенията, на грабежите, на чудовищното библейско насилие над възрастни и слаби хора.  Онзи ден в центъра на София цигани с каруца пребиха хора на средата на кръстовище посред бял ден. Преди дни отново възрастен мъж бе пребит и убит от цигани в Ботевград.  Докога това лицемерие, докога тази фалшива толерантност? Докога ще се правите, че не виждате, че гетата раждат и произвеждат неграмотни, неспособни, неприспособими, несоциализирани дегенерати, които са и ще са в тежест на обществото?   Докога ще се правите, че не виждате, че в гетата се правят деца заради социалните помощи, които от своя страна се изпиват на секундата след като ги „пусне“ банкомата? Кога ще се загрижите най-сетне за това обитателите на катуните да придобият трудови навици, да си намерят почтена работа и да плащат данъци и осигуровки? Кога? Докога ще ни навирате в очите другите паразити от разните соросоидни комитети, които паразитират върху социалните паразити? Докога ще се правите, че не разбирате, че фалшивите защитници на човешките права и останалите негодници имат жизнена нужда от гетата? Че от тях се хранят с грантове?   Искали съпруг да се „разграничава“ от съпругата си, тези защитници на правата, де гиди болшевики недоправени. Тояга. И за едните, и за другите. И лопата. Да поработят нещо истинско.“", "date": "2018.06.07", "title": "Джамбазки: Тояга и за циганите, и за техните защитници!"}
{"url": "http://epicenter.bg/article/Burgas-otnovo-e-nay-dobriyat-grad-za-zhiveene-v-Balgariya--VIDEO-SNIMKI--/156239/2/0", "text": "Бургас е най-добрият град за живеене в България за 2017 година   За 11-та поредна година Дарик попита кой е най-добрият град за живеене и сравни всички 27 областни града по редица критерии. Това е ежегодното изследване, което цели да разбере къде съвременните хора се чувстват най-добре и кой град предлага добър и перспективен начин на живот.  В категорията \"Зелен град\" беше отличен Сливен, който, по думите на министъра на околната среда и водите Нено Димов, преработва над 90 процента от битовите отпадъци и има най-ниско ниво на фини прахови частици.  Като \"Евро град\" беше определена София. Вярвам, че всеки кмет на всяка община се опитва да прави най-доброто за неговия град, каза кметът Йорданка Фандъкова. Тя допълни, че това е екипна работа, защото никой кмет и никой град не може да се справи сам.  \"Бизнес град\" е Димитровград с разкрити 3150 работни места през 2017 г., а Смолян стана град на знанието.  В конкурса \"Моят град е моята крепост\" - част от кампания на МРРБ, министър Николай Нанков награди Шумен, Кюстендил, Стара Загора, Габрово и София.  В категорията \"Град на финансовата устойчивост\" наградата връчи на Пловдив министърът на финансите Владислав Горанов. Проблемът, според Горанов, е, че в повечето категории наградите отиват в Южна България. По думите му сега те, като управляващи, трябва да се насочат към подкрепа на Северна България, особено в развитието на инфраструктурата.  Досега признанието най-добрият град за живеене в България са печелили Стара Загора, София, Варна, Бургас и Велико Търново.  ", "date": "2018.06.07", "title": "Бургас отново е най-добрият град за живеене в България (ВИДЕО/СНИМКИ) "}
{"url": "http://epicenter.bg/article/Balgariya-e-domakin-na-parvoto-publichno-obsazhdane-na-Mnogogodishnata-finansova-ramka-na-ES-/156245/2/0", "text": "В рамките на Българското председателство на Съвета на ЕС на 8 юни София ще бъде домакин на конференция на високо ниво, посветена на бъдещето на политиката по сближаване в следващия програмен период, съобщиаха от пресцентъра на ведомството, ръкородено от Лиляна Павлова.   За пръв път на високо равнище ще бъдат обсъдени бъдещите приоритети и ролята на Кохезионната политика в проекта на Многогодишна финансова рамка на ЕС за периода 2021-2027 г., обявен от Европейската комисия през месец май тази година.   Срещата ще бъде открита от премиера Бойко Борисов и ще се води от вицепремиера Томислав Дончев. В дискусията ще участват също европейският комисар по бюджет и човешки ресурси Гюнтер Йотингер, а от българска страна – министърът за Българското председателство на Съвета на ЕС Лиляна Павлова, министърът на финансите Владислав Горанов и министърът на регионалното развитие и благоустройството Николай Нанков.   Участие ще вземат и представители на Европейската комисия, Европейския парламент, Комитета на регионите, министри от държавите-членки, социални партньори и др.", "date": "2018.06.07", "title": "България е домакин на първото публично обсъждане на Многогодишната финансова рамка на ЕС "}
{"url": "http://epicenter.bg/article/Slavi-pravi-partiya--shoumenat-i-GERB-tragvat-na-bitka-s-BSP-i-prezidenta/156234/2/48", "text": "Шоуменът Слави Трифонов вече е решил окончателно да прави партия. Решението за създаването на новата политическа формация е било взето категорично в последните дни, когато почти ежедневно темата е била обсъждана от екипа на „Шоуто на Слави“, научи Епицентър.бг.   На разговорите е било отчетено, че енергията и обществените очаквания към тв водещия трябва да бъдат трансформирани в политически проект, който да се яви на парламентарни избори, да влезе в Народното събрание и там да се опита да реализира политическите си цели.   Политически наблюдатели припомнят, че още през лятото на 2017 г. Слави беше решил да създаде партия, която той и сценаристите му лансират от няколко години насам. Тогава той написап писмо до медиите, в което обяви, че ще събира \"хора, които да управляват страната\". Обещаваше да ги намери, да ги представи, а хората сами да решат дали те са достойни да заместят сегашната политическа класа. Според него сегашните управници демонстрират некомпетентност и арогантност.   После обаче „Шоуто на Слави“ преподписа договора си с БТВ и шоуменът направи крачка назад. Решението му разочарова мнозинството от феновете му, останали излъгани от обещанията му час по-скоро да влезе в политиката и да „измете оялите се политици“. Сега обаче ситуацията очевидно се е променила, тъй като повечето от сериозните социологически агенция отчитат, че бъдеща партия на „Шоуто на Слави“ не само би влязла в парламента без проблем, но и от нея ще зависи кой ще управлява България.   В края на миналата година, агенция „Маркет линкс“, чийто бивш собственик е Румяна Бъчварова – началник на кабинета на премиера Бойко Борисов, публикува проучване, според което над 20% от българите биха гласували за евентуална политическа формация на шоумена. Подобни данни обнародва и „Галъп“, а социолозите от „Медиана“ преди седмица дадоха на Слави Трифонов дори 30% от гласовете на българите.   Още от миналата година „Шоуто на Слави“ има свои структури в страната, които сега са активирани. Макар името на партията все още да не е известно, симпатизантите на Трифонов работят активно на терен. Започнала е и сериозна организационна подготовка, част от която е под ръководството на бившия лидер на младежката организация на СДС Виктория Василева.   В изграждането на партийните структури дейно участие ще вземат и напуснали членове на БСП с организационен опит. Партията ще копира модела на НДСВ - нейни лица и двигатели ще бъдат българи от чужбина, които ще се върнат у нас, за да „оправят България“ - така, както направи царската партия в периода 2001-2009 г.  Лицата на партията на Слави ще бъдат успели лекари, адвокати и инженери, преминали през кастинга му за политици.   Задачата на „Ку-ку бенд“ пък е да пропагандира новия прокет чрез концертите си по света и у нас. Основната таргет група на новия политически проект са родените след 1989 г. граждани, израснали с песните на Слави Трифонов.   Близки до тв шоуто разказаха пред Епицентър.бг, че ако тази година БТВ не поднови договора с шоуто  ( което е малко вероятно )  лице на партията ще бъде самият Слави Трифонов. Ако и след лятната ваканция предаването остане в ефира на частната телевизия, председател ще бъде външен за екипа човек. И в двата случая рупор и основен пропагандатор на партията ще бъде вечерното шоу на Трифонов.    В ГЕРБ със задоволство отбелязват, че през последните месеци „Шоуто на Слави“ неочаквано е променило редакционната си политика, тъй като Борисов и  Цветанов вече не са редовно подигравани и осмивани. Гербери се кълнат, че между старите приятели Борисов и Трифонов, скарали се преди години заради строеж на столичен общински терен, има затопляне на отношенията. Дали това ще доведе до следизборно сътрудничество, още е рано да се каже. Твърде възможно е партията на Слави на измести \"Обединените патриоти\" в една бъдеща управленска коалиция.   Прави впечатление, че острата критика на \"Шоуто\" е насочена към президента Румен Радев и съпругата му Десислава. В момента президентът Радев е българският политик с най-висок рейтинт и фигурата, която е най-ярък отрицател на управлението на ГЕРБ.   Очаква се Трифонов и компания да издигнат кандидати за евроизборите през май 2019 г.", "date": "2018.06.07", "title": "Слави вече е решил окончателно - прави партия! Шоуменът тръгва на битка със статуквото"}
{"url": "http://epicenter.bg/article/Tomislav-Donchev-tvardo-zad-zhena-si--Shte-se-razgranicha-ot-Svetlana-samo-v-momenta--v-koyto-se-razvedem/156248/2/0", "text": "Вицепремиерът Томислав Дончев застана твърдо зад жена си заради медийната атака, на която тя е подложена през последните два дни, предава Флагман.бг.  Съпругата на вицепремиера Светлана скандализира социалните мрежи с антиромски коментар, публикуван в личния й профил във Фейсбук.  Тя написа:  \"Морковите за циганите са на свършване, време е за тоягата!\"  Публикацията събра много негативни коментари и е била докладвана като реч на омразата до администраторите на социалната мрежа. Постът бе свален, а това я провокира да публикува втори пост.  Той гласеше:  \"Да блокирате публикацията ми бе лесен ход, действие на слаби и страхливи хора. Не ме страх от вас. Няма да ме накарате да мисля различно, да се изразявам свободно и да споделям, това, което мисля. Нахъсвайте се помежду си колкото искате. Изпращайте ми анонимните си гнусни извратени пожелания. Не ме трогвате. Само ме карате да си мисля, че вярата в интеграцията е илюзия, с която съм живяла дълги години.\".  Днес от Български Хелзинкски комитет поискаха от вицепремиера или да се разграничи от изказването на жена си, или да подаде оставка.  Самият Томислав Дончев коментира за първи път изказването на жена си днес, след като връчи наградата за най-добър град за живеене.  Той беше лаконичен: „Ще се разгранича от Светлана само в момента, в който се разведа с нея. Изразът морков или тояга е метафора. Но с едно съм съгласен - всички граждани имат както равни права, така и равни задължения. А наличието на различни права и задължения пречи на интеграцията”.  ", "date": "2018.06.07", "title": "Томислав Дончев твърдо зад жена си: Ще се разгранича от Светлана само в момента, в който се разведем"}
{"url": "http://epicenter.bg/article/-Ogromen-3-metrov-piton-na-shoseto-shokira-Haskovo/156249/2/0", "text": "Огромен питон шокира преминаващите по международния път Е-80 край Хасково. Змията била дълга и 3,20 метра и лежала мъртва на асфалта. По окраската на влечугото е установено, че е тигров питон.   Змията предизвика голям интерес сред преминаващите, които спираха, за да снимат мъртвото животно. Очевидно те е било домашно отглеждано. \"Мисля, че е женски и е на възраст между 4 и 5 години\", заяви херпетологът от терариума в Минерални бани Георги Русев, предава haskovo.net.   Още снощи змията е прибрана в терариума в Минерални бани и ще бъде замразена, след което вероятно ще бъде унищожена.   Според Русев влечугото не е умъртвено от прегазване с автомобил, тъй като нямало следи от смачкване. Той не знаеше от какво точно е настъпила смъртта й и как е попаднала там. По думите му не е изключено да е изхвърлена на пътя от контрабандисти, решили да се отърват от нея.   \"Питонът не може да вирее дълго сред дивата природа в България, не може и да се развъжда, заради неподходящия климат. Този вид змии не понасят прекалените жеги заради прегряване“, обясни Русев.   По думите му змията е била добре обгрижвана и хранена. Според него не е и отровена. Питонът не е опасен за хората, каквото мнение беше насадено след откриването му. \"В света няма отровни питони\", заяви Русев.   Цената на малките змии започва от 100-тина лева, а по-редките видове са по-ценни и са малко по-скъпи.", "date": "2018.06.07", "title": "Огромен 3-метров питон на шосето шокира Хасково"}
{"url": "http://epicenter.bg/article/Rumen-Radev--Za-razlika-ot-drugi--az-nyamam-nachalnitsi---nito-v-Balgariya--nito-v-chuzhbina/156252/2/48", "text": "„За разлика от други, аз нямам началници нито в България, нито в чужбина. Разбира се, имам само един началник и това е българският народ, който ме е избрал и на когото съм се заклел да служа.“  Това заяви президентът Румен Радев пред журналисти днес в Трявна, помолен да коментира думите на министър-председателя Бойко Борисов, че критикува само управляващите, а не и опозицията и че опозиционният лидер Корнелия Нинова е негов „шеф“, съобщиха от прессекретариата на държавния глава.  „Критикувам там, където се вземат решения и се разпределят финансови средства. Ако започне и опозицията да го прави, тогава ще критикувам нея“, добави държавният глава.  Попитан за обявеното от българското правителство намерение да се поднови работата по отношение на АЕЦ „Белене“ и дали темата е била дискутирана при посещението му в Русия, държавният глава посочи, че реализацията на проекта няма как да се случи без участието на руските конструктори, които са произвели реакторите и гарантират ядрената безопасност и че въпросът е бил обсъден по време на работната му визита в Москва и Сочи.  „Що се отнася до вдигането на мораториума, приветствам го. Има заявен инвеститорски интерес и българското правителство има своите варианти и рационални идеи и нека да го оставим да събере необходимата информация, да проведе съответните преговори, да направи разчети, да ги представи и едва тогава да съдим рационален ли е проектът, безопасен ли е, изгоден ли е финансово за България и т.н. Затова призовавам да оставим правителството спокойно да си свърши работата“, посочи още Румен Радев.  ", "date": "2018.06.07", "title": "Румен Радев: За разлика от други, аз нямам началници - нито в България, нито в чужбина"}
{"url": "http://epicenter.bg/article/Toma-Bikov--Nikoy-ne-e-kazal--che-gyolat-se-e-prevarnal-v-pechelivsh-proekt-/156253/2/0", "text": "Никой не е казал, че гьолът се е превърнал в печеливш проект. Сега освен гьол имаме и оборудване за 3 милиарда, затова разликата в нашата позиция с БСП е, че залагаме конкретни изисквания към този проект. Позицията на БСП е, че този проект трябва да се строи на всяка страна.  Това каза депутатът от ГЕРБ Тома Биков в ефира на предаването „Денят на живо” по Канал 3.  „Даваме мандат за преговори, ако се постигне договореност с инвеститор. Парламентът е спрял проекта и правителството няма право да води преговори, сега вече има право и ако се постигне договореност, ще вдигнем и мораториума”, добави той.  „Има три възможности: да заровим тези три милиарда, да се опитаме да продадем тези реактори и третият вариант е да управляваме този актив разумно”, посочи Биков .  ", "date": "2018.06.07", "title": "Тома Биков: Никой не е казал, че гьолът се е превърнал в печеливш проект "}
{"url": "http://epicenter.bg/article/Otnovo-iskri-v-upravlyavashtata-koalitsiya---partiyata-na-Simeonov-vkarala-lobistki-tekstove-v-zakon/156254/2/0", "text": "Отново искри в управляващата коалиция – след като вчера Валери Симеонов подаде сигнал срещу Министерството на туризма, днес пък се заговори за прокарване на спорни текстове от неговата партия, предава бТВ.  Законът за устройство на територията, внесен от хората на Симеонов миналия месец, предвижда редуциране на преместваемите обекти по морето. Но и още нещо – да не се иска разрешително за строеж при разполагане на кабелни електронни съобщителни мрежи, например – телевизионни кабели. „Вицепремиерът Симеонов е лице, задължено да обявява интереси. Ако е имал такъв интерес, вероятно би го обявил“, коментира Данаил Кирилов от ГЕРБ.  Симеонов днес не даде коментар по темата.  „Ако някой има съмнение, че има конфликт на интереси, спокойно може да подаде подобен сигнал и да бъде разгледан“, каза Борис Ячев от НФСБ.  Опозицията пък е категорично против нововъведенията.  „Тези текстове са пълно безумие и подозирам някакъв челен севернокорейски опит“, заяви Манол Генов от БСП.  А ГЕРБ и патриотите се разминаха и по въпроса трябва или не вицепремиер да подава сигнал срещу министър заради обектите по „Слънчев бряг“.  „Това си е негово решение“, каза Данаил Кирилов.  „Истината е най-добрата политика е казал Конфуций“, пък заяви Славчо Атанасов от НФСБ.  И двете партии ще чакат съдът да се произнесе законни или не са обектите в „Слънчев бряг“.  ", "date": "2018.06.07", "title": "Отново искри в управляващата коалиция - партията на Симеонов вкарала лобистки текстове в закон"}
