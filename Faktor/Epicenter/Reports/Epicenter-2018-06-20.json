{"url": "http://epicenter.bg/article/Kravata-Penka-veche-nyama-da-se-gubi---podariha---dzhipies/157286/2/0", "text": "Още добри новини за най-известната крава в света – Пенка! Днес тя получи подарък, който ще ѝ помогне повече да не се губи по външната граница на Европейския съюз.  Отсега нататък кравата Пенка няма да бъде нарушител на европейските закони. Местоположението ѝ ще бъде следено с най-модерните технологии чрез система от сателити.   Устройството й е подарено от частна фирма.„Свързахме се със собственика и решихме да му подарим джипиес устройство, с което да наблюдава точното местоположение на кравата”, разказа Десислава Чалева от компанията пред БТВ.   Устройството се захранва със слънчеви батерии и изпраща сигнал къде е Пенка до сателит. Сателитът връща данните в мобилно приложение, което стопанинът Иван Харалампиев ще следи. От фирмата му подариха и нов смартфон, за да контролира кравата беглец.   „Ще получава аларма всеки път, когато кравата излезе от предварително зададена зона – това може да бъде зоната на стопанството или зоната на пасището. Така че кравата Пенка повече няма да се губи”, увери Десислава Чалева.   Това е вече супер нещо. Мисля, че ми се осъществи една от хубавите мечти! Много благодаря от все сърце, да са живи и здрави и така да помагат”, каза собственикът Иван Харалампиев.    Скоро кравата Пенка ще се върне в стадото си. Преди това ще я посети пратеник на Европейския парламент, за да се запознае с проблемите ѝ.", "date": "2018.06.20", "title": "Кравата Пенка вече няма да се губи – подариха ѝ джипиес"}
{"url": "http://epicenter.bg/article/BSP-vnese-vota-na-nedoverie-kam-kabineta--quot-Borisov-quot--3-v-delovodstvoto-na-parlamenta-/157235/2/0", "text": "ПГ на \"БСП за България\" внесе в деловодството на парламента вота на недоверие към кабинета \"Борисов\" 3, предаде репортер на Агенция \"Фокус\".  Вотът е на тема \"Сигурност\" и е подписан от всички 80 народни представители от парламентарната група.  Вота внесоха говорителят на ПГ на \"БСП за България\" Елена Йончева, ръководството на парламентарната група и депутати от БСП.   Българският гражданин вече не вярва в МВР, заяви Елена Йончева след внасянето на документите.  \"Правителството на Бойко Борисов е вредно за всеки български гражданин, опасно е за България и трябва да си ходи\", кочентира Елена Йончева след внасянето на вота.  „Внесохме необходимите подписи за вот на недоверие на правителството на Борисов. Мотивите за този вот черпим от Българската конституция. Съгласно чл. 105, ал. 2 Министерски съвет е длъжен да осигури обществения ред, националната сигурност на Република България. Очевидно е за всички и за всеки български гражданин, че това правителство не се справя със своето основно задължение. Поради тази причина правителството на Борисов е вредно за всеки български гражданин, то е опасно за България и трябва да си ходи“, каза Йончева. Тя поясни, че мотивите за внесения вот са изключително подробни.  „Мотивите са пълен провал на работата на Министерски съвет, за работата на МВР, в осигуряване на националната сигурност и провал в работата на Министерски съвет при осигуряване на необходимите условия за работа на българския военнослужещ. Дали сме десетки примери, с които може да се запознаете. Очевидно е, че доверието на българските граждани в работата на МВР е спаднало драстично. Българският гражданин вече не вярва на МВР и поради тази причина не съобщава за извършени престъпления“, поясни Йончева.  Говорителят на БСП заяви, че информация от МВР изтича и за това има десетки примери. Депутатът от „БСП за България“ отчете, че се увеличават неразкритите убийства. Тя даде пример с телефонните измами и отчете, че в България за 2017 г. неразкриваемостта на тези престъпления е 85 %, а сумите са се увеличи с 5 млн. лв. По думите ѝ има провал в работата при управлението на затворите.  \"Когато и да бъде внесен вотът на недоверие, е закъснял, защото всички български граждани страдаме от некадърното управление\", каза още Йончева.  На въпрос откъде БСП ще получи подкрепа, за да мине вота, Йончева заяви, че всеки патриот ще гласува в подкрепа на вота на недоверие.  ", "date": "2018.06.20", "title": "БСП внесе вота на недоверие към кабинета \"Борисов\" 3: Правителството е вредно за гражданите!  "}
{"url": "http://epicenter.bg/article/Volen-Siderov--BSP-nyamat-silen-argument-za-vota-na-nedoverie--prosto-napomnyat-za-sebe-si-/157238/2/0", "text": " Това каза пред журналисти в Народното събрание председателят на ПГ на „Обединени патриоти“ Волен Сидеров по повод внесения от БСП вот на недоверие към кабинета „Борисов 3“ на тема сигурност, предаде репортер на Агенция „Фокус“.  „ “, заяви той.  „ “, посочи Волен Сидеров.  „С вицепремиера Каракачанов говорихме “, каза още председателят на ПГ на „Обединени патриоти“.  \"Нямаме колебания как ще гласуваме за вота на недоверие. Трябва да отхвърлим вота на недоверие.  . В тон на обществените нагласи смятаме да гласуваме така, че вотът да не мине. БСП действат на календарен принцип, вот на недоверие в началото и края на европредседателството\", заяви Волен Сидеров.   \"В предизборната си кампания обещахме, че във всяко населено място ще има полицай. Все още не сме се отказали и се опитваме да направим нещо по този въпрос.  . Надявам се, че ще се направи скоро\", каза още той.  \"Има два типа хора - чучулига и сова. Аз съм сова. Предлагам да работим и нощна смяна с Корнелия Нинова\", отговори той на предложението на Нинова, НС да работи и през август.  , завърши Волен Сидеров.  ", "date": "2018.06.20", "title": "Волен Сидеров: МВР се нуждае от реформи, но БСП нямат силен аргумент за вота на недоверие"}
{"url": "http://epicenter.bg/article/Borisov-na-klyuchov-forum-za-migratsiyata-predi-sreshtata-na-varha-na-ES-/157250/2/0", "text": "Няколко ключови лидери на държави от Европейския съюз ще проведат мини-среща на върха в Брюксел, за да обсъдят проблемите, свързани с миграцията, предава AFP, цитирана от Агенция \"Фокус\".  Дискусията ще се проведе в неделя, 24 юни, броени дни преди юнската среща на върха на ЕС, поясни председателят на Европейската комисия Жан-Клод Юнкер.  Източник на агенцията разкри, че в „неформалната работна среща“ ще участват лидерите на Германия, Франция, Италия, Испания, Гърция, Австрия и България.  Друга информация за мини-срещата на върха в Брюксел към момента не се съобщава.  Съветът на ЕС (т.нар. среща на върха) ще се проведе на 28-29 юни в Брюксел. Kа него държавните и правителствените ръководители от ЕС ще обсъдят най-неотложните въпроси, включително: миграцията, сигурността и отбраната, работните места, растежа и конкурентоспособността, иновациите и цифрова Европа дългосрочния бюджет на ЕС (МФР), външните отношения.  Лидерите от ЕС ще обсъдят и Брекзит (във формат ЕС-27), както и еврозоната (във формат среща на върха на държавите от еврозоната).  ", "date": "2018.06.20", "title": "Борисов на ключов форум за миграцията преди срещата на върха на ЕС "}
{"url": "http://epicenter.bg/article/Tsvetan-Tsvetanov--Votat-na-BSP-e-absolyutno-neumesten--Obshtestvoto-ochakva-palen-mandat-/157251/2/0", "text": "Вотът на недоверие, който поиска БСП, е абсолютно неуместен, е мнението на зам.-председателя на ГЕРБ и лидер на парламентарната група на партията Цветан Цветанов. Той е убеден, че обществото очаква пълен управленски мандат на правителството. Цветанов коментира пред медиите в парламента внасянето на искането на недоверие към кабинета \"Борисов 3\" от страна на левицата. Вторият човек в ГЕРБ обърна внимание и на високите оценки, които е получила България за организацията на председателството.   Политическите кризи водят до отклоняване на вниманието от поетите ангажименти по реализирането на секторни политики, продължи да излага аргументите си вторият човек в ГЕРБ.   Тъй като основният мотив на червените е несправянето на кабинета по темата сигурност, Цветанов бе запитан не са ли станали много гафовете на МВР напоследък. Министерството прави всичко, за да се справи, оправда ги Цветанов. И напомни, че са били освободени служители на МВР на високи позиции. Не смятам, че след всяко извършено престъпление веднага трябва да се иска оставка, продължи Цветан Цветанов.   \"БСП показват устойчивост в поведението си – искаха вот на недоверие преди председателството, сега искат след него\", каза председателят на ПГ на ГЕРБ в началото на изложението си пред журналистите.   Цветанов уточни, че от ГЕРБ не са се запознали с официалните мотиви на БСП за вота на недоверие. Според него дебатът по искания вот на недоверие трябва да бъде във вторник на извънредно заседание, за да не се пилее парламентарно време. А самото гласуване - в края на седмицата (следващата), защото много депутати имали ангажименти в избирателните си райони.      ", "date": "2018.06.20", "title": "Цветан Цветанов: Вотът на БСП е абсолютно неуместен! Обществото очаква пълен мандат!"}
{"url": "http://epicenter.bg/article/Vizhte-motivite--s-koito-BSP-iska-vot-na-nedoverie-sreshtu-kabineta--quot-Borisov-3-quot-/157254/2/0", "text": "Парламентарната група на „БСП за България“ внесе вота на недоверие срещу третия кабинет на Бойко Борисов. Той е за провал на правителството в политиката в сферата на сигурността. Социалистите депозираха в деловодството на парламента 80 подписа, събрани само от тяхната парламентарна група.   Разискванията по внесения вот на недоверие трябва да се състоят минимум 3 дни и максимум 7 дни след депозирането му. Председателят на парламентарната група на ГЕРБ Цветан Цветанов обаче заяви, че искането за сваляне на правителството ще бъде разгледано на извънредно заседание на парламента във вторник на 26 юни 2018 г.                                                                                                                                                         .                                                                                    ", "date": "2018.06.20", "title": "Вижте мотивите, с които БСП иска вот на недоверие срещу кабинета \"Борисов 3\" (пълен текст)"}
{"url": "http://epicenter.bg/article/Valeriya-Veleva--Vnimavayte-s-maykite--Te-mogat-da-raztresat-vlastta--/157255/2/0", "text": "„  Този проблем в някаква степен започва да прилича на проблема с обгазяването на Русе и протестите на Русенския комитет от последните години на Живковото управление, който разтърси тогава властта“.  Това заяви Валерия Велева в сутрешния блок на тв Bulgaria ON AIR.  „  Важно е как се отнасяме към тези майки и деца. Всяка изпусната реплика, всяко непремерено действие на човек от властта може да предизвика взрив в държавата. Тези майки са изправени до стената, те нямат какво да губят.   Не се знае откъде може да пламне чергата“, подчерта Велева.   и всички страни трябва да проявят разум в решаването му. „Става въпрос за 50-60 000 деца с увреждания, а до тях има един до двама възрастни поне. Много хора са засегнати. Ако говорим за чисто финансовия аспект, защото и той е важен, решението се крие в между 600 и 700 млн. лв. годишно. Властта трябва да се приготви за тази сума, защото както майките, така и останалите хора смятат, че това е справедливо. Трябва да намерим тези пари, защото отношението към тези деца е мярката за нашата цивилизованост“, заяви проф. Константинов.   На такъв морален казус нито една власт не би могла да издържи. „Представете си депутатите да тръгнат по моретата, журналистите да ги следят къде почиват, а в това време майките да стоят по площадите – това е абсурдно!  посочи журналистът.  Гостите в студиото коментираха и случващото се с делото за инцидента в завода за боеприпаси край Горни Лом. Четири години след взрива в завода, в който загинаха 15 души, съдът оправда всички обвиняеми. „Подобни дела са най-трудни, защото няма свидетели, а и трагедията е огромна. Трудно е да се определи къде е грешката, но няма как да няма виновни. Нещо е куцало в обучението на служителите, нещо не е било наред. Делото няма да завърши по този начин\", подчерта проф. Михаил Константинов пред Bulgaria ON AIR.  Валерия Велева коментира, че в обществото се нагнетява чувство за безнаказаност, за огромни прегрешения, за огромни беди, за които няма виновни. \"Няма как за 15 отнети живота да кажеш, че няма виновни. Това просто не е нормално!\"   Според журналиста „натрупват се примери за това как нашето общество не се движи по правила.  . Няма правила за хората с увреждания, няма правила, когато някой направи грешка, да понесе отговорност.   Гостите в студиото заявиха, че вотът на недоверие няма да мине, но много е важно как опозицията ще поднесе мотивите за вота и как ще изнесе дебата в парламента.  България ес най-добри показатели по разкриване на убийства. От 98 убийства за миналата година са разкрити 97, а в момента се разкрива 98-ото. Няма такава държава в Европа. Ние имаме малко повече от 1 убийство на 100 000 души. В Латвия и Литва са по 5. А България е в първата петица по нисък брой убийства. По брой изнасилвания сме 10 пъти по-добре от Великобритания и 20 пъти по-добре от Швеция“, посочи математикът-анализатор  Той обаче уточни, че тези добри показатели са за миналата година. „А тази година тръгваме зле – шесторното убийство, бандити се стрелят по улиците...“ престъпление след престъпление.  И двамата анализатори се обединиха около тезата, че когато има пропуски в системата, грешки, за които виновните не са наказани, това води до ", "date": "2018.06.20", "title": "Валерия Велева: Внимавайте с майките! Те могат да разтресат властта! "}
{"url": "http://epicenter.bg/article/Dashteryata-na-Iliana-Raeva-se-nahvarli-na-maykite-s-uvrezhdaniya-/157258/2/0", "text": "Дъщерята на Илиана Раева и Наско Сираков Славея се нахвърли на  майките на деца с увреждания чрез личния си профил в социалната мрежа.    Според гневния й пост исканията от последните дни са просто \"вдигане на патардия\", а отговорността за отглеждането на дете с увреждания пада изцяло върху родителите му.    Славея смята, че майките сами избират този начин на живот, решавайки да родят болно дете.            Публикацията събра множество негативни коментари на потребители и въпреки, че беше изтрита, светкавично се разпространи в медийното пространство. ", "date": "2018.06.20", "title": "Дъщерята на Илиана Раева се нахвърли на майките: Държавата и хората не са ви длъжни!"}
{"url": "http://epicenter.bg/article/Politseyska-aktsiya-pred-bankov-klon-v-Sofiya/157214/3/0", "text": "Акция на МВР се провежда в центъра на София. Патрулка с полицаи се намира пред банков клон на централния столичен бул. „Евлоги и Христо Георгиеви”, съобщи bTV.   Банката, както и банкоматът пред нея, са опаковани с полицейска лента. По информация на bTV има няколко задържани.   От МВР засега отказват подробности за операцията. Няма видими следи от взлом или взрив на банкомата.  ", "date": "2018.06.20", "title": "Полицейска акция пред банков клон в София"}
{"url": "http://epicenter.bg/article/Levche-za-chadar-i-shezlong-na-tsentralniya-plazh-v-Primorsko/157259/4/0", "text": "Правителството определи концесионерите на морските плажове \"Приморско-централен\", община Приморско и \"Св. Св. Константин и Елена - голям плаж\", община Варна, съобщи пресцентърът на кабинета.   Концесионерите са определени след проведени конкурси и ще стопанисват плажовете за срок от 15 години. За концесионер на плаж \"Приморско-централен\" е определен \"СОФ ПРОЕКТ ИНЖЕНЕРИНГ\" ЕООД. Той ще предлага цена на чадър и на шезлонг от по 1 лв. в платената зоната на плажа.   Плажът \"Св. Св. Константин и Елена - голям плаж\" ще се стопанисва от \"Свети Свети Константин и Елена Холдинг\" АД. Цената за ползване на чадър и шезлонг е от по 10 лв.   Прекратява се процедурата по предоставяне на концесия за услуга за морски плаж \"Ривиера\", община Варна, поради липса на оферта, чието съдържание да отговаря на изискванията, определени с документация за концесията, пише още в съобщението.  ", "date": "2018.06.20", "title": "По левче за чадър и шезлонг на централния плаж в Приморско"}
{"url": "http://epicenter.bg/article/Robertu-Azevedu--Svetovnata-ikonomika-e-v-opasnost-/157226/11/33", "text": "Срещата на седемте водещи икономически нации потвърди, че в търговската политика съществуват сериозни разногласия. Винаги е жалко, когато изпускаш възможността да отстраниш недоразуменията.  За да спрем глобалната търговска война, трябва да подкрепим диалога. Ако и занапред не разговаряме един с друг, положението неизбежно ще се изостри.  Враждебността сред партньорите от Г-7 наистина е много голяма. За това трябва да внимаваме атмосферата на следващата среща да не бъде нарушена, а да бъде продуктивна.  Ако политическите лидери не останат конструктивни, тогава световната икономика и нашите граждани ще пострадат силно от това. Световната икономика е в опасност.  Ако положението в световната търговия продължи да се изостря, тогава ни заплашва световна рецесия. И ние вече виждаме признаците за това. Процесът на спад вече е започнал.  Тези признаци се проявяват в сдържаността, която проявяват компаниите при инвестициите и в покупките. Този процес ще се усили, ако търговската война продължи.  Нито една държава няма да бъде пощадена от търговската война. САЩ обосноваха въвеждането на наказателните мита със заплаха за националната им сигурност.  Това е доста необичайно. Членовете на СТО не трябва да използват подобен аргумент при всеки удобен случай. Всяка страна е свободна да говори за своите интереси на безопасност, но, оставайки в определени граници.  Либерализацията на търговията винаги е нещо добро. Правителствените и държавните глави винаги трябва да развиват тази идея...  Знаем, че световната търговия не е идеално балансирана. Много страни смятат, че трябва да подобрят своето положение.  Ние в СТО сме на мнение, че всички ще спечелят, ако търговските ограничения бъдат сведени до минимум.  Винаги има няколко причини за нарушаването на търговския баланс между страните. И тук не става дума само за митата, но и за конкурентоспособността, валутните курсове или националната икономическа политика на всяка отделна държава.  По тази причина политиката в областта на търговията не трябва да се ориентира само на търговските дефицити.   ", "date": "2018.06.20", "title": "Роберту Азеведу: Световната икономика е в опасност "}
{"url": "http://epicenter.bg/article/Panko-Anchev---strastta-na-razuma/157237/6/0", "text": "  Истинската критика е не само разум на страстта, но и страст на разума. Най-доброто доказателство в това отношение е литературнокритическата и философската енергия, която Панко Анчев разгръща през годините. Впечатляващи са неговите усилия да навлиза в неизследвани духовни територии, безстрашието му да се втурва в  редица бели полета от историята и философията на българската литература и култура от епохата на Средновековието до наши дни. Само през последното десетилетие той поднесе на читателя книгите: „Философия на литературната история“, „Разумът в българската история“, „Малкият народ“,  „Друг начин на мислене“, „Смисълът на литературознанието“, „В зоната на разпада“. Във всяка от тях не се страхуваше да поставя труднорешими въпроси или да предлага оригинални нови теоретически постановки и хипотези. Неизтощимата страст на неговия критически разум ни кара да мислим, че се възприема като пътешественик, застанал на прага на сериозни открития и разбулване на пелената пред редица неовладени духовни пространства.   Но действителното разгръщане на страстта на критическия разум на Панко Анчев виждаме в уникалната поредица „Българският ум“, която критикът реализира през последните няколко години. В нея той ни поднася блестящи и проникновени анализи върху творчеството и начина на мислене на Георги Раковски, Христо Ботев, Иван Хаджийски, Цветан Стоянов, Антон Дончев, Тончо Жечев. С това фундаментално критическо шестокнижие Панко Анчев пръв от българските литературни теоретици, историци и философи прозря необходимостта от друг начин на мислене, от друг ракурс и друг подход  при анализа на духовно-историческото ни наследство.   Нека се спрем само на две от тези изследвания, които дават най-ярка представа за мащабите на цялата поредица – изследването „Христо Ботев като мислител“ и „Българският ум. Непрочетения Г.С. Раковски“.   Неслучайно като подзаглавие за книгата си „Христо Ботев като мислител“ критикът е сложил формулировката „Хипотези“. От самото начало той откроява своята позиция – опит за преразглеждане и преоценка на досегашната изследователска традиция в ботевоведението. Панко Анчев възприема подхода на радикалната преоценка. И действително, ако прегледаме хилядите страници, изписани досега през последните сто и тридесет години и посветени на гениалното духовно наследство на Ботев, както и на неговата драматично-трагична биография, ще се убедим колко малко са приносните изследвания, колко планини от думи на преразказ и компилативни и скучни съчинения задръстват литературата за Ботев.   Самото поставяне на темата   е не само много задължаващо, но и съдържа елементи на благородна естетико-философска провокация. Десетилетия наред Ботев е разглеждан само като гениален поет, публицист и революционер, но от вниманието на изследователите е убягвало Ботевото схващане за българската история. Тук Панко Анчев разсъждава за неговите социално-политически концепции. Според критика мисленето на Ботев е изцяло политическо и в същото време той не е фанатик, който сляпо вярва и върви към определена цел. Социално-политическата философия на Ботев е философия за начина на устройство на човешкото общество. Ето защо пред очите му винаги е движението на обществото, процесите в народните недра спрямо конкретната политическа цел на момента – а тя е националното освобождение.   Панко Анчев проницателно отбелязва парадокса, че Ботев е поет на епохата след Иван Вазов, макар че героичният му жизнен път завършва, преди великият народен поет да разгърне своето епично творчество. Ботев е предтеча на модернистичния тип личност, като че ли той предусеща проявата на ницшеанския свръхчовек, самотния, гордия, отчуждения, силен дух. Това обяснява факта, че той е цялостно изградена и осъзнала себе си като единство на твърдост и раздвоеност личност.   Нашият критик търси другата гледна точка – непознатата, нетривиалната, може би даже провокативната. В контекста на този друг начин на мислене за гения, който отхвърля щампите и клишетата, Панко Анчев разглежда романтизма на Ботев, съпоставен с реализма на апостолите на националната революция, и разсъждава за драмата на нашите поборници, които имат погрешна представа за бунтовната свяст на българите в навечерието на Априлското въстание. Огромна тема тук е така наречената митологема за робското съзнание на народа, емблематизирано от такива „нравствени изродици“ (по думите на Левски) като хаджи Иванчо Пенчович или дядо Въльо. Панко Анчев справедливо отбелязва, че не толкова робският манталитет на българите тогава е пречка за народната незабавна и отчаяна революция, за която мечтае Христо Ботев, колкото общата неподготвеност на обществото.             Панко Анчев прозорливо посочва и наднационалния характер на духовните търсения на Христо Ботев. В огнената си публицистика геният дава десетки примери за удивителна интуиция и впечатляващ интелект, когато анализира общите политически тенденции на европейската и световната сцена. Критикът тук прави сполучливи паралели с тезата на Достоевски (от прочутата му реч за Пушкин) за всемирната отзивчивост на великия творец, за способността му да разбира чуждите народи и култури и да се въплъщава в техния свят. Естетическите и художествените натрупвания до Христо Ботев водят до избухване на ново качество и появата на гения Ботев бележи възникването на качествено ново равнище – именно в публицистиката си Ботев проявява ново отношения към културата и света. „Всемирната отзивчивост” на неговата душа му позволява да обича до болка своя народ, но и да разсъждава за нацията като за неразривна част от общото органично европейско и световно цяло. От тази гледна точка Ботев е отрицание на безродния космополитизъм, той добре проумява, че космополитът обича човечеството абстрактно и няма съзнание и чувство за собствения си народ.   Продуктивни са разсъжденията на Панко Анчев за теорията на българското освобождение по Христо Ботев. Според него огромната заслуга на поета революционер за българската национална революция и освобождение като цяло е, „че той постави българския въпрос и България в контекста на Европа, превърна го в общоевропейски въпрос, свърза го с историческите тенденции и му придаде „просвещенски смисъл”. България в теорията на Христо Ботев е в Европа, част от нея е и не може Европа да съществува, без да забелязва липсата на българска държава”. Панко Анчев разглежда Ботев в цялата сложност на социалния и политическия контекст в навечерието на Априлското въстание. От една страна, зараждащата се българска буржоазия е все още твърде незряла, с неизбистрено самосъзнание. От друга, главната й беда е нейният дуализъм, люшкането и неудържимото компромисно мислене, което мечтае да балансира между статуквото и идеята за самостоятелна национална държава. Ботев и в това отношение далеч изпреварва времето си. Той е за радикална обществена промяна, не само за национална, но и за решителна социална революция, идея, която най-светлите умове на обществото ще развият след десетилетия.   Още една проблемна тема от огромното духовно наследие, неразглеждана задълбочено досега, е тази за Бога според Христо Ботев. Панко Анчев коментира същността на възрожденското обществено съзнание. Секуларизацията на Българското възраждане води до взривни и резки промени. Борбата за църковна независимост постепенно извежда до все по-революционизиращо се национално самосъзнание.   Тук отново се сблъскваме с един парадокс. Колкото повече се отделя гражданското съзнание от религиозното, толкова повече се радикализира проблемът за взаимоотношението между прогреса и вярата. От една страна, Българската православна църква има исторически заслуги освен за извоюването на църковна независимост, още и за самото национално освобождение. Да си припомним тук, че редица от висшите архиереи, както и десетки свещеници са участници в същинската подготовка на въстанията – те са членове на тайни революционни комитети, книжовници, които разпръскват не само познание, но и подготвят народа за бунт и т.н. От друга страна, след Освобождението много бързо започват да избуяват и преки атеистични настроения. В такъв исторически контекст Панко Анчев разглежда и атеизма у Ботев.   Главната религия за Ботев е националното освобождение. За преследването на тази върховна цел той не щади сили, енергия да критикува екзархията и духовенството, когато проявяват нерешителност или мудност в подготовката на националната революция. Но християнството и българската църква, верни на Христовите послания, проповядват смирение, което според Христо Ботев в конкретния исторически момент е вредно за отстояването на националноосвободителната кауза.   Ботев акцентира върху политическия елемент на възрожденския атеизъм. Прагматиката на конкретното историческо време очевидно вече диктува други решения. Разбира се, главният въпрос, който поставя в своята публицистика Ботев и който го занимава извънредно силно, е за Човека в онова взривно и бурно изменящо се конкретно историческо време. Възраждането и националните революции в Европа пораждат понятията свобода, равенство, справедливост, солидарност, права на човека. Огромни възможности дава яркото публицистично наследство на Ботев да разсъждаваме върху формирането на новия възрожденски човек в България. В Отечеството се установява нов тип личност с ясно буржоазно съзнание според Панко Анчев. Тази личност окончателно се е разделила със средновековните представи за живота и устройството на обществото. Именно Ботев първи очертава нейните характеристики.   Пътят на тази личност е дълъг - от средновековното смирение до революционното непримирение. Чувството за лична и национална свобода се изостря до крайна степен и понякога се превръща дори в „неудържима страст и полет“. Всичко, което се случва около героя, се оценява именно под знака на свободата и революцията. И затова за Христо Ботев добър е този човек, „който не се примирява и подчинява, не щади себе си заради общото благо, живее енергично и динамично, самообрича се на гибел, за да избави народа от робство и несправедливост“. Разбира се, тук възниква въпросът и за антитезата на героя – неизкоренимата, уви, хаджииванчопенчовщина, дядовъльовщина. Конформистите, онези шушумиги, чиято водеща житейска философия е „преклонената главичка остра сабя не сече“, са другият полюс на общественото съзнание. Но Ботев се интересува от обобщения образ на героя на епохата – разкрепостения човек, личността със свободен разум и свободен дух, достойната фигура, за която се отнасят думите: „няма власт над оная глава, която е готова да се отдели от плещите си в името на свободата на Отечеството“. В образа на човека на Христо Ботев се фокусират сложните и динамични процеси през Възраждането. Там има и нетърпение, когато става дума за извоюване на националното освобождение, има и колебание и нерешителност. Този човек все още е лишен от суровия прагматизъм на типичния буржоа и понякога даже воюва с него от патриархални позиции. Заслугата на Ботев е, че откроява динамиката на формирането на този сложен тип преходна личност.   Любопитни са анализите на Панко Анчев в главата „България между Изток и Запад според Ботев“. Критикът проницателно посочва, че Ботев пръв определя българската свобода като точката, през която минава европейското разделение Изток–Запад. В стотиците си статии и антрефилета публицистът Ботев се откроява като ярък политически писател. Но той е едновременно с това и социолог, и политолог. Коментарите му безпогрешно следват сложните извивки на европейската дипломация, те разкриват циничния баланс, поддържан от великите сили, и съдбата на болния човек – Турция като функция на противопоставянето между Изтока и Запада. Ботев ясно осъзнава, че Европа има интерес да пречи на Русия да разшири влиянието си на Балканите и затова изкуствено поддържа грохналата вече Османска империя. Ботев демаскира двуличието на европейските политици, които на думи проповядват просвещенските идеали и ценности, а на дело работят срещу тях и прокламират идеи за още по-жестоко подчинение на и без това поробените и страдащи народи. Любопитно е сравнението, което Панко Анчев прави между Ботевите идеи за бъдеща свободна България и славянофилския проект на Николай Данилевский, заявен в книгата му „Русия и Европа“. Според Ботев „на малките и на независимите вече държави, т.е. на Сърбия, на Гърция, на Румъния и на Черна гора да се даде по една част от турските европейски владения и да се оставят да приберат разпръснатите части на своите народности, а именно на Сърбия да се  даде Босна, Херцеговина и една част от така наречената Стара Сърбия; на Гърция – Тесалия и Епир; Румъния да се възведе до степен на кралевство и да й се помогне да очертае своите народни граници в Австрия и отчасти в Русия; Черна гора да се съедини със Сърбия, или ако не, то да й се разширят границите на юг с Албания, а на север с една част от Херцеговина; а българите, които населяват България, Тракия и Македония, да съставят отделно и независимо кралевство. Цариград да остане волни търговски град под покровителството на великите сили.“   Мощните социални трансформации и обществените разломи в края на XX и началото на XXI век ни изправиха пред въпиющата необходимост от преоценка на всички ценности (нека си припомним тук прочутата формула на Фридрих Ницше). И колкото тази преоценка беше нужна на обществото, за да се ориентира във всеобщия хаос от загубата на едни идеали и цели и липсата на нови техни заместители, толкова по-ярка ставаше необходимостта да се върнем към творчеството, примера и духовните послания на големи наши мислители, писатели, интелектуалци от по-близкото и по-далечното минало, които биха могли да дадат отговори на тревожещите ни въпрос.   Поразително е, че повърхностното четене, шаблонният подход и люшкащата се между поредните идеологически и политически конюнктури нагласа на ума са замъглявали десетилетия наред отношението към същностното, дълбоко органичното в творчеството и идеологията, както и в цялостното значение на удивителната личност на Г. С. Раковски. Изследването на Панко Анчев „Българският ум.   Непрочетеният Г.С. Раковски“ доказва, че „безумният мечтател и образ невъзможен”, както го нарича Иван Вазов, e един от най-големите български писатели, публицисти, учени, един от най-значимите и оригинални български мислители, чийто стратегически идеи имат изключително значение на българското Възраждане, за укрепването, за развитието и успешното осъществяване на българската национално-освободителна революция.   Нашият автор се интересува главно от идеите на Раковски – той ни поднася своеобразна биография на идейните му разбирания, идеологията, естетиката, историографията, етнографията и фолклористиката и новият за епохата на Възраждането начин на мислене. Според автора Раковски е най-яркото проявление на типичната за началото на българската модерна епоха универсалност. Нацията трябва да осъзнае собственото си предназначение, а това означава да се обърне към революционния кипеж и към събуждането на европейските народи, които искат да се отърсят от гнета на империите и да постигнат освобождението и възкресението  на своите национални държави, където етносите да имат собствена обща отечествена стряха.   Панко Анчев проницателно анализира разбирането на Раковски, че новият човек и новата нравственост ще се появят със създаването на секуларното общество. В граничното време между Средновековието и Модерната епоха ускорено узряват идеите за индивидуалната свобода човешкото достойнство, социалната съпричастност и солидарност.   Критикът се спира подробно на развитието на идеите на Раковски, свързани с борбата за независима българска църква, които борби са главният катализатор на процеса на националното самоосъзнаване. Според Раковски трябва да се положат всички усилия да се ускори хода на историята, защото не трябва да се допусне изоставане в съзряването на националния дух, спрямо балканските ни съседи, които са постигнали преди нас своето самоосъзнаване и национално освобождение.   Политическото мислене на Раковски е българоцентрично. Той много добре осъзнава особеностите на отечествения въпрос и тънкостите в обуржоазяването на българския свят, в неравномерното и понякога ретроградно връщане назад. Мисленето на Раковски е рационално, идеологическо, материалистично и атеистично – проникновено посочва Панко Анчев. Великият мислител осъзнава, че първата крачка към националното освобождение е без съмнение довеждането до успешен край на борбите за църковна независимост и тук действията на Раковски са много внимателни и премерени, защото добре знае, че политическата независимост може да се постигне едва след като е осъществена духовната независимост.   Раковски многократно и яростно се противопоставя на папищашите, на агресивната униатска пропаганда, която има за цел да направи българската църква зависима от папството. Много внимателен е Раковски в публицистиката си към султанската власт, когато става дума за църковните борби. Тук той вижда главната опасност в агресивната политика на Фенер. Фанариотите и фанариотското движение според Раковски са основната пречка пред самоосъзнаването на пробуждащата се българска нация. Панко Анчев ни предлага разгърнат анализ на сложното отношение на Раковски към Русия – той не приема имперската й политика по отношение движението и борбата за църковна независимост.   Русия подкрепя Фенер,защото има убеждението, че въпросът трябва да се реши по каноничен път, а не с политически средства, с което Раковски е категорично несъгласен, защото знае, че по този начин узряването на националното съзнание на българите ще бъде забавено много и ще се засилят асимилационните процеси, за които така упорито работят фанариотите. И защото той смята, че църковната борба е изцяло политическа и изисква и политически средства.   Раковски е яростно и против преселението на българи в Крим и Молдова, поощрявано от руската имперска пропаганда. В редица статии той се противопоставя на интригите на родните братя славяни, които подтикват наивните съотечественици към преселение. В обезлюдените територии се настаняват татари, черкези и прочие, които променят демографската и верската структура на важни  български територии. Авторът на „Горски пътник“ е сложно съчетание на романтик и трезв реалист. Той се грижи и размишлява не само за разумния ход на борбите за църковна независимост, но и за защитата на производството на български стоки и продукция. Той смята, че родната търговия трябва да има защитни механизми и протекционистична политика, която да доведе до практически решения в полза на българските производители, за да не се стига до това „чужди человце да ни събличат и да се от нас обогатяват”.   Панко Анчев посочва, че историята според Раковски е биографията на България и с това можем да си обясним постоянния изключителен интерес към близката и по-далечна отечествена история. Раковски размишлява върху поуките от историята. Търси героични примери в лицето на велики наши владетели, които да събудят гордостта и достойнството на съвременния българин. В такъв аспект ще разберем историческия романтизъм на Раковски и неговите приноси в областта на езикознанието, етнографията, историографията и фолклористиката. Според Раковски  възвръщането към средновековния български език като конструкция ще мотивира приемствеността, ще докаже още един път изконният характер на българското. Раковски обвързва събуждането на българския народ със знанието за величавото историческо минало.   Години наред по обясними причини изследователите и историците акцентираха предимно върху националреволюционната дейност на Раковски, почти ден по ден са проследени невероятните му митарства из Европа, страданията му из занданите на Османската и Австро-унгарската империя, неизтощимата му дейност около белградските легии, колосалната му енергия да привлече за българската освободителска кауза ту сръбски, ту румънски, ту гръцки държавници,  интелектуалци и предприемачи; сравнително добре е проучена и журналистическата и публицистическата дейност на Раковски и огнената му публицистика във вестниците  „Българска дневница“, „Дунавски лебед“ и „Будущност“ и списание „Българска старина“. Но все още неизучени или напълно непознати са редица от историографските и етнографските съчинения на Раковски, силно подценени са неговите приноси в областта на езикознанието и фолклористиката. Фундаменталното изследване на Панко Анчев попълва тъкмо тези празноти и очертава пред нас образа на Георги Раковски в цялото му единство от противоречия като истинска ренесансова личност, обладаваща универсални познания и таланти и притежаваща остър и неуморим в своите духовни пътешествия ум.   Авторът на прочутата поредица „Българският ум” опровергава редица шаблонни прочити, свързани с личността и духовното наследство на Раковски. Особено ценни са наблюденията на Панко Анчев върху Георги Раковски като писател. Критикът неопровержимо доказва, че Раковски е един от големите писатели на нашето Възраждане, блестящ публицист, етнограф и фолклорист, чието творчество е вдъхновен израз на пробуждащата се национална и социална душа. Панко Анчев показва и изключителната актуалност днес на идеите на Раковски за историята.   Поредицата на Панко Анчев „Българският ум” има първопроходчески характер за осъзнаването и осмислянето на глобалните духовни послания на големи наши национал-революционери, писатели, историци, народо-психолози като: Георги Раковски, Христо Ботев, Иван Хаджийски, Цветан Стоянов, Антон Дончев, Тончо Жечев и т. н.  Без съмнение тази поредица нарежда Панко Анчев между плеядата големи, оригинални български мислители и философи.", "date": "2018.06.20", "title": "Иван Гранитски за Панко Анчев: Той носи неизтощима страст на критическия разум"}
{"url": "http://epicenter.bg/article/Makron-prizova-za-obsht-otgovor-na-ES-na--quot-migratsionnoto-predizvikatelstvo-quot-/157206/7/0", "text": "Френският президент Еманюел Макрон призова за общ отговор на \"миграционното предизвикателство\" в ЕС, където отделни държави са изкушени от национални решения, предаде Франс прес, цитирана от БТВ. Необходим е \"европейски отговор на миграционното предизвикателство\", заяви Макрон на среща с германската канцлерка Ангела Меркел близо до Берлин.   Европа трябва да разполага с по-голям капацитет за наблюдение на външните си граници, но и с повече \"механизми на солидарност както извън границите ни, така и вътре в тях\" за пристигащите мигранти, добави френският президент. Европа е изправена пред цивилизационен избор при наличието на антиевропейски и националистични изказвания, каза Макрон. \"Тази среща на върха идва в момент на истината за всяка от страните ни и за континента ни. Това може би е дори цивилизационен избор между тези, които смятат, че Европа е готова да се разпадне и тези, които искат да придвижат Европа напред\", заяви Макрон. Той изрази мнение, че на Европа е необходима обща агенция по въпросите на предоставянето на убежище, предаде ТАСС. \"Ние искаме да имаме европейска агенция по въпросите на предоставяне на убежище и също така смятаме за необходимо хармонизиране на законодателството в тази област\", каза Макрон. Той мотивира предложението си с това, че засилилата се в последно време миграционна криза се нуждае от \"общ европейски отговор\".   Германският канцлер пък каза, че не е съгласна с мнението на американския президент Доналд Тръмп, че миграцията е довела до ръст на престъпността в Германия, предаде ТАСС. \"Моят отговор на това изявление на Тръмп е следният: министърът на вътрешните работи неотдавна представи статистически данни за престъпността и те говорят сами по себе си. Ние виждаме положителна динамика. Разбира се винаги е нужно да се прави повече в борбата с престъпността, но това бяха пораждащи надежда цифри\", каза Меркел. Представените в Берлин статистически данни показват, че през 2017 г. числото на престъпленията в Германия е намаляло до най-ниското ниво за последните 25 години, припомня ТАСС. Тръмп вчера и днес отправи критики към миграционната политика на Германияи заяви, че решението на Меркел да приеме в страната бежанци е породило ръст на престъпността. Той заяви, че става дума за над 10 процента ръст, откакто Германия е започнала да приема мигранти.   На общата пресконференция с Меркел Макрон съобщи също, че Франция и Германия полагат усилия за сключването на споразумения между основните страни от ЕС, засегнати от миграционния приток, с цел връщане на кандидатите за убежище в първата страна от съюза, в която те са били регистрирани, предаде Франс прес. \"Ние работим заедно за едно междуправителствено или за едно мултиправителствено решение с няколко страни членки, които са засегнати, за да може мигрантите да бъдат взети обратно възможно най-бързо в страната, в която те са били регистрирани\", каза Макрон. \"Това е философията, която ние защитаваме и двамата и ние ще напредваме по този въпрос с всички наши партньори\", добави той.    ", "date": "2018.06.20", "title": "Макрон призова за общ отговор на ЕС на \"миграционното предизвикателство\""}
{"url": "http://epicenter.bg/article/Rusiya-dokosva-osminafinalite-sled-pobeda-nad-Egipet-/157230/8/0", "text": "Домакинът на Мондиал 2018 Русия се доближи максимално до осминафиналите на Световното първенство, след като победи Египет с 3:1 във втория си мач на шампионата, предава БГНЕС.  В първия си мач на Световното Русия разби Саудитска Арабия с 5:0, а в Санкт Петербург тази вече възпитаниците на Станислав Черчесов отново демонстрираха самочувствие и ефективност в атака, за да стигнат до успеха.  През първата част играта бе равностойна, като и двата тима трудно стигаха до чисти голови положения. Само две минути след почивката капитанът на Египет Ахмед Фатхи си отбеляза автогол, докато се опитваше да блокира удар на Роман Зобнин. Това попадение даде крила на домакините, които в следващите 15 минути отбелязаха нови два гола, дело на Денис Черишев и Артьом Дзюба.  Египтяните стигнаха до почетен гол в 73-та минута, когато звездата на тима Мохамед Салах реализира дузпа, отсъдена за нарушение на Зобнин срещу самия него.  В оставащите минути не паднаха повече голове и Русия спечели двубоя с 3:1.  По този начин домакините на Мондиал 2018 вече имат шест точки и почти сигурно ще продължат към осминафиналите, докато Египет на практика загуби шансове да преодолее груповата фаза.  В последния си мач от група \"А\" в понеделник от 17:00 часа Русия среща Уругвай, а по същото време Египет се изправя срещу Саудитска Арабия.  ", "date": "2018.06.20", "title": "Русия докосва осминафиналите след победа над Египет "}
{"url": "http://epicenter.bg/article/Predstaviha-kozmetichna-protsedura-za-pateshestvenitsi/157203/10/0", "text": "На центъра за красота Patricia & Amer Beauty Center цяла година ще му върви по вода, защото духна първата си свещичка, докато навън валеше проливен дъжд.   Празникът бе двоен, понеже на 15 юни присъстващите  приятели, колеги, клиенти, журналисти и вносители на козметична техника, честитиха и рождения ден на собственичката Анелия Талиб.  Видео обръщения от двете й деца – Пати и Амер, на които е кръстен центърът разплакаха красивата дама с пламенните си думи от Лондон, където живеят.   Водещата на събитието  Танджат Ферат-Джани шеговито разпита майката и брата на рожденичката за детството и характера й, а те се справиха отлично с провокативните й въпроси.   На празника беше представена най-новата процедура за мъже, жени и за пътешественици. Продуктите на Selvert Thermal Protector, които с уникалната си формула създават защитен филтър за слънчевите лъчи през летните месеци.   Както подобава, Анелия Талиб разряза атрактивната торта, но за гостите имаше и още сладости – участниците в кратката викторина получиха за награда по една процедура на  Selvert Thermal Protector.  ", "date": "2018.06.20", "title": "Представиха козметична процедура за пътешественици"}
{"url": "http://epicenter.bg/article/Melaniya-Tramp-i-kralitsa-Letisiya-zatvardiha-imidzha-si-na-modni-ikoni--Snimki-/157220/10/84", "text": "Мелания Тръмп и кралица Летисия се снимаха рамо до рамо по време на визитата на испанския крал Фелипе и съпругата му в Белия дом. Всички погледи бяха вперени в прелестните съпруги на краля на Испания и президента на САЩ. И двете бяха изключително елегантни с колани, които подчертаваха талията.   Летисия бе облечена в розова рокля от американския дизайнер Майкъл Корс, а вталената кройка чудесно подчертаваше стройната ѝ фигура. Талията бе подчертана със сребристо коланче.   Изборът на облекло от американски дизайнер е абсолютно подходящо за случая, но има и второ значение, пише Дир.бг. Миналата година Мелания носеше абсолютно   като на Летисия, само че в синьо, по време на визитата на панамския президент Хуан Карлос Варела и съпругата му Лорена Кастийо Гарсия де Варела. Точно този тоалет бе сравнен и с моден избор, който направи съпругата на президента Румен Радев -  , по време на визитата на френския президент Еманюел Макрон и съпругата му Брижит в България.   Очевидно е, че Летисия бе заимствала стила си от първата дама на САЩ. Роклята бе аранжирана и с три копчета, които оформяха декоративни джобове от двете страни. Тоалетът бе съчетан с подходящ клъч на Магрит и обувки на венецуелската дизайнерка Каролина Херера, която е смятана за една от любимите дизайнерки и на Летисия, и на Мелания.   В същото време Мелания носеше цветна рокля на \"Валентино\" в бяло и нюанси на каки с флорални мотиви, а обувките ѝ бяха от популярния испански дизайнер Маноло Бланик.", "date": "2018.06.20", "title": "Кралица Летисия изкопира тоалет на Мелания Тръмп за срещата с първото семейство на САЩ (Снимки)"}
{"url": "http://epicenter.bg/article/Modni-dizayneri--Megan-Markal-vrashta-modata-na-dekolteto--quot-lodka-quot---Snimki-/157223/10/84", "text": "Херцогинята на Съсекс Меган Маркъл вече три пъти избира за обществена проява рокля с открити рамене - в Кардиф с принц Хари през януари, на сватбата си през май и на военен парад през юни.  - коментира дизайнерката Александра Фулъртън.   Деколтето \"лодка\" удължава визуално шията и подчертава лицето. Заради предпочитанието на Меган Маркъл към деколтето \"лодка\", търсенето на такива тоалети е   в интернет магазина Lyst, пишат от БТА, цитирани от Дир.бг.", "date": "2018.06.20", "title": "Модни дизайнери; Меган Маркъл връща модата на деколтето \"лодка\" (Снимки)"}
{"url": "http://epicenter.bg/article/Anton-Kutev--Tryabva-da-sprem-bezhaberieto-v-MVR/157211/2/0", "text": "„Не съм убеден, че вотът на недоверие ще мине, но не е това целта. Ако мине, това би било добре за държавата. Въпросът е да спрем това безхаберие в министерството на вътрешните работи.” Това заяви депутатът от БСП Антон Кутев в предаването \"Тази сутрин\" по БТВ.   В 10 ч днес се очаква левицата да внесе втори вот на недоверие срещу правителството на Бойко Борисов за провала в системата на сигурността. БСП предлага депутатите да останат без лятна ваканция през август, докато не решат проблемите, които заливат обществото през последните седмици. А също и за да бъдат приети законите, за които настояват протестиращите хора с увреждания.   По думите на Кутев най-сериозни са проблемите по отношение на вътрешния ред, но има недостатъци и в министерството на отбраната, както и по отношение на финансовата сигурност. „Аз лично имам 15 въпроса към министъра на вътрешните работи, а той отговаря, че според него всичко е наред и системата си работи”, каза още Антон Кутев.   Депутатът от БСП отговори и на въпроси, свързани с протестите на хората с увреждания. „Аз съм убеден, че цялата машина на държавата ще се насочи срещу майките на деца с увреждания. Те трябва да бъдат защитени”, каза Кутев. Кутев заяви в студиото на „Тази сутрин“, че се чувства неудобно всеки път, когато минава покрай НС, и вижда всички майки и деца с увреждания, които протестират. По думите му обществото и държавата са длъжни да направят нещо за тези хора, тъй като те няма как да работят и да подобрят положението си.   Относно скандала със скъпия билет на зам. – министъра на труда и социалната политика Росица Димитрова, той каза, че лично е повдигнал въпроса в НС дали България ще бъде представена на Конференцията на страните по Конвенцията за правата на хората с увреждания в Ню Йорк. Кутев обясни, че тази конвенция не е ратифицирана в България, а и българската делегация е била без ясна концепция за своето участие и не е защитила интереса на страната ни и хората с увреждания у нас. „Въпросът не е дали знаеш колко струва самолетния ти билет. Въпросът е, че ако имаш смислена политика и знаеш какви са ти целите, резултат можеше да има”, коментира Кутев.    ", "date": "2018.06.20", "title": "Антон Кутев: Трябва да спрем безхаберието в МВР!"}
{"url": "http://epicenter.bg/article/Dimitar-Manolov--Ne-sme-obshtestvo-ot-izrodi--za-da-ni-tikat-detsata-s-uvrezhdaniya-neprekasnato-v-ochite-/157213/2/0", "text": "\"Вчера казах, че като човек, чувствителен към тези неща, ми е мъчно как деца са употребявани за политически цели. Ако съм засегнал някого от нормалните хора там, защото имаше и такива с ненормални емоции, им поднасям извиненията си.   Това каза в сутрешния блок на БТВ президентът на КТ Подкрепа Димитър Манолов по повод искането на майки на деца с увреждания да им се извини за вчерашните си думи по време на срещата в Министерския съвет: \"Престанете да разхождате тези клети деца\"  Те викаха след мен \"убийци на хора в колички и с патерици, което не намирам за нормално\". Казах в залата, че не съм политик, за да скандират по мен - нямам намерение да се явявам на избори нито за депутат, нито за кмет, заяви Манолов.  В тази материя никой няма право да се движи от позицията на къси политически печалби, и да влиза като слон в стъкларски магазин. Не сме общество от изроди, за да ни се тика това нещо постоянно в очите, достатъчно е да го видим един път. Тези деца трябва да са навън, но на разходка, а не в палатки, за да ги пече постоянно слънцето, посочи синдикалистът.  Не е верният път всеки проблем на хората с увреждания да бъде решаван на парче, заяви бившият социален министър Иван Нейков. Пътят е създаването на обща уредба, добави той.", "date": "2018.06.20", "title": "Димитър Манолов: Не сме общество от изроди, за да ни тикат децата с увреждания непрекъснато в очите "}
{"url": "http://epicenter.bg/article/Mayki-kreshtyat--quot-Ubiets-quot--na-shefa-na-KT--quot-Podkrepa-quot--Dimitar-Manolov-/157215/2/0", "text": "Лидерът на КТ \"Подкрепа\" си навлече вчера гнева на майките на деца с увреждания, след като по време на срещата в Министерския съвет, им подвикна: \"И престанете да разхождате тия нещастни деца по улиците! Засрамете се малко!\" Майките му скочиха - \"Вие сериозно ли?\", невярващи на ушите си какво им казва синдикалният лидер. Сцената се разигра в Министерския съвет, където вървяха преговорите по законопроекта.  Манолов се обяви срещу готвените промени, изготвени от омбудсмана, защото нямало логика една дневна услуга да бъде въвеждана в отделен закон.  \"Убиец!\" креснаха в лицето му на излизане от МС жените с черни тениски и не спряха, докато той не отмина, възмутени, че иска и без това обречените им деца да си стоят само вкъщи.  \"Току-що казаха, че ние сме безотговорни майки. Че нямат финансовия ресурс да изведат техните членове на улицата, от което ние подразбрахме, че сме платени и че децата ни не трябва да излизат и трябва да си ги приберем. Нашите деца нямат право да виждат слънцето и да са на улицата, според г-н Манолов от КТ \"Подкрепа\", възмути се през сълзи една от майките.  \"Разчетоха по различен начин това, което ние сме заложили в закона и казаха, че сме дирижирани, че едва ли не някой ни плаща, че г-жа Мая Манолова седи и командва парада зад гърба ни. Не знам колко пъти трябва да кажем - никой не е зад гърба ни! Излязохме, защото нищо не се правеше.\", нареждаше през сълзи друга от майките.  \"Там бяха казани абсолютни лъжи! Това показва, че тези хора не са ни направили труда да прочетат рамката на закона, над която работихме три дни\", добави емоционално трета от жените.  \"Убийци!\", скандираха пред вратата на Министерския съвет жените с черни тениски и към представителите на властта, синдикатите и национално представените организации на хората с увреждания, след като стана ясно, че техният законопроект, готвен заедно с омбудсмана, е отхвърлен.  Текстове от него обаче ще намерят място в общия законопроект за социални услуги - така предложиха представителите на национално представителните организации на хора с увреждания.  Жените се оплакаха още и че национално представителните организации на хора с увреждания ги обвинили в дискриминация с предлаганите от тях поправки за децата с увреждания. Засега протестите им продължават. А майките недоумяват кой взриви напрежението днес и разделението между организациите на хора с увреждания.  Основният разнобой по време на срещата е бил по въпроса за парите за лична помощ - от средства за 12 хил. души трябва да се намерят за общо 77 хил. хора с увреждания.  По-рано, по време на срещата, национално представителните организации за хора с увреждания и синдикатите се обявиха против Законопроекта за личната помощ. Мнението им бе споделено от работодателите. Със становище против законопроекта излезе и Министерство на финансите, тъй като услугата личен асистент би струвала 1,1 млрд. лв. при минимална заплата от 560 лв. за асистента. А хората с увреждане според решенията на ТЕЛК са 648 хил. в страната.  Омбудсманът Мая Манолова заяви, че законът е с финансова обосновка и зададе въпроса къде в разчетите му има такива фантасмагорични цифри.  Според финансовата рамка на законопроекта, освен отпусканите до момента 169 млн. лв. за чужда помощ и асистентски услуги за въвеждането на асистентска грижа, ще трябват още само 100 млн. лв.  \"Вие знаете ли, че има майки, които няма да могат да се възползват от законопроекта? Не може да бъдете дискриминационни, не може да е само за 77 хиляди човека. Всички хора с увреждания имат равни права\", опонира Андриана Стоименова, организационен заместник-председател на Съвета за интеграция на хората с увреждания, която представи и становището на национално представителните организации. Мая Манолова изтъкна, че в момента не 77 хиляди получават, а само 14 хиляди получават асистентска услуга.  \"Питам аз, къде е заместник-председателят на Националния съвет да каже, че още 77 хиляди имат право и децата с диабет и децата с Даун. Къде сте вие - това не е ли ваш ангажимент? Защо мълчахте до днес. Защо казвате, че е справедливо само 12 хиляди да вземат?\", ядоса се омбудсманът.  \"Каквото можах направих - това е проект, който има финансова обосновка. За майките Законът за личната помощ е жизнено важен. За мен това е един честен закон, който дава възможност на всички, на които е определено право на чужда помощ\", заяви Мая Манолова.  Лидерът на КТ \"Подкрепа\" пък направи забележка на Манолова за недопустимия тон и нарече проекта й аматьорски, писан на коляно, поради което от него нищо не ставало. Димитър Манолов обвини омбудсмана, че внася напрежение сред хората с увреждания насред проблемите им.  \"Ако този законопроект беше припознат - аз бих се ангажирал с представянето му в Министерски съвет\", подчерта социалният министър Бисер Петков. Той бе категоричен, че работата може да продължи, като се вкара в Закона за социалните услуги.  Днес Димитър Манолов се извини за репликата си, с която олбиди майките. Те обаче отказват да приемат извинението му.  ", "date": "2018.06.20", "title": "Майки крещят \"Убиец!\" на шефа на КТ \"Подкрепа\" Димитър Манолов "}
{"url": "http://epicenter.bg/article/Vnimanie--Izteglyat-ot-pazara-1-1-miliona-yaytsa-zaradi-ptichi-grip/157216/2/0", "text": "Изтеглят от пазара 1,1 милиона яйца заради птичи грип. Яйцата са с номера 2BG08001 и 3BG08001, а опаковките с № 0819001, те са от ферма за кокошки в добричкото с. Дончево, съобщи БНТ.   Яйцата са разпространени в страна, но магазините и складовете са установени, заяви д-р Иванова от Българската агенция за безопасност на храните. Веднага след регистриането на заразата е установен безопасен периметър.   Навсякъде в страната се вземат превантивни мерки, изтъкна д-р Иванова.    Консумацията на яйца и месо от запазени птици не е вредна за човешкото здраве, но се изтеглят от пазара, за да се ограничи заразата, заяви д-р Иванова.   Засегнатите птици от фермата ще бъдат умъртвени по хуманен начин, за да не се разпространи заболяването.", "date": "2018.06.20", "title": "Внимание! Изтеглят от пазара 1,1 милиона яйца заради птичи грип"}
{"url": "http://epicenter.bg/article/Izvanredno--Borisov-prie-ostavkata-na-zam-sotsialniya-ministar-Rositsa-Dimitrova/157217/2/0", "text": "  Това съобщиха от правителствената информационна служба.   Мотивът на Димитрова е създалата се обществена чувствителност във връзка с участието й в 11-тата сесия на Конференцията по Конвенцията за правата на хората с увреждания, проведена в Ню Йорк.   когато майките на децата с увреждания протестират в палаткови лагери из цялата страна, заради нерешените им проблеми.      а накрая каза, че \"най-вероятно е грешка, че съм се съгласила, като съм видяла каква е цената, да тръгна въобще\".  На въпрос на водещия Антон Хекимян във ведомството не си ли правят сметка, че  \"  честта и гордостта да участвам в XI сесия на Конференцията по изпълнение на Конвенцията по защита на правата на хората с увреждания, която е подписана от 177 държави, и X и XI сесия се председателстваше от България\", заяви Димитрова.     Поведението на Димитрова предизвика буря от гняв в обществото.  ", "date": "2018.06.20", "title": "Извънредно! Борисов прие оставката на зам.-социалния министър Росица Димитрова"}
{"url": "http://epicenter.bg/article/Radev--Otnoshenieto-kam-balgarite-v-Slovakiya-e-na-izklyuchitelno-visoko-nivo-/157224/2/0", "text": "Отношението към българите в Словакия е на изключително високо ниво. Сънародниците ни тук дават прекрасен пример, че страната ни е съвременна държава, отворена към света. Това заяви президентът Румен Радев на среща с представители на българската общност в Братислава. Срещата се състоя в първия ден от официалното посещение на държавния глава в Словашката република, предадоха от прессекретариата на президента.  По думите на президента Радев високата оценка към сънародниците ни в Словакия формират още преди век българските градинари, станали символ на трудолюбие, почтеност и лоялност. Тези прекрасни впечатления се „умножават“ с идването на последните поколения наши сънародници, които показват, че българинът е висококвалифициран в съвременните технологии, заяви държавният глава. Според Румен Радев, всеки, който с труда си гради кариера, допринася и работи за България, защото страната ни е отворена към света, част от европейското семейство.  „Вие показвате, че България е навсякъде, където има български песни, българска реч и български дух“. С тези думи президентът се обърна към сънародниците ни, след като ученици от Българското средно образователно училище „Христо Ботев“ в Братислава развълнуваха залата с изпълнения на български песни. Президентът им благодари, че не забравят традициите и корените си.  В Братиславския замък за среща с Румен Радев се събраха наши сънародници и семействата им, учители и ученици от Българското училище „Хр. Ботев“, преподаватели и студенти по българистика в университета „Я. А. Коменски“, словашки граждани, учили у нас.  Европейският съюз трябва да отчете интересите на всички държави членки при приемането на правилата за командироване на работници в т. нар. Пакет „Мобилност“. Около това мнение се обединиха президентът Румен Радев и премиерът на Словашката република Петер Пелегрини, които се срещнаха в рамките на официалното посещение на българския държавен глава в Братислава.  Ако не се отчетат съображенията на българските превозвачи, има риск хиляди наши граждани да останат без работа, което ги превръща в потенциални емигранти, заяви Румен Радев. Той и премиерът на Словакия бяха единодушни, че кохезионната политика на ЕС трябва да бъде активно продължена, за да се постигне баланс в развитието на отделните региони в Общността. Средствата за кохезия трябва да бъдат обвързани с конкретни критерии като водещ да е БВП на глава от населението.  Словашкият премиер изрази позицията, че ако европейските средства за една страна бъдат намалени, трябва да бъде допусната гъвкавост при разпределението им, като съответната държава сама да може да определя приоритетите си при използването на тези пари.  Петер Пелегрини изрази пред президента Румен Радев подкрепата на Словакия за членството на България в Шенген, в Еврозоната и в ОИСР.  Българският президент и словашкият премиер споделиха общия ангажимент на двете страни да продължат да работят за премахването на двойните стандарти в храните на европейския пазар, което оценяват като приоритет и ще координират усилията си в тази кауза.  ", "date": "2018.06.20", "title": "Радев в Словакия: Има риск хиляди български превозвачи да се превърнат в емигранти!"}
{"url": "http://epicenter.bg/article/Deputatite-osvobodiha-prof--Kamen-Plochev-ot-shefskoto-myasto-v-NZOK-/157228/2/0", "text": "Със 109 гласа „за“, 72 „против“ и 30 „въздържал се“ парламентът прекрати предсрочно мандата на управителя на Националната здравноосигурителна каза (НЗОК) проф. Камен Плочев, съобщава БГНЕС.  Аргументът за освобождаването му от длъжност е \"обективната невъзможност да изпълнява своите задължения за срок, по-дълъг от три месеца\".  Управителят на Здравната каса се оттегля от поста си  В Народното събрание има и постъпило писмо, в което проф. Плочев изрично посочва, че в последно време е отсъствал поради заболяване, а по мнение на лекуващия го екип няма да бъде трудоспособен поне още месец. Това се доказва с представен болничен лист.  От опозицията разкритикуваха начина на освобождаването на проф. Плочев и определиха случващото се като „политически кръстоносен поход“ срещу него.   Това е един изключително добър специалист. Това е изключително отговорен човек. Това заяви депутатът от ГЕРБ Лъчезар Иванов по време на дебатите за предсрочното прекратяване на пълномощията на шефа на НЗОК Камен Плочев.  17 години Иванов работел заедно с Плочев и даде висока оценка за него като лекар. Три месеца Здравната каса е на автопилот, по думите му. Това обаче повече не може да продължава. Трябва да се вземат отговорни решения, каза Иванов.  Славчо Велков от БСП припомни, че Плочев с писмото си казва, че не подава оставка. По думите му Плочев не е представил решение на ТЕЛК за нетрудоспособност.  Червеният депутат припомни скандала между МЗ и НЗОК, при който започна кръстоносен поход срещу Камен Плочев. По мнението на Славчо Велков Касата натрупала дългове при управлението на днешния здравен министър Кирил Ананиев, който бе част от надзора на НЗОК.  НЗОК продължавала да трупа дългове. Това, което правите е недостойно, обвини Велков. Катастрофата е сбор от съвкупност от трагични събития, заяви той.  Депутатите от ДПС също защитиха Камен Плочев. Не професор Камен Плочев е човекът, който трябва да си подаде оставката, други хора трябва да си отидат, заяви Нигяр Джафер.  В случая не става въпрос за гласуването на личното волеизявления на поредния управител на НЗОК, а за достойнството на Народното събрание и на хората, които то избира на този пост и освобождава след няколко месеца, по думите й.  Според нея случаят е пореден фрагмент в задълбочаващата безизходица в системата на здравеопазването. Досега 17 управители на НЗОК са били освобождавани и се е стигнало дотам, че нито един не е изкарал пълен мандат.  Днес обсъждаме една полуоставка, която е симптом за нашата дейност, добави Нигяр Джафер. Имаме време, което е безвъзвратно загубено, защото бяха допускани много грешки, каза тя. Няма невинни, подчерта Нигяр Джафер.  Трябва нов модел, който да се спазва, независимо кой управлява  Припомняме, в края на февруари проф. Камен Плочев бе приет в болница. Преди това здравният министър Кирил Ананиев поиска оставката му от поста управител на НЗОК.  Тогава аргументът на Ананиев беше, че Плочев не е информирал Надзорния съвет на Касата за писмото, с което поиска от Народното събрание актуализация на бюджета ѝ заради задължения.  Въпреки че тогава имаше обвинения за прикриване на документи, Плочев бе категоричен, че е спазил всички законови процедури.  Проф. Плочев отказа да подаде оставка тогава, но излезе в продължителен болничен, след като бе приет по спешност в болница.  За втори път от както министър Кирил Ананиев пое ръководството на Министерство на здравеопазването се поражда конфликтна ситуация между ръководителите на двете институции.  Кирил Ананиев поиска оставката на председателя на НЗОК д-р Камен Плочев, защото проф. Плочев не е информирал Надзорния съвет на НЗОК, не е уведомил и самия министър, а директно се обърнал към законодателния орган за актуализиране на бюджета. Пари трябвали, за да се платят дългове към чужди каси.  Тогава Плочев изнесе близки до коректните данни. Последва спешна проверка на сумите, които дължим към чужди каси. Проверката беше предизвикана от различните данни, които Жени Начева и шефът на касата проф. Камен Плочев представиха.  На 14 юни Здравната комисия гласува оставката на Камен Плочев.  Камен Плочев бе избран за председател на Здравната каса през лятото на 2017 година. Той е 17-ият управител в 18-годишната история на Националната здравноосигурителна каса.", "date": "2018.06.20", "title": "Депутатите освободиха предсрочно проф. Камен Плочев от шефското място в НЗОК "}
{"url": "http://epicenter.bg/article/Visoko-naprezhenie-i-skandali-na-plazh-Koral--VIDEO--/157232/2/0", "text": "Високо напрежение и скандали на плаж Корал – охранители и летовници си разменят заплахи и обвинения заради достъпа до екологичния плаж и ограничението да къмпингуват. Поредният повод е изсипването на един камион с пръст на пътя за достъп, предава бТВ.  Не е ясно кой е изсипал земната маса на пътя за плажа. От община Царево коментираха, че пътят не е общински, а представителите на фирмата, заградила терените, не знаеха.  Според охранителите хората, които плажуват на Корал, премахват коловете на оградата, за да могат да влизат с автомобилите си по-близо до ивицата.  Къмпингарите и плажуващите се оплакват, че подходът към плажа е ограничен от всички страни.  „Допускам, че е възможно самата охрана да си вади коловете, защото коловете са и откраднати, но затова ни набеждават нас, хората, които посещаваме плажа”, каза Атанас Русев от сдружение „Да запазим Корал”.  От министерствата на туризма и регионалното развитие изпратиха проверка на поредния сигнал, но резултатите не бяха обявени. Къмпингарите се готвят за голям протест в началото на юли.  ", "date": "2018.06.20", "title": "Високо напрежение и скандали на плаж Корал (ВИДЕО) "}
{"url": "http://epicenter.bg/article/DPS-shte-podkrepi-BSP-za-vota-na-nedoverie-kam-kabineta--Borisov-3--/157239/2/0", "text": "От вчерашното заседание на Централното оперативно бюро и на ПГ имаме решение - да подкрепим внесения вот на недоверие по темата сигурност, с уточнението, че още не сме се запознали с мотивите. Това каза пред журналисти в Народното събрание зам.-председателят на ПГ на ДПС Йордан Цонев по повод внесения от БСП вот на недоверие към кабинета „Борисов 3“ на тема сигурност, предаде репортер на Агенция „Фокус“.  „ДПС предложи тази тема на БСП за януарския вот. Тогава имахме 3 кръга преговори за темата. Те не се съгласиха темата тогава да е провалът в сектор сигурност“, припомни той.  „Имахме своите аргументи и времето показа, че сме били прави това да е тема“, изтъкна Цонев.  „ДПС има разширено тълкувание на темата сигурност в страната. То отговаря и на нормативните документи“, обясни депутатът.  „Участието на националистите във властта подкопава националната сигурност и създава условия в страната да има онова, от което всички се страхуваме на Балканите“, изтъкна Йордан Цонев.  „Темата сигурност е актуална, радваме се, че БСП стигнаха до нея 6 месеца по-късно. Макар да не сме водили разговори“, коментира той.  „Ще гласуваме против кабинета. От първия ден сме против него и коалицията. Позицията ни е принципна и последователна, и няма да се отметнем от нея“, заяви депутатът от ДПС.  ", "date": "2018.06.20", "title": "ДПС ще подкрепи БСП за вота на недоверие към кабинета „Борисов 3“ "}
{"url": "http://epicenter.bg/article/Velkov--Nay-golemite-dalgove-na-NZOK-sa-natrupani--kogato-Kiril-Ananiev-e-bil-predsedatel-na-NZOK/157240/2/0", "text": "„Миналата година, когато обсъждахме оставката на бившия шеф на НЗОК д-р Комитов, той отсъстваше - имаше тези за сериозно негово заболяване. Сега се процедира по същия начин и с проф. Плочев”. Това каза народният представител от ПГ на „БСП за България” проф. Георги Михайлов от парламентарната трибуна.     Той добави, че равносметката в здравеопазването за година и два месеца е: сменени министър  на здравеопазването и двама управители на НЗОК. „Какъв е ефектът от смените и има ли такъв? Управляващите твърдяха, че искат спокойствие в системата. Това спокойствие не дойде”, констатира проф. Михайлов. Той коментира, че проблемите в здравеопазването идват от запазването на статуквото и документите, предлагани от управляващите.   Народният представител даде за пример наредбата за финансовото управление на болниците, наредбата за сключване на договори между НЗОК и лечебните заведения, както и националната здравна карта, които предизвикаха бурни дебати и негативно отношение в професионалните съсловия и обществото. По думите му тези документи показват, че НЗОК въобще не е обществен орган, а е пряко подчинена на Министерство на здравеопазването и на Министерство на финансите. „Какво избираме ние в парламента - управител на НЗОК, който няма глас в Надзорния съвет на Касата и който управляващите да сменят с различни процедури.  Крайно време е, вместо да се занимаваме с процедурните въпроси, да се тръгне към решаването на проблемите на българското здравеопазване”, призова Георги Михайлов.   „Най-големите дългове на НЗОК са натрупани, когато Кирил Ананиев е бил председател на Надзорния съвет на НЗОК. Сега се търси бушон чрез проф. Плочев“. Това заяви народният представител Славчо Велков от парламентарната трибуна. Той посочи, че немска здравноосигурителна каса е наела четири български адвокатски кантори, за да събират по съдебен път дълговете от НЗОК. „Този дълг не е ли натрупан напълно съзнателно и целенасочено, за да се стигне именно до такава процедура - чрез посреднически кантори ще се усвоят огромни възнаграждения и комисионни? Колко от тези комисионни ще отидат при посредника и колко ще отидат при тези, които очевидно, целенасочено, са натрупали този дълг- зам.-министърът на финансите“, подчерта Велков.   Депутатът от левицата припомни, че управителят на НЗОК още през 2017 г. предупреждава министъра на здравеопазването с многократни писма – 15 на брой, какво следва с натрупаните задълженията на НЗОК към чужди социални институции. „Чак на 9.02.2018 г. той пише писмо до парламента, защото никой не му обръща внимание. Но след това започва политически кръстоносен поход срещу управителя на НЗОК“, каза още Велков. Той припомни и че министърът на здравеопазването е заявил, че такива дългове на НЗОК няма, но в последствие се оказа, че проф. Плочев е бил прав.", "date": "2018.06.20", "title": "Велков: Най-големите дългове на НЗОК са натрупани, когато Кирил Ананиев е бил председател на НЗОК"}
{"url": "http://epicenter.bg/article/Valeri-Simeonov--Ne-sam-saglasen-s-ostavkata-na-zam-ministar-Dimitrova--tya-e-pozhertvana-ot-premiera/157242/2/0", "text": " Това каза вицепремиерът Валери Симеонова пред журналисти в Министерски съвет във връзка с подадената оставка на заместник-министъра на труда и социалната политика Росица Димитрова заради пътуването ѝ до Ню Йорк, предаде репортер на Агенция „Фокус“.   Тя подаде оставка, която бе приета от премиера Бойко Борисов, след като пътува за конференция до Ню Йорк с билет за 8300 лева. Конференцията бе на тема Конвенцията за правата на хората с увреждания, което скъпият билет създаде широко обществено недоволство с оглед на протестиращите пред парламента майки на деца с увреждания, които поискаха извинение и оставка.  , обяви вицепремиерът Симеонов в Министерски съвет.  \"Тя е в моя ресор, това не е съгласувано с мен. Категорично заявявам, че тя е един добър професионалист. В държавната администрация се създават много трудно професионалисти, за да бъдат толкова лесно харчени.  ”, допълни Симеонов.  \"Пътувала с бизнес класа в самолет. Всички тези, които разпространяват тази информация, би било добре да проверят, че когато се наложи да купиш билет в последния момент, обикновено са останали места само в бизнес класа.  Лично на мен ми се наложи преди две седмици в частен полет да си купя билет бизнес класа просто защото трябваше да го купя два дни предварително.  А къде е спала там, някой сети ли се да попита? В общежитието на посолството. Това за мен е несериозно и смятам, че по този начин държавната администрация ще се обезкръви.  Валери Симеонов обяви, че е разговарял с премиера Бойко Борисов и го е призовал да не подписва оставката ѝ.    \" , който има своя професионален опит, има своята професионална биография и е приет в най-тежкото министерство. Или може би си мислим, че България изобилства от добри кадри, изграждани с десетилетия. Не може по този начин да бъде пожертван заместник-министър от министър-председателя“, заключи вицепремиерът.   Той обясни, че е говорил с премиера Бойко Борисов и го е уведомил за своето несъгласие.     ", "date": "2018.06.20", "title": "Валери Симеонов: Не съм съгласен с оставката на зам.-министър Димитрова, тя е пожертвана от премиера"}
{"url": "http://epicenter.bg/article/Nedzhmi-Ali--Nadzornite-organi-v-ES-tryabva-da-sa-garanti-za-stabilni-i-silni-finansovi-pazari/157243/2/0", "text": "Общи правила и силен надзор - Европейските надзорни органи трябва да заемат ключова роля на гаранти, че финансовите пазари са регулирани, силни и стабилни.    Тази позиция изрази българският евродепутат Неджми Али в качеството си на докладчик от АЛДЕ по време на обсъждането на проекта на становище към Комисията по икономически и парични въпроси относно „Регламента за изменение на регламентите за създаване на европейски надзорни органи и регламентите относно финансовите пазари“. Дебатът бе на дневен ред в Комисията по бюджети на Европейския парламент в Брюксел.   „Вследствие на неотдавнашната финансова криза, сега сме още по-убедени, че поддържането на финансова стабилност в ЕС и същевременното засилване на финансовата интеграция и пазарния интегритет нямат алтернатива. За да бъдат тези условия изпълнени ефективно, имаме нужда от общи правила и силен надзор”, обоснова се Неджми Али.   Като докладчик от АЛДЕ той изрази съгласие с подхода на Европейската комисията относно трите агенции - Европейския банков орган (ЕБО), Европейския орган за застраховане и професионално пенсионно осигуряване (EIOPA) и Европейски орган за ценни книжа и пазари (ESMA). Предложението на Комисията цели да предостави по-добри възможности за надзор на финансовите пазари в няколко аспекта, като засилване и подобряване на съществуващите правомощия на Европейските надзорни органи; установяване на по-ефективно управление на Европейските надзорни органи; предоставяне на подходящо финансиране за надзорните органи.   Според Неджми Али, за да могат агенциите да функционират пълноценно, ще имат необходимост от допълнителни работни позиции и съответните финансови ресурси.   „Що се отнася до приходната част на агенциите, споделяме мнението, че когато се финансират надзорните органи, следва да се има впредвид размера на финансовите сектори на всяка държава-членка. Размерът на плащанията трябва да отговаря на размера на въпросния финансов сектор и по-този начин да бъде по-справедлив. В допълнение, моделът на финансиране чрез налагане на финансови санкции определено трябва да бъде под засилен демократичен контрол”, посочи още българският евродепутатът.", "date": "2018.06.20", "title": "Неджми Али: Надзорните органи в ЕС трябва да са гаранти за стабилни и силни финансови пазари"}
{"url": "http://epicenter.bg/article/Lyubomir-Kyuchukov--Dogovorat-Makedoniya---Gartsiya-ne-e-zaplaha-za-Balgariya/157244/2/0", "text": "България няма основание да се притеснява от новото име на Македония - Северна Македония, заяви на пресконференция Любомир Кючуков, директор на Института за икономика и международни отношения и бивш зам.-министър на външните работи.   В договора на Скопие с Атина не се говори за македонска нация, а за граждани на република Северна Македония, поясни той. Според Кючуков в българо-македонския договор, подписан м.г. съществува т.нар. асиметрична клауза, според която Скопие не може да има териториални, исторически и малцинствени претенции към България.   Българската дипломация нямаше по-добри ходове, решенията ѝ бяха предопределени от признаването на Македония през 1992 г., поясни дипломатът Валентин Радомирски. Докато пред Атина не съществували подобни ограничения. Радомирски обърна внимание на факта, защо сега се форсира решаването на въпроса за името на бившата югославска република, който се точи от две десетилетия. Ситуационният съюз Русия - Турция променил баланса в региона и това наложило въпросите за Западните Балкани, които досега са \"сива зона\", да бъдат придвижени напред в дневния ред на ЕС и НАТО. Валентин Радомирски прогнозира, че ЕС ще даде дата за започване на преговори за присъединяване на Македония и Албания, но самото членство ще се проточи десетилетия. Какъвто е случаят с Турция. Двете страни обаче ще бъдат приети в НАТО.   Прогнозата на Лючуков и Радомирски е, че всички бивши югославски републики, без Сърбия, ще бъдат приети в НАТО.   \"Залогът с името на Македония  надхвърля претенциите между Гърция и Македония. В момента е заложена стабилността на целия регион. Ако по някакъв начин този договор не бъде одобрен, двете страни ще се върнат десетилетия по отношение на постигнатите резултати и няма да седнат отново на масата\", смята Любомир Кючуков. Според него \"Брюксел е на дневен ред\". Той напомни, че редица страни, сред които Холандия и Франция, отдавна блокират даването на дата за преговорите на Албания. А съществувала негласна договореност двете страни - Македония и Албания, да вървят в пакет. \"Ако и по въпроса за членството се стигне до задънена улица, на премиера Зоран Заев ще му е много трудно да обясни защо е направил всички тези компромиси. Аналогична ще е обстановката и в Гърция\", смята Кючуков.        ", "date": "2018.06.20", "title": "Любомир Кючуков: Договорът Македония - Гърция не е заплаха за България"}
{"url": "http://epicenter.bg/article/Skandalat-s-Kalina-Krumova-i-Antoaneta-Hristova-vliza-v-parlamenta/157245/2/48", "text": "  Парламентарната група на „БСП за България“ подготвя въпроси към министъра на транспорта Ивайло Московски и към МВР-шефа Валентин Радев, съобщиха социалисти пред Епицентър.бг.   . Стана ясно още, че в момента Крумова е докторант към Института за изследване на населението и човека при БАН и че най-вероятно на нея се дължи отпускането на внушителната сума за психотестовете по Приоритетна ос 5 - „Техническа помощ“ на Оперативна програма „Транспорт и транспортна инфраструктура“ 2014–2020 г. заради близките ѝ отношения с министър Ивайло Московски. Самата Антоанета Христова пък работи медийно за ГЕРБ.   Скандалът с парите за психотестовете за шофьорите предизвика трусове и в БСП, след като миналата седмица разследване на в. „Дума“ бе обсъдено на заседание на Изпълнителното бюро.   Темата на обществената поръчка, дадена на Института на Антоанета Христова, е \"Разработване на нови психологически методики за изследване на качествата на кандидатите за придобиване на правоспособност за управление на МПС, на водачи на МПС и на лицата, временно лишени от правото да управляват МПС или загубили придобитата правоспособност и идентифициране на лицата с потенциално рисково поведение на пътя\".   Миналата седмица Калина Крумова каза, че е започнала докторантурата си по транспортна психология в института в началото на 2017 г. Периодът всъщност съвпада с решението за откриване на обществената поръчка на Министерството на транспорта (по това време все още под ръководството на Ивайло Московски в кабинета \"Борисов 2\") през януари 2017 г.   Поръчката е възложена няколко месеца по-късно, на 26 юни 2017 г., отново при ръководството на министъра на транспорта на ГЕРБ Московски. Срокът за изпълнение е 18 месеца, като досега е проведен един семинар и са отчетени два документа - \"обзор на актуалната научна литература по темата\" и \"проучване на качествата, свързани с уменията за управление на МПС, наличието на които намалява риска от допускане на грешки при участие в пътното движение и на опасността от предизвикване\".   Ръководител на проекта и на самия Институт към БАН е психологът Антоанета Христова, като в екипа по поръчката влиза и Калина Крумова. Двете дами - Крумова и Христова имат обща дейност и извън академията на науките. Те са били съдружнички в търговското дружество \"Институт за политика\" - през ноември 2017 г. Калина Крумова прехвърля дела си на Христова, вероятно когато е назначена за съветник на вътрешния министър.   Съоснователки са и на едноименната фондация \"Институт за политика\", която се занимава със семинари и обучения на млади кадри на ГЕРБ и БСП. В управителния съвет на фондацията влизат още Десислава Попова и бившият зам.-директор на строителната компания \"Трейс Груп\" Николай Вълев. От своя страна Вълев е съдружник в търговско дружество с Христо Ангелков, съпруг на министъра на туризма Николина Ангелкова.", "date": "2018.06.20", "title": "Скандалът с Калина Крумова и Антоанета Христова влиза в парламента"}
{"url": "http://epicenter.bg/article/Zapochvat-letni-remonti-v-12-uchilishta-vav-Varna/157247/2/0", "text": "Строително-ремонтни дейности през лятото ще бъдат извършени в 12 училища във Варна. По информация на директорите до 30-ти юни трябва да приключат процедурите по избор на изпълнител и да бъдат сключени съответните договори, след което ще започне работа по обектите. Това съобщиха от пресцентър на Община Варна.   В   са планирани подмяна на дограма, ремонт на санитарни възли, подмяна на подови настилки; в   – доставка и монтаж на нови котли; в  – боядисване; в  – текущ ремонт на сградата и подпокривното пространство, доставка и монтаж на климатична система; в  – изграждане на евакуационно и аварийно осветление; в   – ремонт на котел; в   – частична подмяна на дограма, текущ ремонт на актова зала и класна стая; в  – подмяна на гредоредния под на първия етаж със стоманобетонна конструкция, текущ ремонт на елементи на отоплителната система, пребоядисване и освежаване на стени; в   – изграждане на топлоизолация на фасада, боядисване на класни стаи и коридори, циклене на паркети в класните стаи; в   – изграждане на противопожарна система; в   – циклене на подова настилка във физкултурен салон, оборудване и обзавеждане на лаборатория по физика, изграждане на втори етап от пожароизвестителна система; в   – подмяна на дограма, частичен ремонт на санитарни помещения, частичен ремонт на класни стаи, подмяна на тръби част от парната инсталация, подмяна на стари електрически табла.   Ремонтни дейности ще бъдат извършени и в  – подмяна на дограма, и в   – ремонт на фасадата на сградата. Общата стойност на планираните към момента ремонти е 285 000 лв от бюджетите на учебните заведения и 82 600 лв. - капиталови разходи от бюджета на дирекция \"Образование и младежки дейности\".   Продължават и строително-монтажните дейности в училищата, които се извършват с европейски средства по ОП“Региони в растеж“.", "date": "2018.06.20", "title": "Започват летни ремонти в 12 училища във Варна"}
{"url": "http://epicenter.bg/article/Leviyat-Kalfin-zagubi-direktorskiya-post-v-OLAF-s-dva-glasa--EK-predpochete-finlandets-ot-ENP/157268/2/0", "text": "Европейската комисия съобщи, че днес е решила да назначи финландеца Виле Итала за генерален директор на европейската служба за борба с измамите със средства от ЕС (ОЛАФ), предаде БТА, цитирана от Дир.бг.   Итала ще заеме поста на 1 август.  Решението на ЕК е свързано с избора на Европейския парламент и на Съвета на ЕС. Итала, който е представител на Европейската народна партия, се състезаваше за поста с българина Ивайло Калфин. Калфин е бивш вицепремиер в два кабинета - на Сергей Станишев (в който ръководеше и МВнР) и на Бойко Борисов (където бе и социален министър). На последните избори за президент бе кандидат на АБВ. В средата на април Комисията за бюджетен контрол на Европейския парламент класира именно Итала на първо място с 13 гласа, а на второ остана Калфин - с 11 гласа.  Тогава Калфин отбеляза, че е преди време е говорил с българския премиер за участието си в конкурса, а Бойко Борисов \"откликнал позитивно\" на намерението му да заеме този престижен пост в ЕС. Калфин изрази надежда за подкрепа от Борисов, която би помогнала много, но същевременно изтъкна, че премиерът може и да не се ангажира с въпроса, предвид принадлежността на ГЕРБ към ЕНП.   Европейската комисия е доминирана от ЕНП. Избраният за директор на ОЛАФ Виле Итала има правно образование. Той бе член на Европейската сметна палата от 2013 г., а преди това бе евродепутат от 2004 до 2012 година. Итала е бил министър на вътрешните работи от 2000 до 2003 г., а по-рано и главен прокурор на Финландия.   Преди десетина дни в интервю за в. \"24 часа\" Ивайло Калфин обяви, че българският постоянен представител към ЕС Димитър Цанчев е саботирал кандидатурата му. \"По най-неочакван начин при мен проблемът дойде от Съвета, където българският постоянен представител се дистанцира демонстративно от кандидатурата с обяснението, че България е председател на Съвета на ЕС и затова той не може да взема страна\", казва Калфин. И припомня: \"Преди 7 години при аналогичен случай - белгийско председателство и белгийска кандидатура, посланикът е много активен. Сега Димитър Цанчев направи това, което представителят ни в ООН Стефан Тафров направи при кандидатурата на Бокова\".  \"Имах подкрепа от Бойко Борисов, заявена много ясно, но посланикът после показа на всички, че държавата не може да се ангажира с този кандидат. Дали го направи на собствена глава, не знам\", уточнява още той. На въпрос дали е говорил с премиера по повода, Калфин казва: \"Информирах го три пъти поне, че не върви, така че знаеше, че има проблем.\"    ", "date": "2018.06.20", "title": "Калфин загуби директорския пост в ОЛАФ с два гласа. ЕК предпочете финландец от ЕНП"}
{"url": "http://epicenter.bg/article/Megan-Markal-i-prints-Hari-prisastvaha-na-prochutoto-v-moden-aspekt-konno-sastezanie-Royal-Ascot/157236/10/99", "text": "Най-прочутото в  конно състезание започна на 19 юни. В продължение на 5 дни погледите на публиката отново ще се раздвояват между препускащите по пистата коне и шапките на дамите по трибуните. Своя дебют на гонките в  направи и херцогинята на Съсекс Меган Маркъл. И както винаги медийното внимание на първо място бе насочено към нея и съпруга ѝ принц Хари. \r\n \r\n \r\n \r\n Дрескодът на  е строго регламентиран и зависи – особено при господата - от мястото на трибуните. За дамите роклите или полите са с дължина около коляното, не се допускат силно предизвикателни или брандирани дрехи. Шапките по време на гонките са традиционна атракция. За дебюта си на прочутото конно състезание, което съвпадна с навършването на един месец от сватбата ѝ с принц Хари,  бе избрала бяла рокля до глезените на Живанши - сватбената ѝ рокля също бе дело на френската модна къща. Тоалетът ѝ бе допълнен с черно коланче и обувки и от прелестна шапка на Филип Трейси.   Кралицата   бе в един от любимите си костюми в ярък нюанс, като шапката ѝ бе съчетана с роклята, решена в яркожълто със сини цветчета.  пристигна в една карета с дъщеря си, принцеса Ан. Сред присъстващите бяха принц Чарлз и Камила, принцесите Беатрис и Юджени.   Източник: дарик", "date": "2018.06.20", "title": "Меган Маркъл и принц Хари присъстваха на прочутото в моден аспект конно състезание Royal Ascot"}
{"url": "http://epicenter.bg/article/Eva-Longoriya-rodi-parvoto-si-dete-na-43-godini/157241/10/100", "text": "Актрисата Ева Лонгория роди първото си дете, съобщи сп. \"Хелоу!\", цитирано от Dir.bg.   Бебето е момче и се казва Сантяго Енрике Бастон. То се е родило вчера в медицинския център \"Сидърс-Синай\" в Лос Анджелис с тегло 3 кг.    - казаха Ева Лонгория и съпругът ѝ пред американското сп. \"Ола\". Те споделиха и снимка на бебето, на която актрисата го държи близо до лицето си.   Съпругът на Ева Лонгория - Хосе \"Пепе\" Бастон, е мексикански медиен магнат. Двамата сключиха брак преди две години. Хосе има още три деца - две момичета и момче от предишната си съпруга Наталия Есперон. Голямото момиче Наталия е на 22 години, а близнаците Мариана и Хосе - на 14.   Ева Лонгория е на 43 години. През март тя каза, че вече е подготвена за майчинството.    - заяви актрисата пред американското списание \"Ола!\".", "date": "2018.06.20", "title": "Ева Лонгория роди първото си дете на 43 години"}
{"url": "http://epicenter.bg/article/Uilyam-i-Keyt-obyaviha-datata-za-krashteneto-na-prints-Lui/157248/10/99", "text": "Кръщенето на най-малкия син на  и  ще се състои на 9 юли в  в Лондон. Това съобщи канцеларията на двореца Кенсингтън, цитирана от Дарик. „  са щастливи да съобщят, че кръщенето на  ще се състои на 9 юли в  в  .  ще бъде кръстен от архиепископа на Кентърбъри  “, пише в официалното съобщение, публикувано в социалните мрежи. \r\n \r\n \r\n \r\n Принц  се роди на 23 април в частното крило \" \" на болница „ “, където са родени и другите две деца на Уилям и Кейт -  и  .   Негово кралско височество    е шести правнук на  и пети подред в наследяването на престола, след дядо си, престолонаследника  , баща си  и  по-големите си брат и сестра  и  .  ", "date": "2018.06.20", "title": "Уилям и Кейт обявиха датата за кръщенето на принц Луи"}
{"url": "http://epicenter.bg/article/Guinet-Poltrou-se-styaga-za-lyatna-svatba/157275/10/100", "text": "Американската актриса Гуинет Полтроу се готви да мине под венчило с годеника си - телевизионния продуцент и сценарист Брад Фалчък, в края на лятото, съобщи Контактмюзик, цитиран от Дир.бг Сватбата на 45-годишната Полтроу и 47-годишния ѝ избраник ще бъде в луксозното имение на актрисата в Лонг айлънд.   , казва неназован източник от обкръжението на двойката, цитиран от Пейдж сикс на \"Ню Йорк пост\".     Наскоро Гуинет Полтроу призна, че няма да участва активно в планирането на собствената си сватба, тъй като е твърде заета. Преди време излезе информация, че Гуинет и Брад са встъпили в брак тайно, но по-късно това бе опровергано.   Предстоящият брак ще бъде втори и за Полтроу, и за Фалчък. Актрисата беше омъжена за фронтмена на британската група \"Колдплей\" Крис Мартин, а продуцентът - за колежката си Сузан Фалчък.   Гуинет Полтроу и Брад Фалчък, които са заедно от 2014 г., имат по две деца от предишните си бракове, припомня изданието.", "date": "2018.06.20", "title": "Гуинет Полтроу се стяга за лятна сватба"}
{"url": "http://epicenter.bg/article/Svetlin-Rusev-be-kriteriy-i-korektiv-za-chastnite-kolektsioneri/157285/10/0", "text": "Бизнесменът Николай Младжов, който взе голямата награда на КРИБ лично от премиера Бойко Борисов даде бляскаво интервю пред Ива Кунчева от Канал 3.   Разговорът се води в шоурума му, известен като един от най-изисканите в Европа заради ценните произведения на изкуството на Светлин Русев и скулптурите Валентин Старчев и Емил Попов.   В пространството, което прилича повече на галерия отколкото на офис, са подредени картини от цикъла на Светлин Русев „Моление за чашата“ – платна, изобразяващи Исус и апостолите, символизиращи предаването от учениците на учителя.   Пред Ива Кунчева Николай Младжов говори за проблемите с липсата на кадри, подготовката на образователните институции и трудовото законодателство.   Представителят на световните концерни \"Хитачи\" и \"Тисен\" за България, който е трето поколение колекционер, показва някои от шедьоврите в колекцията си в своята галерия Нирвана, която се утвърди като една от най-добрите в България.   Бизнесменът с тъга сподели, че Светлин Русев ще липсва много на света на изкуството. „Той беше инициатор на всички големи изложби на Съюза на частните колекционери, той ни убеждаваше да предоставяме нашите творби. С него се консултирахме за винаги спорния въпрос в изкуството кое е красиво и кое не е. За частните колекционери той беше критерият“, каза Николай Младжов.   Дали изкуството е бизнес и бизнес ли е изкуството? „Според мен към момента са неразделни нещата. Частните колекционери имат изключително положителна роля в съхраняването на изкуството. Ние го  опазваме, това е една важна роля и  е възможна единствено и само когато има успешен бизнес. Изкуството е бизнес и бизнесът е изкуство, тъй като за да постигнеш тези резултати в бизнеса, ти трябва да сътворяваш изкуство“, категоричен е Николай Младжов.  ", "date": "2018.06.20", "title": "Светлин Русев бе критерий и коректив за частните колекционери"}
{"url": "http://epicenter.bg/article/Pitbul-izyade-kuchentseto-na-Geri-Malkodanska/157290/10/0", "text": "Синоптичката Гергана Малкоданска написа разтърсващ пост в личната си страница във Фейсбук. Малкоданска се сбогува с кученцето си, което е било убито от \"домашен\" питбул, който посегнал и на нейния брат.     \"Сбогом, Оскарчето ми. Липсваш ... безумно, ужасно, разкъсващо, раздиращо ... Истината е, че изобщо не става по-леко с дните, само се правим на по-силни. Истината е, че не си спомням някога да съм била по-щастлива, откакто ти беше част от семейството ни.   Че си АНГЕЛ и носеше само усмивки. Дори не успя да направиш 3 ... защото беше разкъсан от “домашен” питбул. Който щеше да разкъса и брат ми след това ... Моля ви, не си взимайте кучета, които не знаете как да гледате!!! А за нас остава болката. И надеждата, че най-доброто кученце сега е при най-добрия човек... Много ви обичам и двамата, макар и от далеч\"   Проблемът с безпризорните кучета се разраства и отнема десетки животи всяка година. Припомняме, че само преди седмици питбул нахапа кучето на Джерард Бътлър в София. През февруари питбул уби 3-годишно дете в село Мокрище.", "date": "2018.06.20", "title": "Питбул изяде кученцето на Гери Малкоданска"}
{"url": "http://epicenter.bg/article/Senegal-udari-Polsha-za-letyasht-start-na-Mondial-2018-/157231/8/0", "text": "Отборът на Сенегал постигна първата победа на африкански тим на Мондиал 2018, след като надви Полша с 2:1 в мач от група G на Световното първенство, с който бе сложен край на първия кръг мачове от груповата фаза, предаде БГНЕС.  На стадион \"Спартак\" в Москва играчите на Сенегал показаха скоростен и прагматичен футбол, докато поляците бяха безидейни в атака, въпреки сериозните имена в предни позиции, като Роберт Левандовски и Аркадиуш Милик.  От самото начало на срещата тимът на Алиу Сисе бе по-опасен в нападение, но сенегалците имаха нужда от късмет, за да поведат в резултата. В 37-та минута халфът на Евертън Идриса Гей стреля от далечно разстояние, ударът се отби от бранителя на Полша Тиаго Чонек и излъга Войчех Шчесни, като в крайна сметка голът бе записан на името на Чонек.  Селекционерът на Полша Адам Навалка направи една промяна на почивката, която даде резултат и тимът започна по-силно втората част, като вратарят на Сенегал Хадим Н'Диае отрази опасен удар на Роберт Левандовски от свободен удар.  Когато изглеждаше, че европейският отбор може да стигне до изравнителен гол, Сенегал стигна до второ попадение, дошло след поредица от грешки на поляците. Криховяк върна опасно една топка назад, след като не видя присъствието на Мбайе Нианг в собствената си половина, Чонек и Шчесни не се разбраха кой да вземе топката и Нианг безпроблемно вкара за 2:0.  Тимът на Адам Навални не са отказа да търси обрат в двубоя и успя да върне един гол в 86-та минута, когато Криховяк се разписа с глава след центриране от фал на Желински.  Това обаче бе всичко, до което стигнаха поляците, и Сенегал спечели срещата с 2:1.  Във втория си мач в неделя Полша ще срещне тима на Колумбия, докато в същия ден Сенегал се изправя срещу Япония.  ", "date": "2018.06.20", "title": "Сенегал удари Полша за летящ старт на Мондиал 2018 "}
{"url": "http://epicenter.bg/article/Novo-rekordno-byagane-za-Ivet-Lalova/157233/8/0", "text": "  Най-бързата ни спринтьорка Ивет Лалова подобри личния си рекорд за сезона в бягането на 100 м. Тя финишира за 11.18 сек (+1.1 м/сек) на турнира в Монтрьой, Франция, предаде bTV.   Постижението е най-силно за Лалова от началото на годината, с две стотни по-добро от това, което записа на 19 май в турския град Мерсин.   С постижението си 34-годишната лекоатлетка се нареди трета в спринта на 100 м в Монтрьой. По-бързи от нея бяха световната вицешампионка в дисциплината Мари-Хосе Та Лу от Кот д’Ивоар с 10.95 сек и Карол Захи от Франция с 11.16 сек.   Преди три дни българката завърши на трето място на 100 м на турнира в Берн с време 11.31 сек.  ", "date": "2018.06.20", "title": "Ново рекордно бягане за Ивет Лалова"}
{"url": "http://epicenter.bg/article/-quot-Slaviya-quot--sreshtu-finlandtsi--latviytsi-za-TsSKA-i-patuvane-do-Lihtenshtayn-za--quot-Levski-quot--/157249/8/0", "text": "Носителят на Купата на България по футбол \"Славия\" ще се изправи срещу финландския \"Илвес\" в първия квалификационен кръг на Лига Европа. Съперник на ЦСКА е латвийският \"Рига\", а на \"Левски\" - \"Вадуц\" от Лихтенщайн, отреди тегленият днес жребий в Нион. Това предаде бТВ.  Първите мачове ще се играят на 12 юли, а реваншите са на 19 юли.  ", "date": "2018.06.20", "title": "\"Славия\" срещу финландци, латвийци за ЦСКА и пътуване до Лихтенщайн за \"Левски\" "}
{"url": "http://epicenter.bg/article/Ronaldo-izmakna-slaba-Portugaliya-sreshtu-Maroko-/157273/8/0", "text": "Португалия победи Мароко с 1:0 в двубой от група Б на Световното първенство в Русия. В герой за иберийците са превърна голямата звезда на отбора Кристиано Роналдо, който се разписа в 4-ата минута, предаде Канал 3.  Това е 4-ти гол за мега звездата на Световния футбол от началото на Мондиал 2018 след трите гола които вкара в мрежата на Испания в първия мач в групата.  В този двубой определено Мароко може повече да съжалява, че не взе поне точка, защото в големи периоди от мача надиграваше своя противник, но пропуските и добрите намеси на Руй Патрисио запазиха мрежата на Португалия суха.  Португалците имат актив от 4 точки след два изиграни мача, докато Мароко е с две загуби. В последния кръг от групата Португалия играе с Иран, а африканците ще срещнат Испания  ", "date": "2018.06.20", "title": "Роналдо измъкна слаба Португалия срещу Мароко "}
{"url": "http://epicenter.bg/article/Istorichesko--Zhena-komentira-mach-ot-svetovnoto/157277/8/0", "text": "Кристиано Роналдо може и да счупи куп рекорди при победата на Португалия с 1:0 над Мароко, но мачът ще остане в историята с още едно знаменателно събитие. За първи път в историята двубой от световното първенство бе коментиран от жена. Името й е Вики Спаркс, а телевизията, която й гласува доверие, е британската Би Би Си.   Спаркс трябваше да изчака само 4 минути, преди да коментира и първия си гол в ефир - попадението на Роналдо с глава, което се оказа и единствено в срещата. \"Не беше ли ясно, че така ще стане\", възкликна тя, докато звездата празнуваше за четвърти път от началото на турнира.   Изявите на Вики обаче не получиха одобрението на Джон Тери. Бившият капитан на английския национален отбор написа в социалните мрежи, че му се е наложило да гледа двубоя без звук.    ", "date": "2018.06.20", "title": "Историческо: Жена коментира мач от световното"}
{"url": "http://epicenter.bg/article/Rusiya-e-podala-kandidaturata-si-za-chlenstvo-v-Saveta-na-OON-po-pravata-na-choveka-/157210/7/0", "text": "Русия е подала кандидатурата си за членство в Съвета на ООН по правата на човека за периода между 2021 и 2023 г., часове след оттеглянето на САЩ от съвета, съобщават руските медии, цитирайки постоянната мисия на Русия в ООН.   Решението беше очаквано  \"Русия ще продължи ефективната си работа в Съвета по правата на човека за поддържане на равен диалог и сътрудничество в сферата на правата на човека. По тази причина Русия предложи кандидатурата си за членство в Съвета по правата на човека за периода 2021-2023 г.\", посочи първият секретар на мисията на Русия в ООН Фьодор Стржижовски.  По-рано посланикът на САЩ в ООН Ники Хейли обяви оттеглянето на САЩ от съвета, обвинявайки органа на ООН, че е \"защитник на злоупотребите с правата на човека и клоака от политически пристрастия\".  \"САЩ официално излизат от Съвета за човешките права към ООН\", каза тя, допълвайки, че организацията \"не е достойна за името си\". \"Предприемаме тази стъпка, защото ангажиментите ни не позволяват да останем част от лицемерна организация, обслужваща собствените си интереси\", заяви Хейли.  И добави: \"Искам да бъда пределно ясна, че тази мярка не означава отстъпление от ангажиментите ни към човешките права\".  Тя посочи \"хроничното предубеждение на Съвета към Израел\", порицавайки същевременно членството на страни като Китай, Куба и Венецуела, които биват обвинявани в нарушения на човешките права.  Повече от година САЩ заплашват с напускане на Съвета, когото обвиняват в предубеденост към Израел и който не успяха да реформират. Съветът е основен орган на ООН по въпросите за човешките права. Бе създаден през 2006 година, за да замени Комисията по правата на човека към ООН. Мандатът на САЩ в Съвета изтича по принцип през 2019 година. Съветът има 47 членове.  Ако Съветът се реформира, \"САЩ ще бъдат щастливи отново да се присъединят\" към него, допълни Хейли, цитирана от Асошиейтед прес.  Генералният секретар на ООН Антониу Гутериш би предпочел САЩ да останат в Съвета за човешките права (СЧП). Това се посочва в изявление, разпространено от говорителя му Стефан Дюжарик, предадоха Франс прес и ТАСС.  Върховният комисар на ООН за правата на човека Зейд Раад Ал Хусейн изрази съжаление за решението на Вашингтон да напусне СЧП, допълвайки, че САЩ би трябвало да засилят ангажимента си предвид броя на нарушенията на човешките права по света.  Премиерът на Израел Бенямин Нетаняху благодари на Тръмп за излизането на САЩ от СЧП.  \"Израел благодари на президента Тръмп, на държавния секретар Помпео и на Хейли за мъжественото решение, насочено срещу лицемерието и лъжите на така наречения Съвет за човешките права към ООН\", се посочва в изявление, разпространено от канцеларията на израелския премиер.  Решението на САЩ да се излязат от Съвета за човешките права (СЧП) към ООН носи риск да подкопае международната роля на Вашингтон, заяви ръководителката на дипломацията на ЕС Федерика Могерини, цитирана от ДПА.  САЩ винаги са били на предната линия в защитата на човешките права по света и от много години са силен партньор на ЕС в СЧП, посочва говорителка на Могерини. Днешното решение подкопава ролята на САЩ като защитник и поддръжник на демокрацията на световната сцена, допълва тя.  Решението на Вашингтон да напусне СЧП е достойно за съжаление, посочи в Туитър британският министър на външните работи Борис Джонсън.  \"Не пазим в тайна факта, че Великобритания иска реформи на СЧП, но ние сме решени да работим за засилване на Съвета отвътре\", отбелязва той.  Австралийските власти са разочаровани от решението, посочва австралийския външен министър Джули Бишоп, цитирана от БТА.  Бихме предпочели САЩ да останат в СЧП и съобщих позицията ни на високопоставени представители на администрацията на Тръмп, заявява тя.", "date": "2018.06.20", "title": "Русия е подала кандидатурата си за членство в Съвета на ООН по правата на човека "}
{"url": "http://epicenter.bg/article/SASht-se-otteglyat-ot-Saveta-po-pravata-na-choveka-na-OON/157212/7/0", "text": "САЩ се оттеглят от участие в Съвета по правата на човека на ООН, съобщи във вторник представителката им в световната организация Ники Хейли, предаде БГНЕС. Тя като оцени тази институция като \"помийна яма от политически пристрастия\".   \"Ние предприемаме тази стъпка, защото нашият ангажимент не ни позволява да останем част от лицемерна и обслужваща себе си организация, която се подиграва с човешките права\", каза тя.   Съветът на ООН по правата на човека е международен правозащитен орган в системата на ООН, заменил Комисията на ООН по правата на човека. Представлява спомагателен орган на Общото събрание на ООН.  ", "date": "2018.06.20", "title": "САЩ се оттеглят от Съвета по правата на човека на ООН"}
{"url": "http://epicenter.bg/article/Zoran-Zaev--Mozhe-da-poiskame-otstranyavane-na-prezidenta-George-Ivanov-ot-vlast-/157222/7/0", "text": "Ние може да поискаме президентът Георге Иванов да бъде отстранен от власт, каза македонският премиер Зоран Заев, предаде сръбското радио Б92.  Министър-председателят в Скопие заплаши държавния глава с процедура за импийчмънт, ако лидерът на балканската страна не даде зелена светлина на договора с Гърция. Заев и колега му от Атина Алексис Ципрас на 17 юни сложиха край на продължилия почти 27-години спор за името на бившата югославската република, която ще се нарича Северна Македония.   Вчера парламентът в Скопие одобри на първо четене документа и реши гражданите на страната да отидат на референдум, за да одобрят или отхвърлят двустранното споразумение.  \"Времето на политическото шикалкавене свърши. Политиканстването вече не е на мода. Ако македонските граждани одобрят историческия договор с членката на Европейския съюз и след това господин Иванов наложи вето върху резултатите от допитването, ние ще поискаме процедура по импийчмънт на президента на страната\", категоричен бе Заев.  Иванов, който е начело на Македония от 2009 г., бе издигнат от опозиционната в момента партия ВМРО-ДПМНЕ. Заев стана премиер през 2017 г. Неговият кабинет е съставен от Социалдемократическия съюз на Македония и албанските партии: Движението Беса (\"Клетва\"), Демократическият съюз за интеграция и Алианс за албанците.  Президентът на Македония редовно налага вето на решения на правителството \"Заев\".", "date": "2018.06.20", "title": "Зоран Заев: Може да поискаме отстраняване на президента Георге Иванов от власт "}
{"url": "http://epicenter.bg/article/Dombrovskis--Niskite-dohodi-ne-sa-prechka-za-prisaedinyavaneto-na-Balgariya-kam--quot-chakalnyata-quot--na-evrozona/157225/7/0", "text": "  Ниските доходи не са пречка България да се присъедини към \"чакалнята\" на еврозоната и по-късно към самата еврозона. Това заяви в интервю за \"Хоризонт\" еврокомисарят по въпросите на еврото и социалния диалог Валдис Домбровскис:   \"Няма предварителни условия по отношение дохода на глава от населението или по-точно сравнен със средния в ЕС. В България той е равен на този в Литва и Латвия в момента, когато двете страни се присъединяваха към механизма ИЕРЕМ-2, така че това не може да е препятствие. Бих казал, че основният въпрос, на който трябва да се отговори в тази връзка е как присъединяването към еврозоната ще засегне българската икономика. Според нашите оценки, то ще има положителен ефект и дори ще облекчи приближаването към средните нива на Европейския съюз\".   Домбровскис добави още, че присъединяването към чакалнята и към еврозоната е въпрос, който трябва да бъде зададен най-вече на Европейската централна банка и страните-членки на ИЕрЕм2, защото те вземат това решение:   \"Доколкото ми е известно, работата в това отношение напредва и както е казал министърът, перспективата е в рамките на една година България да се присъедини към чакалнята и Банковия съюз. Задействаме нови инструменти в помощ на тези страни-членки, които правят видими стъпки към приемането на еврото. Вече сме подготвили такъв инструмент, който е обвързан с програма за структурни реформи. Става дума предимно за техническа помощ, но с възможност и за финансова, доколкото е свързана с прилагането на някои реформи и мерки за приемането на еврото\".   Валдис Домбровскис обясни какви ангажименти поема България, ако се присъедини към Банковия съюз:   \"Банковият съюз означава, че най-големите банки в страната попадат под директния надзор на единния надзорен механизъм на Европейската централна банка. България е обвързана от общата рамка на Банковия съюз, което означава единен надзор, а в случай на проблеми в някои от банките – от единен механизъм за решаването им\"   Един от елементите, които са необходими за присъединяването ни към банковия съюз е оценка на активите на банките, уточни Домбровскис.  ", "date": "2018.06.20", "title": "Домбровскис: Ниските доходи не пречат България да се присъедини към \"чакалнята\" на еврозоната"}
{"url": "http://epicenter.bg/article/Opasno--V-Germaniya-e-predotvratena-biologicheska-ataka-/157246/7/0", "text": "Ръководителят на Федералната криминална служба Холгер Мюнх разкри, че с арестуването на тунизийски бежанец в Кьолн в Германия е предотвратена атака с рицин, предава телевизионният канал ARD, цитиран от Агенция \"Фокус\".  Съгласно данните, представени от Мюнх, тунизиецът е подготвял нападение с биологическо оръжие – къде и кога, властите все още не са в състояние да уточнят.  „Имал е подходящи инструкции как да извърши нападението, включително от ислямистки организации в интернет. Този човек очевидно е бил ръководен и от тази идея\", коментира Мюнх, като допълни, че засега остава неясно дали тунизиецът е имал съучастници в подготовката на атаката.  За първи път в историята на Германия е пресечено планиране на атака с билогическо оръжие, пояснява телевизията.  Миналия вторник полицията обискира жилището на 29-годишен тунизиец, пребиваващ в Кьолн. Заподозреният, идентифициран като Сиеф Аллах Х., бе арестуван, след като в апартамента му бе открит рицин - едно от най-силно отровните вещества в природата. Мъжът е разполагал с достатъчно материал, за да произведе между 250 и 1000 дози рицин.  Лицето бе арестувано за нарушаване на Закона за контрол на оръжията. Освен това той е обект на разследване за подготовка за сериозен акт на насилие, който застрашава сигурността на държавата, припомня ARD.  ", "date": "2018.06.20", "title": "Опасно! В Германия е предотвратена биологична атака с рицин"}
{"url": "http://epicenter.bg/article/Makedonskiyat-parlament-ratifitsira-dogovora-za-imeto-/157257/7/0", "text": "С 69 гласа „за“ и без нито един „против“ и „въздържал се“, депутатите в парламента в Скопие ратифицираха договора за името, предава македонската информационна агенция „Макфакс“, цитирана от Агенция \"Фокус\". На заседанието не присъстваха депутатите от опозиционната партия ВМРО-ДПМНЕ.  С 10 гласа „за“ във вторник Комисията по европейски въпроси утвърди проектозакона за ратификация на договора за разрешаване на спора с Гърция за името на страната, припомня агенцията.  След ратификацията, договорът ще бъде изпратен на президента Георги Иванов, който има седемдневен срок да го подпише. Ако държавният глава наложи вето, споразумението ще бъде върнато обратно в парламента. В случай че при повторното гласуване договорът бъде приет с абсолютно мнозинство, Конституцията на Македония задължава държавния глава да го подпише.  Заседанието на Събранието в Скопие не бе съпътствано от протести. Ситуацията остана спокойна, а пред сградата на парламента отново се наблюдаваше засилено полицейско присъствие.  Ден по-рано разгорещените дебати в парламента за спораузмението с Гърция преминаха на фона на демонстрации пред сградата на законодателната власт в Скопие. Около стотина граждани на югозападната ни съседка изразиха недоволството си от договора за името. Те призоваха председателя на опозиционната ВМРО-ДПМНЕ Християн Мицковски да излезе от сградата и да се присъедини към демонстрацията. По-късно към седалището на партията бе организирано шествие. Протестът все пак приключи мирно и без инциденти.  Споразумението за спора за името бе подписано в неделя от външните министри на Македония и Гърция Никола Димитров и Никос Коцияс. Церемонията се състоя на гръцкия бряг на езерото.  ", "date": "2018.06.20", "title": "Македонският парламент ратифицира договора за името "}
{"url": "http://epicenter.bg/article/Hashim-Tachi--Vreme-e-za-dogovor-mezhdu-Kosovo-i-Sarbiya/157263/7/0", "text": "Време е за историческо споразумение със Сърбия.  Това заяви президентът на Косово Хашим Тачи преди предстоящата среща със сръбския си колега Александър Вучич в Брюксел в неделя, цитиран от МИА и Нюз.бг. Тя е организирана от шефа за външната политика на ЕС Федерика Могерини.  На пресконференция в Прищина в навечерието на разговорите със сръбския си колега Хашим Тачи подчерта, че САЩ и ЕС подкрепят подобряване на отношенията между двете държави и предлагат подкрепата си.  Според Тачи срещата е \"началото на последния етап от усилията на Косово и Сърбия да постигнат споразумение за нормализиране на отношенията между двете държави\".  \"Преговорите ще продължат по един или друг начин\", изтъкна Тачи, \"но настъпи времето разговорите да доведат до историческо споразумение за прекратяване на трагична ера в отношенията между двете държави\".  Президентът на Косово е наясно, че преговорите няма да бъдат лесни, но Прищина няма от какво да се страхува по отношение на диалога.  По думите му постигане на споразумение със Сърбия е необходимо за ускоряване интеграцията на Косово.     ", "date": "2018.06.20", "title": "Хашим Тачи: Време е за договор между Косово и Сърбия"}
{"url": "http://epicenter.bg/article/Talat-Dzhaferi-podpisa-Zakona-za-ratifitsirane--dogovorat-e-izpraten-za-podpis-na-George-Ivanov-/157267/7/0", "text": "Председателят на Събранието на Република Македония Талат Джафери по време на днешната сесия подписа Закона за ратифициране на Окончателното споразумение за решаване на разликата, както е описано в резолюциите на Съвета за сигурност на ООН 817 (1993) и 845 (1993 ), прекратяване на Временното споразумение от 1995 г. и установяване на стратегическо партньорство между страните (Македония и Гърция, бел. ред.). Това съобщи БГНЕС.  След това Джафери изпрати Закона на кабинета на президента Георге Иванов, който трябва да подпише неговия указ. Президентът Иванов има 7 дни, за да подпише. Той обяви през последните дни, а днес и повтори, че няма да подкрепи или подпише договора, защото според него това ще навреди на интересите на страната.  Ако Иванов упражни правото си на вето, договорът отново влиза в парламентарна процедура, при която ще трябва да бъде гласуван с абсолютно мнозинство - 61 депутати трябва да гласуват \"за\". Днес той бе подкрепен от 69 народни представители.  Договорът в този случай отново се изпраща на президента, който според Конституцията е длъжен да го подпише.  ", "date": "2018.06.20", "title": "Талат Джафери подписа Закона за ратифициране, договорът е изпратен за подпис на Георге Иванов "}
{"url": "http://epicenter.bg/article/Zaev--Sbadvame-vekovnite-mechti-na-predtsite---da-badem-makedonski-narod--koyto-govori-makedonski-ezik/157270/7/0", "text": " Македонският премиер Зоран Заев направи ярко изказване пред парламента.  На заседанието за договора за името министър-председателят на югозападната ни съседка призова депутатите да гласуват за ратификация на споразумението, като увери, че с него идентичността на македонците ще бъде защитена за векове, съобщава скопското електронно издание „НОВА“, като допълва, че Заев не е пропуснал да припомни, че окончателното решение за бъдещето на договора за името е на гражданите. Подписахме споразумение, което бележи началото на края на несигурността и травматичния период; споразумение, с което постигнахме достойно решение и за двете страни. , пише \"Фокус\". В речта си Заев също така призова депутатите и гражданите „да съборят стените на ксенофобията и изолацията и да дадат шанса за договора\". С договора, твърди Заев, Македония не само получава нов стратегически партньор в лицето на Гърция, но и Заев призова за обединение в интерес на общото бъдеще на страната. „Нека заедно да напишем бъдещите страници, да поведем гражданите към просперираща Македония по примера на най-развите европейски страни… Имаме още един приятел и стратегически партньор, гарантираме стабилността и сигурността на Македония, отваряме пътя към ЕС и НАТО“, увери Заев.   Македонският министър-председател Зоран Заев съобщи по време на заседанието в парламента, в което депутатите ратифицираха споразумението с Гърция, че поканата за членство на Македония в НАТО е включена в дневния ред на срещата на високо равнище на Алианса, която ще се проведе през юли, предава македонската информационна агенция „Макфакс“. „Точката за нашата покана в НАТО е приета на дневен ред“, съобщи Заев по време на заседанието.  По-рано днес генералният секретар на НАТО Йенс Столтенберг заяви в интервю пред френски медии, че се надява, че   след като Скопие и Атина вече са постигнали споразумение по въпроса за името. Той допълни, че ако договорът бъде напълно спазен ще може да се тръгне към членството на Македония в НАТО.  ", "date": "2018.06.20", "title": "Заев: Сбъдваме вековните мечти на предците - да бъдем македонски народ, който говори македонски език"}
{"url": "http://epicenter.bg/article/Slovakiya-otlozhi-reshenieto-za-zamyanata-na-starite-ruski-iztrebiteli/157271/7/0", "text": "Словашкият министър-председател Петер Пелегрини обяви, че страната ще отложи решението си дали да купи американски изтребители Ф-16 или шведски „Грипен“, за да замени застаряващите си руски МиГ-29, които са в момента на въоръжение в нейната авиация, предава Reuters, цитирана от Агенция \"Фокус\".  Първоначално министерството на отбраната трябваше да представи анализ за двата избора до 29 юни за одобрение от правителството, но Пелегрини заяви, че решението е твърде голямо и „струващо милиарди евро“, за да се вземе под натиск.  Словакия има договор за поддръжка с Русия за своите 12 МиГ-29 до есента на 2019 г. Според договора десетки руски техници са установени във военните бази на словашката армия и той ще трябва да бъде удължен дори и след като правителството купи нови машини, докато се чака доставката на новите.  Според словашкия военен аналитик Ярослав Над доставката на „Грипен“ ще отнеме между 18 и 24 месеца, докато Ф-16 може да бъдат приети на въоръжение едва през 2023 г.  „И двата избора ще са крачка напред за Словакия, но няма публичен дебат от какво се нуждае повече страната – от по-скъпите и по-напреднали Ф-16 или от по-приятелски настроените към бюджета „Грипени“, уточни той.  В региона Унгария и Чешката република използват шведския изтребител, докато Полша използва американски. Словакия планира да изразходва 6,5 милиарда евро до 2030 г., за да модернизира армията си и да доведе през 2024 г. разходите си за отбрана до 2% от БВП.  ", "date": "2018.06.20", "title": "Словакия отложи решението за замяната на старите руски изтребители"}
{"url": "http://epicenter.bg/article/Sergey-Stanishev--Nashiyat-kandidat-za-EK-shte-bade-izdignat-sled-mashtabno-vatreshno-sastezanie/157274/7/0", "text": "Партията на европейските социалисти ще издигне кандидата си за председател на ЕК на Конгрес на 7 и 8 декември в Лисабон. Президиумът на ПЕС в Рига, Латвия, реши номинациите да станат ясни до октомври 2018 г., като всички партии-членки могат да участват в прозрачен и демократичен процес по избор на кандидатите.  Ако двама или повече кандидати са получили достатъчно подкрепа, тогава те ще участват в прозрачен процес на селекция от страна на всички партии-членки, който ще завърши чрез Европейски изборен ден на ПЕС (PES European Election day) на 1 декември 2018 г.  По време на Конгреса през декември ще бъдат обявени резултатите от избора и общият кандидат на социалистите за председател на ЕК.   Президентът на ПЕС Сергей Станишев заяви:  „Доволен съм от днешното решение всички партии-членки на ПЕС да участват в процеса на номиниране на общ кандидат. При повече кандидати ще има пряко състезание между тях и открита финална селекция. На последните евроизбори ПЕС даде шанс на гражданите да избират директно председател на ЕК, като предложи процедурата за общ кандидат, вместо той да бъде посочван при закрити врати от лидерите на Съюза. Горд съм, че днес ние правим още една крачка напред - нашият общ кандидат ще бъде издигнат след мащабно вътрешно състезание.“   Процедурата по избор на общия кандидат е приета след почти една година работа и дискусии в рамките на специална работна група, председателствана от ковчежника на ПЕС и бивш ирландски министър Руари Куин.   Бъдещият общ кандидат на ПЕС ще има думата при финалното разписването на манифеста на партията за предстоящите избори за ЕП, който ще бъде приет през февруари 2019 г.  „Щастлив съм, че такова важно решение като общата процедура бе взето тук в Рига, при домакинството на най-новия член на ПЕС - партия „Съгласие“. Всички – и малки, и големи партии - демократично можем да направим своите номинации за общ кандидат\", заяви кметът на Рига и лидер на партия „Съгласие“ Нил Ушаков. Партията му, която миналата година бе приета в ПЕС, води в проучванията за предстоящите избори в Латвия през октомври.  ", "date": "2018.06.20", "title": "Сергей Станишев: Кандидатът на ПЕС за председател на ЕК ще бъде издигнат чрез вътрешно състезание"}
{"url": "http://epicenter.bg/article/Ungarskiyat-parlament-popravi-konstitutsiyata---quot-Chuzhdo-naselenie-quot--ne-mozhe-da-se-ustanovyava-v-stranata-/157276/7/0", "text": "Унгарският парламент одобри днес закона \"Стоп Сорос\", който криминализира съдействието за нелегални мигранти и ограничава дейностите на неправителствени организации. Според него индивиди или организации, които помагат на мигранти, които не изпълняват условията, да поискат убежище или да получат статут са заплашени от затвор, пише агенция \"Ройтерс\".  Парламентът прие и конституционна поправка, която гласи, че \"чуждо население\" не може да се установява в Унгария. Управляващата партия \"Фидес\" на премиера Виктор Орбан победи на парламентарните избори през април след кампания, в която той залагаше предимно на атаки срещу филантропа Джордж Сорос и твърдеше, че той опитва да унищожи християнското население на Европа.  Законът ще даде на вътрешния министър власт да забранява неправителствени организации, подкрепящи миграцията и смятани за риск за националната сигурност.   Редица организации са силно обезпокоени от факта, че всяка от тях, оказваща правна или друга помощ на мигранти, достигнали до границата, може да се окаже извън закона. Управляващите настояват, че предлагат само \"правна рамка\", а решенията за това коя организация е рискова и коя - не, ще бъдат взимани от съда.  Ще бъде забранено оказване на помощ за кандидати за убежище - включително съдействие за попълване на формуляри, разпространяване на информация за процедурата, а на теория дори даването на храна. Хора, оказващи помощ на мигранти или на групи, които осъществяват подобна дейност, ще са заплашени от затвор. Ще бъде невъзможно за мигранти, преминали през страна, смятана за сигурна при пристигането си, да искат убежище в Унгария.  Агенцията за бежанците на ООН критикува закона, като предупреди, че ако бъде прокаран, ще лиши от \"жизненоважни помощи и услуги\" хора, принудени да бягат от домовете си, и \"допълнително ще възпламени напрегнатия публичен дискурс и разрастващите се ксенофобски нагласи\". Неправителствената организация \"Хюмън райтс уоч\" пък поиска \"Фидес\" да бъде изгонена от Европейската народна партия (ЕНП).  Последната вече е настоявала, че в поведението на Орбан има \"червени линии\", но на свой ред беше заплашена от него, че може да \"превземе партията отвътре\", като създаде \"антиимигрантска европейска партия\" преди изборите за европарламент през май.", "date": "2018.06.20", "title": "Унгарският парламент поправи конституцията: \"Чуждо население\" не може да се установява в страната "}
{"url": "http://epicenter.bg/article/Moskva-ne-izklyuchva-novi-provokatsii-s-himichesko-orazhie-v-Siriya-/157287/7/0", "text": "Руското министерство на външните работи не изключва нови провокации с обвинения, че правителството на Сирия е използвало химическо оръжие, пише Известия.  Прессекретарят на руското МВнР Мария Захарова съобщи, че ако съответната информация се потвърди, то Москва „ще се опита да се подготви отрано, за да предотврати подобни акции“.  Дипломатът също така съобщи, че има налична информация, че сътрудниците на „Белите каски“ – неправителствена организация, известна със своите постановки на химически нападения и финансова подкрепа от страна на САЩ, имат тесни връзки с терористичната организация „Джебхат ан Нусра“.  В началото на април редица медии и неправителствени организации, в това число и „Белите каски“ разпространиха съобщения, че в сирийския град Дума е извършено нападение с химическо оръжие, за което бе обвинено правителството в Дамаск.  Представителите на руския Център за примирие на враждуващите страни изследваха района, но не откриха следи от употреба на отровни вещества.  Въпреки това на 14 април САЩ, Великобритания и Франция, без съгласието на Съвета за сигурност на ООН, нанесоха ракетни удари по територията на Сирия.  ", "date": "2018.06.20", "title": "Москва не изключва нови провокации с химическо оръжие в Сирия "}
{"url": "http://epicenter.bg/article/Doyche-Vele--Badeshteto-na-Angela-Merkel-zavisi-ot-sporazumenieto-za-migrantite-s-Balgariya-/157227/11/0", "text": "Ако германският канцлер не намери в рамките на Европейския съюз решение на проблема с мигрантите, нейното правителство най-вероятно ще се разпадне. Бъдещето на нейния четвърти кабинет ще зависи и от възможността да се договори с България.  Развръзката в острия конфликт между канцлерката Ангела Меркел и нейния вътрешен министър Хорст Зеехофер е отложена за началото на юли. Министърът се съгласи да изчака резултатите от предстоящата на 28-29 юни среща на върха на ЕС преди да предприеме едностранни мерки за ограничаване на мигрантския поток в Германия.  Спорът между лидерите на две от трите партии в управляващата коалиция – Меркел оглавява Християндемократическия съюз /ХДС/, а Зеехофер – Християнсоциалния съюз /ХСС/ – се разгоря заради това, че министърът възнамерява за затвори германските граници за мигрантите без документи или за вече регистрираните в някоя друга страна от ЕС. Меркел смята, че тази мярка противоречи на европейските норми за предоставянето на убежище и на германското законодателство, а освен това, е несправедлива по отношение на такива държави, като Гърция и Италия.  Ултиматумът на министър Зеехофер  В края на миналата седмица Зеехофер заплаши, че още този понеделник, 18 юни, ще се възползва от пълномощията си на министър на вътрешните работи и еднолично ще нареди да не пускат в Германия мигранти без паспорти или с регистрация от други държави в ЕС  Меркел предложи да се почака до срещата на върха на ЕС. Тя се надява да убеди партньорите в необходимостта да намерят общо решение за проблема с мигрантите. Освен това обещава в кулоарите на тази среща да договори с такива страни, като Австрия, Италия, Гърция или България двустранни споразумения, които да осигурят правната основа за забраната за пресичане на германската граница от „транзитните“ мигранти.  Как бежанците „нон грата“ попадат в Германия?  Зеехофер се съгласи да почака. Но при едно условие: той незабавно ще се разпореди да не бъдат пускани в Германия мигрантите, които веднъж са получили отказ за убежище от германските власти, били са изгонени от страната и са получили забрана за повторно влизане. Меркел се съгласи. За нея беше пълна изненада, че такива бежанци „нон грата“ повторно се оказват в Германия.  Но както заяви говорителят на МВР на правителствена пресконференция, подобни случаи наистина имат място. Дори при наличието на забрана за влизане в Германия, мигрантите имат възможност да я заобиколят, ако се възползват от правото си на границата още веднъж да подадат молба за даване на убежище.  И мигрантите не пренебрегват това право. На територията на Германия не пускат само тези мигранти, които не са подали молба за убежище, каза говорителят на канцлерката Щефен Зайберт.  Замразената правителствена криза в Германия  По въпроса за забраната за пресичане на германската граница от мигранти с регистрация в другите страни от ЕС Зеехофер не възнамерява да отстъпи пред Меркел. Границата влиза в компетентността на МВР и решението трябва да се вземе от министъра. След заседанието на ръководните органи на своята партия, което се състоя на 18 юни в Мюнхен, Зеехофер обяви, че веднага след завръщането си в Берлин ще нареди да се започне организационна подготовка за затваряне на германската граница за мигрантите, които според него, нямат основание да търсят убежище в Германия.  Но той ще въведе своите мерки в действие само, ако на срещата на ЕС или по време на двустранните преговори на канцлера с отделните държави не бъдат приети решения за мерки, имащи сходен ефект с този на неговия граничен план. Самият той, както и мнозинството германски наблюдатели, не вярват в това. Така че правителствената криза във ФРГ, която е замразена за две седмици, най-вероятно ще избухне с нова сила още в първите дни на юли.  Ултиматумът на Меркел  Ръководните органи на ХДС също заседаваха този понеделник. Меркел също даде заключителна пресконференция. Въпреки настойчивите въпроси на журналистите, питащи я за вариантите за по-нататъшно развитие на събитията, тя отказа да отговаря на въпроси от типа „какво ще се случи, ако...“.  Едновременно с това Меркел даде ясно да се разбере, че основните направления на вътрешната и външната политика са прерогатив на канцлера. Тя няма никакво намерение да преотстъпва на когото и да било своите върховни пълномощия, подчертавайки, че никакъв автоматизъм – т.е. неизбежно затваряне на границите в случай на неудовлетворителен изход на срещата или нейните двустранни преговори с лидерите на останалите държави от ЕС – не може да има.  За журналистите, които бяха на пресконференцията, това изказване на канцлерката прозвуча като ултиматум към вътрешния министър: ако затвориш границите без мое съгласие, ще те пенсионирам /На 4 юли Зеехофер става на 69 години/. Но в този случай той ще бъде последван и от останалите министри на ХСС, което ще означава разпад на четвъртото коалиционно правителство на Ангела Меркел, което дори не е направило 100 дни на власт.", "date": "2018.06.20", "title": "Дойче Веле: Бъдещето на Ангела Меркел зависи от споразумението за мигрантите с България "}
{"url": "http://epicenter.bg/article/Yoakim-Kalamaris--Izborat-na-imeto-Severna-Makedoniya-e-udar-po-pravoslavieto-/157278/11/34", "text": "     Мисля, че това име първо не е справедливо по географски принцип, защото на север се намира Пиринска Македония. Евентуално утре това е възможно да създаде конфликт между двете страни – България и Северна Македония, и съответно и с Гърция. Така че мисля, че това е огън, който някой е запалил, за да създаде проблеми на съседните страни на Балканския полуостров и най-вече в православните страни, защото и трите страни са православни, поне засега, наблюдавайки, че се увеличават драстично албанските граждани в тази ново проектирана страна.     Не. Господин Ципрас не работи за интереса на страната, нито на база на суверенитета на Гърция, нито на база на историята и на културното наследство на Гърция. Той служи явно на хора и групировки, политически и неполитически, които искат да се създаде проблем. Аз не разбирам, защо избра този момент. Разреши един проблем, който е разрешен, при положение, че Северна днес Македония, утре не знаем какво може да бъде, е възприета и приета официално от 140 страни от ООН. Защо е ратифицирането и този натиск на гръцкия кабинет за бързо разрешаване?     Господин Ципрас го мотивира това, че с разрешаването на този проблем, според него проблем, при положение, че, пак подчертавам, че Македония е приета от 140 страни, и той разреши може би проблема на самата тази държава. В чл. 16 от тази т.нар. спогодба, която не е съгласувана предварително в парламента, нито с референдум е съгласувана с гръцкия народ, дава право на тази страна да може спокойно да борави с гръцките финансови и нефинансови геополитически зони. И защо не, при положение, че се възприема, че този език, който много добре знаем всички, и включително в България, това е български диалект, даже можем да говорим открито, че това е български език, с български корени, а никакъв македонски език не може да бъде, при положение, че се ратифицира конкретната спогодба, означава, че се приема нов език в нашия регион, Балканския регион, в Европа – т.нар. македонски език. Това е една абсолютна митология, създадена в съвремието на Балканския полуостров. И това може да има само негативни резултати, изкривяване на историята и на бъдещето на нашите страни.     Аз мисля, че господин Ципрас върши услугата, за която той е на тази позиция, пак казвам, услуга на групировки и на хора, които искат дестабилизация на Балканския полуостров. И даже от информациите, които имам и с които разполагам, то не е тайна вече, тъй като много от партията АНЕЛ, политическия партньор на „СИРИЗА“, тоест на партията на господин Ципрас, която са напуснали, те са потвърдили, че кредиторите ще облекчат мерките в Гърция, ако господин Ципрас се съгласи да предаде името и ценностите на културното наследство на Гърция на новопроектираната страна. Сега, откъде намира тази сила и протекция новосъздадената страна от половин милион души и как изгражда този процес, със сигурност това е огромна мистерия.     Мисля, че тук става въпрос за религията. Тъй като партията на господин Ципрас и отчасти на господин Коцияс, министъра на външните работи, е атеистка партия. Тя няма православни нрави, тя не изповядва Бога. И това не е тайна, това го знаем. Така че той подкрепя една страна, която почти вече е завзета от мюсюлманската политика и същност, тоест тази т.нар. Северна Македония. И господин Коцияс иска да има историческия принос и според мен той прави престъпление, с помощта на Гърция да се създаде четвърта мюсюлманска страна на Балканския полуостров, следвайки историята на Албания, Косово, Босна и Херцеговина, и вече т.нар. Северна Македония. Тоест заплахата, която той посочва и за която говори, не е заплаха от братския народ – българите, защото те са единствени останали, заедно със сърбите, православни християни. Така че заплаха може да бъде тази страна и да се използва като средство за заплаха срещу останалите две православни страни, като България и Гърция. Аз така анализирам задкулисните договорки.     Вижте, чрез новото име в тази държава придобиват най-вече идентичност като народ, защото името ще продължи да се използва Македония, а Северна ще остане в историята. Защото при положение, че при тази спогодба официалният език се описва като македонски, а идентичността – македонец, то това отнема правото на останалите страни: тоест няма да има право един петричанин да казва „Аз съм от Македония“ или един гражданин на Серес да казва „Аз съм от Македония“ защото ратифицирането и признаването от гръцка страна му отнема това право. Така че ратифицирането, официалното ратифициране от Гърция създава повече конфликти, а не по-малко. Но тук става въпрос за геополитическа игра. Аз съм чул много версии и то от сериозни анализатори в чужбина да се говори за автономна в бъдеще страна, в по-разширен формат – Велика Македония, поне това виждат, пак казвам, анализират и прогнозират други колеги за в бъдеще. При положение, че те ще имат правото да се наричат македонци, проблемът е сериозен.     В Гърция той ще мине в парламента. Ще мине в парламента, обаче ще бъде пирова победа за „СИРИЗА“.   Защото се очакват много сериозни протести от гръцка страна. И в миналото е доказано, че гърците не се предават лесно. Мисля, че този път имаме доста сериозно развитие. Надявам се да се успокоят нещата. Но не виждам как. Ако продължи това напрежение в Гърция, при положение, че успее кабинетът на „Сириза“ да мине това ратифициране, те искат да се занимават с още решения на други отворени национални теми, какъвто е кипърският казус, каквито са претенциите на Турция за мюсюлманско население в гръцката страна, съответно и в граничните зони с България. Така че трябва да видим как ще се потуши този процес. Невъзможно е да се подбужда в този момент една тема и един казус, който би трябвало вече да е приключил отдавна.   Един кабинет, когато се появява да разруши всичко, много малко се интересува дали ще се появи отново на политическата сцена. Да не забравяме, че партия „СИРИЗА“ е партия с не повече от 7 години история. Така че според мен приоритетът на този кабинет е да разруши или да изпълни съгласуването с явно чужди сили на проектите, които е поела. Ако си спомняте, преди изборите същият кабинет е спечелил тези именно парламентарни избори, при положение, че говореше – срещу кредиторите сме, няма да приемем допълнителни мерки, ще премахнем меморандумите и т.н. И когато се организира първият референдум в Гърция и народът избра да се продължи политиката на Ципрас, той отказа да продължи и не възприе въобще тези резултати.   Точно така, за този момент говорим. Така че човекът е разиграл и в миналото този процес и знае как да го направи. И не мисля, че иска да остане в историята или на Балканите, или на Гърция, като някакъв лидер. Той е разрушител. Близо е да успее.     Относно финансовата страна не мога да ви кажа какво печели, защото уговорките явно са с чужди сили и може би с друга религия. Може би самите те знаят, какво ще спечелят. Но със сигурност губи православието. И това е най-голямата драма.   ", "date": "2018.06.20", "title": "Йоаким Каламарис: Изборът на името Северна Македония е удар по православието "}
{"url": "http://epicenter.bg/article/Iztegliha-nad-1-mln--balgarski-yaytsa-ot-targovskata-mrezha/157288/4/0", "text": "Около 1.1 млн. яйца са изтеглени от магазини и складове заради птичи грип. Яйцата са от ферма за кокошки в добричкото село Дончево, снесени са след 23 май и са в продажба. \"Те са разпространени в цялата страна. Всеки ден получаваме информация къде вече са изтеглени от пазара. Има и в големите търговски вериги, и в по-малките магазините, определените са градовете и складовете, в които се съхраняват са установени, каза по БНТ д-р Райна Иванова от БАБХ. Опаковките са маркирани с номер 0819001. \"Магазините и складовете, в които се продават яйцата, са установени\", каза още д-р Иванова и допълни, че навсякъде в страната се вземат превантивни мерки за справяне със заразата. Само за последните няколко месеца са открити огнища на птичи грип в три села в Добричко - Дончево, Стефаново и Генерал Тошево. В Дончево това е втори случай на птичи грип, в тамошната ферма се отглеждат общо 551 300 птици. В Стефаново в края на май за втори път бе констатирано огнище на грип и бяха унищожени 57 000 патици и новоизлюпени птици. Експертите твърдят, че щам H5N8 не е опасен за здравето на хората при консумация на месо или яйца. Но и яйцата, и птиците трябва да бъдат умъртвени, за да не се разпространява заразата. От МЗ препоръчаха да се спазват следните основни правила: да не се консумират сурови или полусурови птиче месо и яйца, при приготвяне на храната продуктите от птичи произход да се обработват добре термично, суровото месо да се съхранява отделно от сготвеното.", "date": "2018.06.20", "title": "Изтеглиха над 1 млн. български яйца от търговската мрежа"}
{"url": "http://epicenter.bg/article/Politsiyata-zadarzha-trima-mazhe-sled-opit-da-oberat-bankomat-v-Sofiya/157219/3/0", "text": "Трима души са задържани от полицията в София след опит да оберат банкомат на бул. „Евлоги и Христо Георгиеви“, съобщи БНР.   Тримата мъже са задържани през изминалата нощ от полицията след сигнал затова, че са се опитали да поставят копиращо устройство в банкомата и по този начин да оберат парите от картите на евентуалните клиенти на банката.   Мъжете в момента са откарани в Столичната дирекция на вътрешните работи. Работата по случая продължава. В момента обаче мястото около банката и банкомата е отцепено от полицията, тъй като предстоят експертизи, които трябва да докажат какво точно копиращо устройство е поставено в банкомата.   Работи се и по версията дали става въпрос за организирана престъпна група или за единичен случай и опит за обир на банкомат.", "date": "2018.06.20", "title": "Полицията задържа трима мъже след опит да оберат банкомат в София"}
{"url": "http://epicenter.bg/article/Blizki-na-zaginali-v--Midzhur--shte-sadyat-darzhavata-v-Strasburg--VIDEO-/157221/3/0", "text": "Трагедията ме мобилизира, дадох дума пред паметта на сина си да търся истината   Това обяви пред bTV Димитър Димитров, баща на загиналия при взрива по време на утилизация на противопехотни мини 26-годишен Михаил.  Три години и половина след трагедията в завод „Миджур” съдът оправда обвиняемите. Обвинението посочи четирима отговорни за трагедията. Видинският окръжен съд оправда всички.  Димитър Димитров води и собствено разследване. Казва, че е внесъл документи, доказващи нарушения на високо държавно ниво, които окръжният съд не е взел предвид.  Той се готви да съди държавата в Европейския съд за правата на човека в Страсбург.  ", "date": "2018.06.20", "title": "Близки на загинали в „Миджур” ще съдят държавата в Страсбург (ВИДЕО)"}
{"url": "http://epicenter.bg/article/Karvava-drama--Otkriha-trupove-na-mazh-i-zhena-v-gora-v-Razgradsko-/157229/3/0", "text": "Тялото на 37-годишна жена със следи от насилие и тялото на обесен 41-годишен мъж са открити от служители на МВР в близост до село Кубрат. Това съобщиха от ОДМВР-Разград.  Сигналът е подаден от 28-годишен мъж от Кубрат в 14.02 часа на 19 юни за намерен труп на жена в гориста местност, на изхода на Кубрат в посока Разград.  На място е изпратена оперативна дежурна група от служители на РУ-Кубрат, които установяват, че тялото е на 37-годишната С.Х. от село Брестовене.  При огледа са констатирани видими следи от насилие и разкъсно-контузна рана в областта на главата.  В близост до местопрестъплението е намерен обесен на дърво 41-годишният О.Х. от Брестовене, с когото жената живеела на семейни начала.  По случая е започнато разследване за престъпление по чл.115 от НК. Телата са откарани за аутопсия в МБАЛ-Силистра.  ", "date": "2018.06.20", "title": "Кървава драма! Откриха трупове на мъж и жена в гора в Разградско "}
{"url": "http://epicenter.bg/article/Shofyor-i-peshehodets-se-sbiha-na-krastovishte-v-Burgas--VIDEO--/157234/3/0", "text": "Шофьор и пешеходец се сбиха на кръстовище в Бургас, след като мъжът зад волана на лека кола едва не удря двама души, пресичащи на пешеходна пътека, предаде Нова тв.  Инцидентът станал в ж.к. „Изгрев” преди седмица, но кадрите от разпрата бяха разпространени едва сега.  На видео от мястото на инцидента се вижда как пешеходецът се опитва с жестове да обясни на водача, че на въпросното място има знак за пешеходна пътека. Шофьорът обаче изглежда не е съгласен, тъй като маркировката на асфалта почти не се вижда. Пътните знаци за това обаче ясно се виждат на кадрите.  Разгневен от забележката на пешеходеца, водачът слиза от автомобила си и се нахвърля върху младия мъж. Двамата си разменят удари.  Възрастна жена се опитва да разтърве биещите се, но и тя е повалена на земята.  ", "date": "2018.06.20", "title": "Шофьор и пешеходец се сбиха на кръстовище в Бургас (ВИДЕО) "}
{"url": "http://epicenter.bg/article/13-godishno-dete-stana-zhertva-na-telefonni-izmamnitsi/157252/3/0", "text": "13-годишно дете стана жертва на телефонни измамници. Това съобщиха от пресцентъра на ОДМВР-Хасково, предаде агенция „Фокус“.   Във вторник по обяд на домашния телефон позвънил мъж, представил се за полицай и поискал съдействие за залавянето на телефонни измамници.   Непълнолетният изхвърлил през терасата на жилището си в жк. \"Орфей\" 170 грама златни накити. Два часа по-късно, след като разбрали, че са измамени, синът и баща му сигнализирали в полицейското управление.   Работата по образуваното досъдебно производство продължава.", "date": "2018.06.20", "title": "13-годишно дете стана жертва на телефонни измамници"}
{"url": "http://epicenter.bg/article/Chetiri-godini-zatvor-za-mazh--bludstval-s-12-godishno-momche-/157256/3/0", "text": "4-годишна ефективна присъда получи мъж, обвинен в блудство с 12-годишно момче. Насилникът Светлин Ангелов трябва да плати и 7000 лева обезщетение на жертвата, както и 1500 лева деловодни разходи, съобщава Дарик радио.  Престъплението било извършено в края на миналата година във вилна зона в Шумен. Там си играели няколко момчета. 34-годишният Ангелов им предложил да пийнат по нещо заедно и подканил едно от децата да му помогне да намери чаши в близка постройка. Момчето последвало насилника и минути по-късно станало жертва на блудствени действия.  Когато се прибрало у дома, детето разказало на родителите си за случилото се.  Малко след това насилникът бил намерен и арестуван.  Ангелов е осъждан два пъти - за изнасилване, за което впоследствие е реабилитиран, и за неплащане на издръжка на собственото си дете.  ", "date": "2018.06.20", "title": "Четири години затвор за мъж, блудствал с 12-годишно момче "}
{"url": "http://epicenter.bg/article/Maskirani-zadignaha-oborota-na-kazino-v-Sofiya/157265/3/0", "text": "Трима души са откраднали оборота на столична игрална зала, СДВР ги издирва. Това съобщиха от пресцентъра на МВР.   Сигналът е получен тази сутрин към 04.20 часа. По първоначални данни трима маскирани нахлули в казиното, заплашили двама от крупиетата, като на едната нанесли удар, след което задигнали наличния оборот и избягали в неизвестна посока.   Пристигналите незабавно полицейски екипи са извършили оглед на място.   Предприети са оперативно-издирвателни действия за установяването и задържането на извършителите на престъплението, както и за изясняване на всички обстоятелства по случая.", "date": "2018.06.20", "title": "Маскирани задигнаха оборота на казино в София"}
{"url": "http://epicenter.bg/article/Dve-katastrofi-zadrastiha-magistrala--quot-Trakiya-quot--/157280/3/0", "text": "Километрично задръстване се е образувало на АМ „Тракия“, в посока Бургас, заради две катастрофи. Това съобщиха за Агенция „Фокус“ от ОДМВР-Пловдив.  Катастрофите са станали между 112-ти и 117-ти километър на магистралата.  Към 15.00 часа два тежкотоварни автомобила са се ударили в района на отбивката за село Цалапица, посока Бургас. Катастрофата е с материални щети, но в резултат на нея се е образувало задръстване.  Малко по-късно в непосредствена близост са се ударили 3 леки автомобила, като при инцидента има също само материални щети. При двата инцидента няма пострадали.  В момента движението в района е затруднено и се извършва в активната лента. На място има полицейски служители.  Изчакват се репатриращи коли да вдигнат автомобилите, участвали в катастрофите.  ", "date": "2018.06.20", "title": "Две катастрофи задръстиха магистрала \"Тракия\" "}
{"url": "http://epicenter.bg/article/Golyam-pozhar-bushuva-v-pokrayninite-na-Plovdiv-/157284/3/0", "text": "Пожар с фронт няколкостотин метра бушува в покрайнините на Пловдив. Гъст дим се вижда от десетки километри от околовръстното шосе и близкия квартал „Коматево”, предаде кореспондентът на bTV в региона.  Огнената стихия е изпепелила няколко десетки декара житни площи. Пожарът е на около километър от голяма частна болница.  В гасенето на пламъците участват 4 противопожарни автомобила.  Достъпът е затруднен поради пресечения терен.  ", "date": "2018.06.20", "title": "Голям пожар бушува в покрайнините на Пловдив "}
{"url": "http://epicenter.bg/article/MVR-izdirva-stolichen-biznesmen/157289/3/0", "text": "Столичната полиция издирва 33-годишния Виктор Данаилов Зерков, който е в неизвестност от вечерта на 15 юни. Виктор Зерков живее в софийския ж.к. \"Овча Купел\". Висок е 175-180 см, с нормално телосложение, кестенява коса, сини очи. Облечен е с къси панталони, черно яке \"Адидас\", с цветовете на бразилското знаме на яката.   Придвижва с червено колело, с бели надписи на латиница на рамката. Хората, които могат да дадат информация за него, ще помогнат за издирването му като я съобщят на тел.112, 02/9821760, тел. 02/9821755 или в най близкото поделение на МВР.   Виктор Зерков е съдружник с един от най-интересните инвестиционни посредници и строителни магнати у нас - Тодор Трифонов. Името на Зерков фигурира в сдружение на собственици на парцели в центъра на София. Самото място е на ул. \"Граф Игнатиев\" - буквално на няколко метра от Съдебната палата.", "date": "2018.06.20", "title": "МВР издирва столичен бизнесмен"}
{"url": "http://epicenter.bg/article/Radev-udostoi-s-plaket--Sv--sv--Kiril-i-Metodiy--balgarskoto-uchilishte--Hristo-Botev--v-Bratislava/157260/2/0", "text": "Президентът Румен Радев удостои Българското средно образователно училище „Христо Ботев“ в Братислава с плакет „Св. св. Кирил и Методий“ на президента. Това съобщиха от прессекретариата на държавния глава. По време на официалното си посещение в Словашката република Румен Радев посети учебното заведение, което е едно от най-престижните в Братислава.  Плакетът „Св. св. Кирил и Методий“ беше връчен по повод 70-годишнината от създаването на училището, както и за принос при отстояването на българската образователна и културна традиция.  „Това отличие е израз на признателност на българската държава за вашите усилия, за това, че за поколения наред това прекрасно училище е стожер на българщината и българския дух и традиции“, заяви президентът Румен Радев по време на тържество с изпълнения на възпитаници на учебното заведение, на което присъстваха учители и родители.  Държавният глава отбеляза впечатляващата история на училището, което преди 70 години отваря врати само с няколко деца от цяла Словакия, а днес е с 12-класно обучение. Още по-впечатляващо е, че тук учат и български, и словашки деца, а това е най-голямото приятелство, което може да съществува между нашите два народа, допълни президентът. Румен Радев благодари на училищното ръководство и учителите за духовната им сила, а към учениците се обърна с думите: „На вас, скъпи деца, ви желая успех по най-светлия път – пътят на знанието и науката“.  Румен Радев изрази признателност и към Словашката република, която подпомага дейността на учебното заведение, което издава както българска, така и словашка диплома за завършване.  Директорът на училището Даниела Дойнова връчи на президента почетния плакет на БСОУ „Христо Ботев“.  С посещението в българското училище в Братислава приключи официалната визита на Румен Радев в Словашката република.  ", "date": "2018.06.20", "title": "Радев удостои с плакет „Св. св. Кирил и Методий“ българското училище „Христо Ботев“ в Братислава"}
{"url": "http://epicenter.bg/article/Zam-ministar-Dimitrova-prez-salzi--Tryabvashe-da-sam-v-Chili-bezplatno--a-me-pratiha-v-Nyu-York--VIDEO-/157261/2/0", "text": "„В обществото остава нещо, за което аз не нося вина”. Това заяви Росица Димитрова, зам.-социален министър, която се разделя с поста си след командировка до САЩ, предава Нова тв.  Пътуването предизвика възмущението на протестиращите майки на деца с увреждания. Оказа се, че командировката на Димитрова е струвала голяма сума пари на министерството.  „Бях командирована в последния момент. В същия период трябваше да бъда в Чили, където държавата не заплаща една стотинка. Прекратиха ми ходенето там и ме командироваха в Ню Йорк. Министърът ме командирова, няма как сама да се командировам или да определя какви билети ще ползвам, или колко време ще остана”, заяви Димитрова.  „На майките искам да кажа само, че винаги съм съпричастна, винаги съм помагала”, допълни Димитрова.   По-късно пред bTV Росица Димитрова заяви, че през нощта не е спала, а тази сутрин е взела решение за оставката, след като е видяла реакцията на обществото и „лошите неща, които се пишат”.  Поканата за конференцията в Ню Йорк е от март. Първоначално България не възнамерява да изпраща представител, въпреки че страната ни е председател на форума.  Седмица преди събитието социалният министър със своя заповед командировал Росица Димитрова и още един представител на ведомството. „Може да не е било редно, но аз съм си изпълнила ангажимента при командироването ми на тази конференция, която наистина е много важна”, изтъкна Димитрова. 177 държави участват в събитието на страните по Конвенцията за правата на хората с увреждания. А България ще е председател отново най-вероятно след около 150 години, казват експерти.  В Ню Йорк Росица Димитрова е говорила за това, че у нас се пише нов закон за хората с увреждания и за социалните услуги. Запознала е участниците и с деинституционализацията на грижите за децата.  Самолетният ѝ билет, купен в последния момент за около 8 хиляди лева, съвпадна с протестите на родители на деца с увреждания. „Да, скъп е, и на мен не ми харесва, че е толкова скъп, но аз нямам вина, че е купен такъв билет. Аз не участвам в тези процедури да избирам какъв билет да се купи”, категорична беше Димитрова.  По думите ѝ най-вероятно е била „сготвена”, а на въпроса кой и защо, отговори: „Някой, който най-вероятно изпитва удоволствие от такива неща”.  Преди да стане заместник-министър, Росица Димитрова е заемала експертни и ръководни постове в здравната и социална сфера във Велико Търново. Била е и преподавател в Медицинския колеж там. След скандала семейството ѝ я насърчава да подаде оставка.  „Самите те ми казват: „Откажи се, не си заслужава, толкова усилия полагаш в годините, не заслужаваш това”. Това ми го каза синът ми, стана ми много неприятно”, призна Росица Димитрова. „Дано моята оставка успокои обществото”, каза тя.  След като се раздели с министерството, Димитрова ще се върне да работи отново в общината във Велико Търново.  Вицепремиерът Валери Симеонов, който отговаря за социалната политика, се обяви против нейната оставка. По думите му тя била пожертвана от премиера. Симеонов обясни още, че билетът е купуван в последния момент и затова е в бизнес класа и на такава цена. „На майките не им е работа колко струва самолетният билет на зам.-министърката”, подчерта вицепремиерът.  ", "date": "2018.06.20", "title": "Зам.-министър Димитрова през сълзи: Трябваше да съм в Чили безплатно, а ме пратиха в Ню Йорк (ВИДЕО)"}
{"url": "http://epicenter.bg/article/Radev-i-Vuchich-shte-se-sreshtnat-s-balgarite-v-Dimitrovgrad/157262/2/0", "text": "Държавният глава Румен Радев ще бъде на официално посещение в Република Сърбия на 21 и 22 юни по покана на своя сръбски колега президента Александър Вучич, съобщиха от прессекретариата на държавния глава. Европейската перспектива на Сърбия, насърчаването на икономическото развитие и подобряването на достъпа до здравеопазване и образование в районите, в които живее българското национално малцинство, теми от дневния ред на двустранните отношения – развитието на инвестиционното сътрудничество, икономическия обмен и туризма, подобряването на транспортната и енергийна свързаност в Югоизточна Европа, както и регионалното сътрудничество на Балканите, се очаква да бъдат сред акцентите по време на срещите на президента Румен Радев в Сърбия. На 21 юни ще се състои церемонията по официалното посрещане на българския държавен глава в Белград. Президентите Румен Радев и Александър Вучич ще проведат среща „на четири очи“, след което ще се състоят пленарните разговори на официалните делегации на България и Сърбия. Двамата държавни глави ще дадат съвместна пресконференция. В Белград президентът Радев ще проведе срещи и с министър-председателя Ана Бърнабич и с председателя на Народната скупщина Мая Гойкович. По-късно държавният глава ще положи венец пред Паметника на незнайния воин и ще посети изложбата „Приложна носталгия“. На 22 юни президентите Румен Радев и Александър Вучич ще проведат среща с представители на българското национално малцинство в Димитровград и ще посетят гимназията „Св. Св. Кирил и Методий“. Двамата държавни глави ще поднесат венци на паметника на загиналите български и сръбски воини през Сръбско-българската война от 1885 г. на Нешков връх.", "date": "2018.06.20", "title": "Радев и Вучич ще се срещнат с българите в Димитровград"}
{"url": "http://epicenter.bg/article/Borisov-pozdravi-Zaev-za-ratifikatsiyata-na-dogovora-za-imeto-na-Makedoniya/157266/2/0", "text": "Премиерът Бойко Борисов поздрави македонския си колега Зоран Заев за ратификацията на договора с Гърция за новото име на Македония. Днес парламентът в Скопие одобри документа, слагащ край на 27-годишиян спор между двете страни.   „Точно една година, след като с премиера Заев се поклонихме заедно пред паметника на цар Самуил в София, парламентът на Република Македония ратифицира договора с Република Гърция за решаване на спора за името. Поздравявам нашите съседи за смелата и решителна стъпка.   Само една година мина от общото ни честване със Зоран, а регионът вече дава пример за добросъседство, разбирателство и общи действия за по-добро бъдеще. Вдъхновение за всичко това бе и нашият договор за приятелство с Република Македония, който бе ратифициран единодушно в нашия парламент.   Следващите няколко дни са решаващи не само за бъдещето на Република Македония, но и за Западните Балкани. Призовавам всички приятели от Европейския съюз да участват в нашите усилия за една по-стабилна и сигурна Европа. Няма друг път за нашите съседи. Нека им покажем, че са част от нашето семейство!\"  ", "date": "2018.06.20", "title": "Борисов поздрави Заев за ратификацията на договора за името на Македония"}
{"url": "http://epicenter.bg/article/AFIS--Distantsiyata-mezhdu-grazhdani-i-vlast-prodalzhava-da-raste/157269/2/48", "text": "Безспорно институциите, които се ползват с най-голямо доверие сред българските граждани, са националният омбудсман и президентът на републиката, сочат проучванията на АФИС.  Това са и институциите, които за последната година са безспорен лидер, щом стане въпрос за обществено одобрение. Това се вижда от данните на национално представително проучване на общественото мнение, осъществено от АФИС в периода 8-12 юни.   Интервюирани пряко „лице в лице“ в домовете им са 1010 пълнолетни български граждани.   , но към този момент, макар и с малко, запазва положителния си рейтинг (по-високо доверие, отколокто недоверието). Следват поредица от институции с традиционно негативен рейтинг: местната власт и органите на реда, съответно с 41 и 37 на сто. На дъното са изпълнителната и законодателната власт, които са най-проблематични. .   Традиционно доверието в съдебната власт е най-ниско – 20%, но това ниво отдавна не се движи. Ако доверието в парламента спадне с малко, висшият орган на властта ще затвори края на класацията. На пръв поглед тези данни показват нещо закономерно: персонифицирани институции, които са с относително свежи лица на обществено-политическия терен, както и външната легитимност на европейските структури са значително по-одобрявани. В същото време    Любопитното обаче е как всички тези актьори на политическия терен изглеждат разположени назад във времето по отношение на общественото одобрение – кои институции са спечелили доверие, и кои са го изгубили през последната година. И тук имаме новина, а тя е следната: практически няма динамика – днешните мащаби повтарят до голяма степен картината от пролетта на 2017 година. Изключенията са в нюансите. От данните личи, че влошаването на обстановката е започнало през есента на миналата година.   . Стартирайки с най-висок рейтинг в началото на периода, към днешна дата президентът е изпреварен от националния омбудсман. Разбира се, трябва да се отчита фактът, че от есента на миналата година президентската институция бе превърната в основна мишена за критиките, атаките и компроматите от страна на управляващата партия. Контрастен факт е, че доверието в Европейския съюз спада по време на българското европредседателство. Низходящият тренд е устойчив и, ако продължи да пълзи плавно надолу, (логично след края на европредседателството), евроинституцията ще се нареди сред числото на институциите с негативен рейтинг и ще прати България в редиците на евроскептичните държави.   Според АФИС възможните обяснения са: - Съюзът и най-вече администрацията в Брюксел в погледа на нарастващо мнозинство от българските граждани изгради образ на прагматично-бюрократична машина, която има множество собствени дневни редове, далечни или разминаващи се с дневния ред на обикновените българи. Ерозията на доверие е налице и тя не се отми през последните шест месеца, както се очакваше. Случи се по-скоро обратното. - Все повече българи, през последните години, декларират недоверие към ЕС – това са в по-голяма степен хората от по-малките населени места, по-ниско образованите и по-възрастните, които обаче са и най-активните гласоподаватели. За тези хора ползите от нашето членство са неясни и дори съмнителни. - Самото Председателство на Съвета на ЕС остана една полит-мистерия за голяма част от населението, най-вече като телевизионен сериал за ремонта на НДК, церемониални срещи и пищни обеди и вечери, букети, червени килимчета и показни форми на гостоприемство. 45% от анкетираните нямат преценка дали това Председателство е било успех или провал за България. - Погледнато глобално, политиката на ЕС повече обърква, отколкото внася яснота. Стовари се бежанска криза, настъпиха резки лутания между Русия и САЩ, при които ту Путин бе лош, ту Тръмп и обратно и всичко това се опакова във все по-често говорене на тема „Европа на две скорости“. Може би тези отговори работят само ако се обединят и истината се търси в тяхната съвкупност. В крайна сметка, едва ли тенденцията в спада на доверие към ЕС ще стигне санитарния минимум, какъвто има Народното събрание, но тенденцията е показателна.    Междувременно,    По всичко личи, че политическият процес е на път отново да смени посоката си. Важно е кой ще поеме инициативата за това на фона на огромната пропаст, очертала се между гражданите и институциите.", "date": "2018.06.20", "title": "АФИС: Дистанцията между граждани и власт продължава да расте (графики)"}
{"url": "http://epicenter.bg/article/Pravitelstvoto-dava-po-250-lv--za-parvoklasnik/157272/2/0", "text": "По 250 лв. еднократна помощ да получават първокласниците за предстоящата учебна година, това реши правителството.   Парите се отпускат по ред на Закона за семейни помощи за деца. Очакваният брой първокласници, които ще бъдат подкрепени е около 46 000, съобщи  News.bg . Право на еднократна помощ имат семейства, чиито деца са записани в първи клас в държавно или общинско училище за първи път.   Освен това сред условията за получаване на субсидията е средния месечен доход на член от семейството за предходните 12 месеца да е по-нисък или равен на 450 лв. За 2018 г. той е увеличен.   Доходният тест не се отнася за деца с трайни увреждания, деца с един жив родител и за деца, настанени в семейства на роднини и близки и приемни семейства по реда на Закона за закрила на детето.   Крайният срок за подаване на заявление декларация за отпускане на помощта след записване на детето в първи клас е 15 октомври.     за закупуване на познавателни книжки, учебници, учебни комплекти и учебни помагала за децата и учениците в общинските детски градини и училища за 2018 година ,  съобщиха от правителствената информационна служба.     Допълнителните средства се предоставят по бюджетите на общините под формата на обща субсидия за делегираните от държавата дейности, като разпределението на средствата е въз основа на броя на децата и учениците от Националната електронна информационна система за предучилищното и училищното образование (НЕИСПУО) към месец февруари 2018 година.   Предложеният проект няма да доведе до пряко и/или косвено въздействие върху държавния бюджет, тъй като   ", "date": "2018.06.20", "title": "Правителството дава по 250 лв. за първокласник"}
{"url": "http://epicenter.bg/article/Desislava-Atanasova-/157279/2/0", "text": "БСП дълго време търсеше секторна политика, която да атакува, заяви депутатът от ГЕРБ Десислава Атанасова. Тя коментира в предаването \"Лице в лице\" по БТВ внесеното днес искане на вот на недоверие от страна на БСП. Социалистите атакуват кабинета, заради политиката му в сектор \"сигурност\".   Мотивите им издават липсата на всякакъв професионализъм и експертиза, каза Атанасова в телевизионния ефир. Според нея депутатите, внесли мотивите за вота в деловодството на Народното събрание, били некомпетентни - Весела Лечева със сигурност е виждала пушка, защото е шампион по стрелба, а за Божанков било сигурно, че е виждал пистолет през прозореца на автомобил. Според Атанасова преди в червените редици имало по-добри експерти в областта на сигурността - като Михаил Миков и Румен Петков.   БСП внесе вот с клиширани изречения, лишени от всякакъв смисъл, каза Десислава Атанасова. Мотивите са доста странна смесица от сигнали на хора в интернет пространството, сигнали на депутати и тн., смята депутатът от ГЕРБ. В МВР има проблем, но нещата се анализират, е мнението на \"тежката артилерия на ГЕРБ\" по думите на премиера Борисов.   \"Личната трагедия на загиналите пилоти не бива да се превръща в тема за политическа атака. В секторите \"отбрана\" и \"сигурност\" има проблеми. Никой от нашата парламентарна група не го е отрекъл, но нещата се анализират и се взимат мерки. Вътрешният министър винаги е на мястото на тежките инциденти. Той е и политическа фигура. В МВР има специалисти, криминалисти, разследващи\", добави Десислава Атанасова.   Тя бе запитана дали сега е сезонът на оставките, с оглед на приетата оставка на зам.-министъра на социалната политика Росица Димитрова. Причината - скъпото пътуване до Ню Йорк.  Атанасова коментира, че е неетично и нелогично Димитрова да пътува в първа класа, като се има предвид положението, в което се намира социалната система. Но иначе, никой не следял колко струвал един самолетен билет. \"Оставката на социалния зам.-министър е приета от този, който я е назначил. Никой министър или зам.-министър не следи колко е цената на самолетните билети. Същото важи и за депутатите\", бяха точните й думи.        ", "date": "2018.06.20", "title": "Десислава Атанасова: БСП внесе вот с клиширани изречения, лишени от всякакъв смисъл!"}
{"url": "http://epicenter.bg/article/Obshtina-Varna-dade-sluchaya-s-Nachalno-uchilishte--Vasil-Levski--na-prokuraturata/157281/2/0", "text": "Документацията от извършено конструктивно обследване на сградата на Начално училище „Васил Левски“ в район „Аспарухово“ е предадена от Община Варна на Районната прокуратура на 14.06.2018 г. Обследването е извършено от проектантско бюро „Статком“ ЕООД. От него става ясно, че констативният акт 15 на сградата „не отговаря на истината за изпълнението на строежа - извършени са значителни промени в конструкцията, които не са отразени в констативния акт и това е възможна предпоставка представеният акт 15 да бъде считан като документ с невярно съдържание“.   Сградата на НУ „Васил Левски“ бе построена на принципа на публично-частно партньорство (ПЧП), след сключване на договор между Община Варна и „Стоянстрой“ ЕООД. Откриването на строителната площадка на новата сграда на НУ „Васил Левски“ е било през май 2011 г., а на 09.12.2011 г. е издадено разрешение за ползване на училището и въвеждане в експлоатация.   В края на 2017 г. със заповед на кмета учениците бяха изведени от училището, поради множество подадени сигнали от директора за сериозни проблеми със сградата. Те бяха настанени в 3 сгради, с осигурена целодневна организация на учебния ден – във ВМГ „Св. Николай Чудотворец”, в ДГ № 46 „Горска приказка” и в ДГ № 45 „Морски свят”.   Община Варна предприе допълнителни мерки за осигуряване на качествен учебен процес и комфорт за учениците в ДГ № 46 „Горска приказка” – монтирани бяха бойлер, 3 броя климатици, 5 бели дъски, ремонтирана бе т.нар. разливочна. Осигурен бе автобус, извозващ децата от бариерата на „Галатекс“ до входа на детската градина. Във ВМГ „Св. Николай Чудотворец” и ДГ № 45 „Морски свят” не са извършвани ремонтни дейности.   Успоредно с това бяха извършени проверки и огледи на сградата. Изискана бе наличната документация по целия строителен процес, включително всички части на техническия проект.   На база на събраната информация бе възложено изготвяне на конструктивно обследване, геодезическо замерване за установяване изменение в геометрията на сградата и актуализация на техническия паспорт от 2011 г.   Част от установените основни проблеми в конструкцията на сградата са: несъответствие/смяна на основния конструктивен и архитектурен проект; несъответствия на гредови конструкции; некачествено изпълнение на най-дълга носеща греда; намалена носеща способност за вертикални натоварвания и несъответстваща на заложената в основния конструктивен проект от 2009г.; покривната плоча е оставена с дебелина 16 см., която се увеличава почти двойно на местата на задигане за оформяне на наклони и това допринася за значително претоварване на отслабената стълбищна плоча; установени процеси на провисвания на стълбищните плочи по всички нива; неправилно изпълнение на хидроизолацията на покрива; липса на актове за приемане, в които да са отразени други решения на конструкцията.   Планът за решаване на проблема със сградата на училището продължава с изработване на проект „Основен ремонт и реконструкция на НЧ „Васил Левски“. Предстои оценка на съответствие на проекта от специализирана надзорна фирма, издаване на разрешително за строеж, избор на изпълнител на СМР съгласно ЗОП и въвеждане на обекта в експлоатация.", "date": "2018.06.20", "title": "Община Варна даде случая с Начално училище „Васил Левски“ на прокуратурата"}
{"url": "http://epicenter.bg/article/Velizar-Enchev--Zoran-Zaev-zashlevi-Borisov----quot-Nie-sme-makedontsi--ezikat-ni-e-makedonski-quot--/157282/2/0", "text": "Македонският премиер направи изказване в парламента, което е поредно доказателство за истинската му същност на радикален македонист, отричащ всичко българско. \"Сбъдваме вековните мечти на предците - да бъдем македонски народ, който говори македонски език. Имаме договор с ясно признаване на македонския език и идентичност. Защитихме идентичността за векове“, заяви Зоран Заев...\"  Това написа във Фейсбук бившият ни посланик в Хърватия Велизар Енчев.  \"Прав е македонистът Заев! С гръцко-македонския договор и българо-македонското споразумение от 1 август м.г. се сбъдна мечтата на сръбските шовинисти да отродят българите в Македония от Майка България. Сбъдна се мечтата на Илия Гарашанин и Стоян Новакович да наложат чужда идентичност на македонските българи и им дадат написан на сръбска пишеща машина \"македонски език\", смята още Енчев.  \"Сбъдна се мечтата на гръцките андарти да обезбългарят с реки от кръв Егейска Македония. Сбъдна се мечтата на диктатора Тито и сръбските комунисти Вардарска Македония да е вечен враг на България. Както Димитров се прегърна с Тито и македонизира Пиринския край по заповед на Сталин, така Борисов и Заев удушиха българската кауза в Македония по команда от Брюксел\", категоричен е бившият дипломат.  \"Само едно не е ясно след днешното изявление на Заев: След като няма никакъв отказ от антибългарския македонизъм, за какво ще преговаря смесената българо-македонска комисия за учебниците?\", пита риторично Велизар Енчев.  ", "date": "2018.06.20", "title": "Велизар Енчев: Шамар от Заев за Борисов - \"Ние сме македонци, езикът ни е македонски\" "}
{"url": "http://epicenter.bg/article/GERB-ne-podkrepi-promenite-v-Zakona-za-hazarta--pita-Bryuksel-kakvo-da-pravi/157283/2/0", "text": "Промените на вицепремиера Валери Симеонов срещу рекламата на хазартни и лотарийни игри претърпяха фиаско в бюджетната комисия на Народното събрание. Законопроектът не само че не бе приет, но и депутатите отказаха изобщо да го подлагат на гласуване преди да се произнесе Брюксел.   Такова становище е защитило финансовото министерство след доклад на Борислав Цеков и неговия Институт за модерна политика. Подобна е била и позицията на правната дирекция на НС, както и на спортното министерство. Така парламентарната комисия взе решение да изпрати на ЕК законопроекта на вицепремиера.   Самият Валери Симеонов присъства на заседанието и не скри разочарованието си, понеже предварително получил подкрепа от ГЕРБ и БСП. Той обаче щял да изчака нотификацията, уточнява Канал 3.   Доволен от развоя, Борислав Цеков коментира, че \"винаги е удовлетворяващо, когато участваш в смислена дискусия, в която се чуват правните аргументи, фактите и научните изводи, а не емоционално дърдорене и демагогия\".   Той поясни, че директива 1535/2015 е категорична, че за подобни промени е необходима нотификация на ЕК и държавите-членки, което означава, че в период от минимум 3 месеца след нотификацията проектът не може да бъде обсъждан.   \"Поздравявам депутатите от всички партийни групи, извън вносителите, както и Министерството на финансите и парламентарните юристи, че взеха предвид тази препоръка на Института за модерна политика и такава нотификация ще бъде подготвена. Познавайки процедурата очаквам, че ако няма възражения от Европейската комисия и другите държави от ЕС, към обсъждане по тези предложения ще може да се пристъпи към края на годината\", коментира докторът по конституционно право.   Само преди месец председателят на парламентарната група на ГЕРБ Цветан Цветанов заяви, че управляващата партия ще подкрепи инициативата на Валери Симеонов. \"Законът за хазарта ще получи политическа подкрепа. В момента действително има заразяване на подрастващите и на хората с по-нисък социален статус, които просто се поддават на манипулациите в медиите във връзка с хазартните игри\", заяви Цветанов на 10 май след срещата си с вицепремиера.   Твърди се, че промените в Закона за хазарта са тясно свързани с промяната в собствеността на Нова телевизия, която от февруари е собственост на чешкия милиардер Петр Келнер. Учудващо обаче сделката все още не е одобрена от КЗК, а наскоро стана ясно, че антимонополният орган смята да се произнесе по елементарния казус ...до края на годината. В същото време като по команда няколко онлайн издания подадоха сигнал в Комисията срещу Петр Келнер заради онлайн медиите около групата „Нетинфо“, които чехът купи в пакет с телевизиите.   От 10 май до 20 юни обаче се случиха интересни събития, свързани рекламните потоци към трите големи телевизии. На 4 юни от „Национална лотария“ обявиха, че предоговарят отношенията си с \"Нова броудкастинг груп\". Част от рекламните потоци са насочени към БТВ и БНТ. Въпреки това и до момента Петр Келнер отказвал неформални контакти с българските власти, които държат и за в бъдеще да работят „твърде добре“ с Нова телевизия.   \"Национална лотария\" е акционерно дружество, коeто заедно с \"Ню геймс\" АД организира лотарийните игри със същото име. Основни акционери и в двете през свои дружества са братята Димитър и Милен Ганеви, Васил Божков (който има сериозни инвестиции в хазарта) и Георги Попов. За 2017 г. \"Ню геймс\" АД и \"Национална лотария\" АД са обявили оборот от 88.5 млн. евро и 15.3 млн. евро, като след облагане с данъци печалбата им е около 77 млн. евро, показват данните на системата Amadeus на Moody's в България, цитирани от „Дневник“.   Последният финансов отчет на \"Нова броудкастинг груп\" в Търговския регистър е от 2016 г., като от него се вижда, че приходите на телевизията са се повишили с 18% спрямо 2015 г. Повишението идва от ръста на приходите от рекламата - 13%, плащания от кабелни оператори и нови интерактивни проекти. Печалбата на \"Нова броудкастинг\" за 2016 г. е 29.3 млн. лева, като натрупаните загуби са за 19.7 млн. лева. Освен \"Нова телевизия\" част от \"Нова броудкастинг груп\" са телевизиите \"Кино нова\", \"Нова спорт\", спортните и филмови канали на \"Диема\".", "date": "2018.06.20", "title": "ГЕРБ не подкрепи промените в Закона за хазарта, пита Брюксел какво да прави"}
