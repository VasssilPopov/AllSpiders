{"url": "http://epicenter.bg/article/Prof--Dimitar-Ivanov--V-momenta-90--ot-prehoda-ni-e-Ginki--Sdelkata-s-ChEZ-e-afera-/149980/2/0", "text": "\r\n \r\n \r\n \r\n \r\n \r\n \r\n \r\n \r\n \r\n \r\n   . Това е един урок за българската икономика\", посочи проф. Иванов.     Те трябва да седнат и разлистят този доклад. Няма страница и параграф в която да не се обръщат с критични бележки.  процедурите по несъстоятелнсот на фирмите,  данъчната система вкл  ДДС. Сивата икономика я оценяват на два пъти по голяма от средната за ЕС, обясни професорът. Той коментира и случая с полковник Скрипал: Не е хубаво това , което се случи. Това е удар по репутацията на двете страни.  .   Тереза Мей се отказа от  допълнителни санкции, но ще се засили контрола на частните полети, които пристигат и излитат от Великобритания. Там контролът е занижен. Британското правителство в този диалог казва, че не са получили една алтернативна хипотеза от руското равителство.  . Той е издал около 200 руски агенти. Но това е новата ера , в която живеем. Светът е върху един неизбухнал вулкан, разказа той", "date": "2018.03.21", "title": "Проф. Димитър Иванов: В момента 90% от прехода ни е Гинки. Сделката с ЧЕЗ е афера!"}
{"url": "http://epicenter.bg/article/Ginka-ot-Pazardzhik-vze-i-patriarshiyata/149910/2/0", "text": "Нов скандал се заформя около Гинка от Пазарджик и нейната фирма \"Инерком\".   Няма лъжа, няма измама! Гинка е сключила договор със самия патриарх Неофит!      За неин пълномощник е вписан съпругът ѝ Славчо Върбаков.   Негов представител, подписал договора, е Негово Преосвещенство Бранитцки епископ Григорий - Викарий на Софияския митрополит, с гражданско име Красимир Маринов Цветков.   Според договора фирмата на Гинка става наемател на партерен, първи, втори, трети и четвърти етажи от Митрополитската сграда на пл. \"Света Неделя\" 16 с обща разгърната площ 1436 кв.м. Както и на приземен, трети, четвърти, пети и шести етажи с обща разгърната застроена площ от 1309 кв.м, представляващ част от митрополитска сграда на пл. \"Света Неделя\" откъм \"Съборна\".  Задължението на фирмата на Гинка е да извърши \"обследване на сградите и изготвяне на количествена сметка за видовете строително-ремонтни дейности\". Изпълнителят на \"обследването\" ще бъде избран от наемателя, пише в договора.         Ден преди подписването на този договор – на 21 декември 2016 г., фирмата е сключила договор за 5 650 000 евро кредит от ОББ, като по същото време банката подписва предварителен договор за продажба на активите си на СИБанк, отбелязва сайтът \"19 min\". Горе-долу това е сумата на гаранцията от 5 милиона евро, с която Върбакова влиза  в преговорите за ЧЕЗ, плюс лихвите за продължителността им от повече от година. Интересни са няколко обстоятелства по този скандален договор. Първото от тях е как неизвестни бизнесмени от дълбоката провинция –   Още повече, такава среща, която да доведе до мащабен договор – отдаване на общо 2744 кв. м в супер центъра на София при цена 16,80 лв. на квадратен метър. Никой друг, освен Патриарха и неговият представител по договор Браницки епископ Григорий не е бил в течение на контракта от 22.12.2016 г. – 2 дни преди края Коледния пост и де факто последен работен ден за седмицата, а за повечето хора – и за годината. Защо ли никой не е знаел? Интересно е как иначе биха минали клаузи като например наемателят да заплаща само 15 000 лв. на месец, т.е. реално малко над 5 лв. с ДДС, въпреки установената цена от 8,4 лв., която без друго е скандално ниска за тази сграда и за тази локация.  Интересно е също, че в договора, като във всеки друг за наем, се забранява преотдаване на площи, но е вписано също така „освен за жилищна или офис сграда”.   Ако следваме пазарните цени, само наемът на търговската – не жилищна, не офис площ, която е преотдадена, би трябвало да покрива целия наем на двете сгради от 15 000 лв. месечно. Само, че в предварителния договор е записано още: „Ако след изтичане на договорените срокове използуването на вещта продължи със знанието или без противопоставяне на наемодателя, договорът се счита за продължен за неопределен срок”.   В църковните среди вече се говори, че следващият обект за превземане може да се окаже свещоливницата. Чистата печалба от нея е 2,4 млн.лв. годишно. И би осигурила на Върбакови пълен цикъл: ако има ток, го продават на населението, ако няма – продават му свещи!  ", "date": "2018.03.21", "title": "Пореден скандал! Гинка от Пазарджик взе и патриаршията. Сключила е таен договор с Неофит!(документи)"}
{"url": "http://epicenter.bg/article/Borisov--Sabotirat-obshtestvenite-porachki-s-obzhalvaniya--kakto-s-tol-sistemata--Tova-tryabva-da-spre-/149944/2/0", "text": "Промени в законодателството, които да спрат злоумишленото обжалване на обществени поръчки, и други, които да дадат инструменти за борба с престъпността, бяха обсъдени на днешното правителствено заседание. Това съобщиха от правителствената информационна служба.  Работни групи с участието на всички заинтересовани институции, готвят изменения в ЗОП и в Наказателния кодекс, посочиха вицепремиерът Дончев и министър Цачева. Прецизират се текстовете за кръга заинтересовани лица при обжалване на обществените поръчки, като целта е да не бъдат спирани с години значими проекти, което води до загуба на средства и невъзможност да бъдат реализирани важни за обществото политики. Готвените промени в наказателното законодателство са свързани основно с приравняване на противозаконното отнемане на автомобил с кражба.  Обсъдени бяха и резултатите от първите срещи на министъра на вътрешните работи с кметове от малки населени места и с кметски наместници за съвместната им работа с полицията за опазване на обществения ред и сигурността по селата. Задачата беше възложена от премиера Борисов на оперативно заседание на кабинета в понеделник.  „Трябва да се знае в селото, че или има постоянен полицай, или има видеонаблюдение, или веднъж минава полицейски патрул, който отива при кметския наместник или при кмета, подписва се в тетрадката, пита го за проблеми, за да живеят спокойно хората“, посочи министър-председателят.  ***   Някой иска ли да каже нещо?   От вчера, след неколкоседмични усилия, практически всички министерства са включени в системата за обмен на документи по електронен път. Благодарност и поздравления за всички колеги, защото само преди две-три седмици бяха половината.  Сега в момента се работи с основен приоритет включването в системата на всички структури – 36, ако не ме лъже паметта, на МВР, което дава фундамент (без значение дали имаме дигитализирани регистри, или нямаме) само след няколко месеца, или до есента, на база вътрешна организация, модерация, това е ново упражнение, ние да сме в състояние по отношение на ползвателя на услугата да не го караме да разнася хартия.  Но, най-доброто предстои. Свързаността е само началото. Тепърва трябва да изрежисираме всички сценарии как едно ведомство прави в друго справка по електронен път, когато нямаме първично достъпен регистър. Но, първата стъпка – свързаността, е факт. Поздравления за колегите.   Това практически означава, че може и на хартия да не се движат материали…   Малко опит трябва да се натрупа. Няколко месеца.   Остава да направим електронни услугите…   Ами почвайте да правите услугите електронни!   Има нормативни въпроси, които ще ги уредим. По отношение на това, че някои институции, включително институциите на съдебната власт, изискват документи на хартия, те са свързани с промяна в законодателството. Дайте да се фокусираме върху това, което ни е основният приоритет – услуга, справка по отношение на гражданите.   В този ред на мисли. Докъде стигна, Николина, системата, която трябва в хотелите…   ЕСТИ.   ЕСТИ – кога ще бъде въведена?   Работи комисията. Отворени са офертите. Спазват се законовите срокове.   От месеци слушам, че комисията работи денонощно.   Има срокове, законови, господин премиер…   Така. До кога?   …в ЗОП.   До кога?   Още месец и половина работата на комисията, следва да се избере изпълнител. След което, ако няма обжалване, трябва да стартира.   Сиреч, този сезон няма да стане…   Не, до края на годината. Защото изработването на самата система е шест месеца. Няма как.  Имаше една година и половина обжалване, както при ТОЛ-а. Ние почваме, те обжалват. И то фирми, които дори не са закупували документи. Просто, имали правен интерес.   Дончев, трябва да помислите върху това буквално саботиране на държавата с…   Отговарям веднага, господин премиер.  След няколко месеца работа – смесен екип и представители на Народното събрание, и в консултация с всички институции, които са отговорни за обжалването по реда на Закона за обществените поръчки – Комисията за защита на конкуренцията и други, сме готови с промени в закона. Сега правото за обжалване, ако ми позволите да обясня две минути, но това дава яснота на колегите, правото на всеки заинтересован да обжалва не е достижение на родното законодателство. Това директно е уредено в европейските директиви, свързани с обществените поръчки. Това, което сме направили ние, е опит за стесняване на кръга на този, който може да обжалва. Защото към момента прочитът на Директивата е, че всеки, който има интерес, примерно фризьорски салон, баничарница приемаме, че има интерес от строителство на магистрала, примерно, или от изграждането на електронна система – има право да жали. Първият опит е да свием леко този кръг от заинтересовани страни. По логиката, която се опитваме да въведем е, че фризьорски салон не може да строи магистрала. Въпреки че според практиката, която е натрупана, една фирма, която се занимава с подбор на персонал или с охрана на труда, може да обжалва. И като аргумент не може да се изключи някоя инстанция да би решила, че ако някой би строил магистрала би имал нужда от услугите на тази фирма. И тя лесно би могла да си намери четири или пет партньора – строители, асфалтополагащи, асфалтова база, бетонов възел и т. н. Но, при изключително буквален прочит на директивите, сме се опитали да направим една малка стъпка напред без да ги нарушаваме, която да стесни кръга от недобросъвестно обжалване. Включително и по-директно уреждане на възможността, ако в резултат на жалене, както е случаят с АПИ, МРРБ, възложителите са претърпели щети. Естествено, когато цялото обжалване е приключило и се е установило, че то е неоснователно.   Или както в обжалването на ТОЛ системата – като проверихме кой обжалва се оказва, че човекът метеше пред „Пирогов“ улиците.   Има много такива случаи.   Така че, аз правилно искам да бъда разбран, говоря за саботирането. Че обжалването е необходимо, че то стимулира и конкуренцията, и прозрачността, въобще не става спор. Говорим за системи… има ли някой, който да не е убеден, че системата, която всеки, отишъл в хотел, ще го регистрира – първо е полезна за националната сигурност, второ за бюджета и за прозрачността на бизнеса. И това година и половина не може да се въведе заради обжалване! ТОЛ системата две години! И то си личи умисълът – чака се последният момент, шест часа вечерта без една минута, тогава се внася от някоя фирма и блокира нещо, което ни струва милион и половина на ден. До вчера асфалт не се ядеше, а сега всички искат асфалт. Хубаво, ама по милион и половина ние губим от това, че ТОЛ системата не работи, години наред не можахме и чак сега преодоляхме тази пречка.   Имаме и много други такива случаи, може би не толкова драстични като стойност, но, например, неотдавна по отношение на една електронна система, която трябва да се изгражда, обжалва фирма за търговия с чорапи.   Разбрахте ме, просто мислете как да направим така, че да свършим навреме. Да не дойде краят на тази година и да се разбере, че ще стане до края на следващата година.   Аз не мога да гарантирам, господин премиер, че няма да има обжалване пак, защото, когато се избере изпълнител, това е възможно отново да се случи. Но този път заинтересовани са само тези, които са участвали, а не всяко лице. Ние винаги искаме предварително изпълнение, но това не означава, че няма да обжалват. Те обжалват и предварителното изпълнение.   Другото, което и коалиционните партньори ги интересува, защото сме поемали заедно ангажимент – текат анализите на МВР, в които участват министърът, главният секретар, шефовете на полиции, съответни централни и местни, областните управители и преди няколко дни разпоредих на министър Радев да кани всички кметове, кметски наместници и на най-малките населени места, нека да доложи да ви информира.   Господин премиер, уважаеми колеги, както си спомняте от обсъжданията в понеделник, едната задача беше свързана с престъпността в малките населени места и полицаите, които сме разпределили там. Вчера вече направихме две поредни срещи. Анализите са всеки ден, но аз участвах вчера в Плевенска област и в Ловеч. Поканихме всички кметове и имаше над 70-80 от тях, включително кметски наместници, както разпоредихте. Запознахме ги с това какво сме направили ние. Освен, че чух анализи на областните дирекции на МВР, по-интересното беше, че чухме от кметовете на общини и на населени места, кметските наместници какво те си мислят за нас, има ли ги тези мобилни групи, виждат ли ги. За мое удовлетворение, чух повече положителни неща. Имат и забележки, мога да кажа някои от тях – искат да връщаме инспектори, дежурни и т. н. Не всичко можем да изпълним, но там, където можем, включително и за камерите, веднага им отговорихме или ще направим възможно дори лично да получат информация какво може да направи министерството и в какви срокове.  Продължаваме в Благоевград другата седмица и ще бъде така до 29-ти, когато завършваме този цикъл с анализите и участието на кметовете. Отново ще ги каним и навсякъде, където се появим дали аз, дали главен секретар с екипи – да присъстват и да кажат забележките си.   Така трябва да го направите, че да сте заедно, така ще ги планирате. Ако трябва, ако сте в Благоевград сутринта, оттам можете да се прехвърлите в Пазарджик, пътища направихме хубави, така че навсякъде присъствате заедно. Протоколират хората на областния директор и след един месец ти дават справка къде какво е отстранено и къде, примерно, трябва централно финансиране или нещо, което да помогнем. Така, както махнахме лимита на автомобилите, да се движат непрекъснато.   Много са доволни, казаха го.   Това, което ти казах – да си въведат книга при кмета.   Това ще го направим.   Отиват полицаите, обхождат, подписват се. Утре да имаме и за пред кмета, и за пред нас какво са проверили, какво са констатирали. Това не случайно го бяха измислили едно време…   И хубавото е, господин премиер, че на тези срещи присъстват и областният управител, и кмета на населеното място, кметът на големия град, например, Плевен, Ловеч и освен това представители на съдебната система – окръжният прокурор, съдиите и те участват включително.   Нас ни интересува полицаят, пожарникарят и тези, които са там – едните пазят нивите, да не изгорят, а другите помагат за спазване на обществения ред. Там трябва да се знае в селото, че или има постоянен полицай, или има видеонаблюдение, или веднъж минава полицейски патрул, който отива при кметския наместник или при кмета, подписва се в тетрадката, пита го за проблеми, за да живеят спокойно хората. Затова махнахме лимитите на горивата, нови автомобили се взеха, униформи нови, увеличение на заплатите.   Доволни са, чухме го това от всички там.   Затова сега искам от теб да въведеш ред. С колегите това сме го поели като ангажимент! Над 1330 души нови полицаи сме назначили така, както поехме ангажимент, но са 6000 села още. Така че, за тези трябва да се направи по този начин рамката.   Разбрах.   В тази област, господин премиер, наистина, увеличи се броят на полицаите и на Гранична полиция, и на жандармерия.  Има един момент, който, разбира се, изцяло е в ръцете на Министерството на вътрешните работи, а именно – по отношение на увереността на полицаите да изпълняват своите задължения.  Знаете, че много случаи имаше в предишни години, когато полицай си свърши работата, включително използвайки сила обуздава по трима-четирима престъпници и като вдигнат шум всевъзможни организации, наказваха полицая. Просто ръководството на Министерството на вътрешните работи трябва да застане зад полицая в такива случаи. Не говоря за превишаване на законовите норми, а говоря за самочувствието на самите полицаи.  Второ, всеки един кмет, а и във всяка една областна дирекция, знаят горе-долу по селата контингента, който извършва кражби и подобни престъпления. Знаят се буквално поименно – история, дядо, баба и т.н. Профилактични разговори с тези хора! Профилактиране на този контингент би било една превантивна мярка – викат го един път в месеца или един път седмично и районният инспектор си провежда един разговор с него, това има ефект.   Сутринта на оперативката, колега, по тази тема разговаряхме много. Възложих го на Радев с юристите да провери и тук госпожа Цачева може да ни каже сигурно повече, но в България законът е такъв, че ако направиш десет еднакви кражби, те съдят за една от тях. След това отива на пробация, понеже престъплението става малко и пак излиза. И така докато не гръмне някой много фрапантен случай и не заговорят хората за него, защото станал голям инцидент. Това на Ципов, моля ти се, понеже разбрах, че той се занимава, възложи да му се предаде. Ето, коалиционните партньори са изцяло „за“ да сменим това противозаконно отнемане, да си стане кражба и крадците на коли… Просто имаме абсолютно разбиране във всяка една тема. Двете парламентарни групи ще го внесат веднага и с тези промени ще дадем инструменти на МВР да няма откъде да се шиканира след това процесът.   Подготвили сме текстовете, господин премиер.   Добре.  Моля ти се, това го съгласувай, виж го, и госпожа Цачева, от министерството да кажат как точно – първо, второ, трето. Но това трябва да се промени, то е безумно.   Уважаеми господин министър-председател, колеги, в работната група, която вече работи по тази тема, предложенията на текстовете за промени от страна на МВР ще се обсъждат в петък в 10 часа. Имаме готовност до края на месец март, другата седмица, да обявим какви точно ще бъдат новите редакции. Имаме конкретни текстове от тях, които вече са ни предложени.   Добре. И на вицепремиерите също го пратете, те съответно – на парламентарните групи.  Радев, срещни се с двете парламентарни групи, обясни, да знаят точно за какво става въпрос, да дадем този инструмент. Имайте предвид, че аз за това нещо се боря от сигурно 15 години и не мога да преодолея противозаконното отнемане на автомобили да стане кражба. Ще е много приятна изненада за мен, ако това успеем да го направим. Хващаме го в колата, след това излиза, пробация, домашен арест, отива пак да краде и такива случаи, ако извикам директора на Софийско, може би до утре сутринта ще ви разказва с имена, с факти, с хора. Само че законът казва, че това е възможно. Да променим законите, да ги обясним на обществото, защото отнемането означава, че като те хванат вътре в автомобила, но ако не работи, или там те хванат на място – не го крадеш, не е кражба и там има други членове и състави.  И миналия път ви разказвах, знаковите крадци вече са като директори – влиза с лаптопа, пали колата и слиза. Влиза шофьорът, който вече и да го хванат, той е никому неизвестен, почват да го съдят, поема цялата вина. И законът им позволява това да го вършат! И полицаите всяка сряда ми казват: „Борим се, но този пак е навън, този пак е под домашен арест, този пак го хванахме под домашен арест как разфасова кола“. И затова – 10 дни срок, седнете и го направете! Дайте им този инструмент.   Към настоящия момент този текст за отнемането е в главата за транспортните престъпления, а не в главата и раздела за престъпления против собствеността, където са кражбите.   Защо е така, според теб?   Това е направено още преди демокрацията, промяната. Не могат да ми обяснят защо така е направено, но текстът е от тогава.   Е, и?   Имаме сега новите промени на МВР.   Двадесет и осем години вече не можем да го променим.   Не съм казала такова нещо. Обратното. До края на месец март. Другата седмица в петък заседават, другата седмица излиза предложението. Имаме конкретните текстове, които ще се огледат от междуведомствената работна група, включени са представители на магистрати, прокуратура, съдии и т.н.   Добре.  До петък разпределяте на парламентарните групи и на двамата вицепремиери – да го имат и те, за да може по тази тема, ако имат забележки, веднага да ги направят и да отива в парламента, да стане възможно най-бързо.  Закривам заседанието.  ", "date": "2018.03.21", "title": "Борисов: Саботират обществените поръчки с обжалвания, както с тол-системата! Това трябва да спре!"}
{"url": "http://epicenter.bg/article/Borisov--Evropa-tryabva-da-razpolaga-sas-silni-fondove-za-finansirane-na-sotsialnite-politiki/149949/2/0", "text": "Европа трябва да разполага със силен Социален фонд и силен Кохезионен фонд, заяви министър-председателят Бойко Борисов на Тристранната социална среща на върха за растеж и заетост. Традиционният форум в Брюксел събира ръководителите на европейските институции и на европейските социални партньори, както и премиерът на държавата, председателстваща Съвета на ЕС, за обсъждане на основните предизвикателства за постигане на по-високи социални стандарти в Европа.   Борисов посочи, че страната ни продължава активно да работи по засилване на социалното измерение на Европа, което е приоритет на Председателското трио – Естония, България и Австрия, и е важна част от програмата на Българското председателство. Министър-председателят постави акцент върху безработицата, особено сред младежите, и върху развитието на човешките ресурси.   Той отбеляза съществуващото неравенство на пазара на труда, особено по отношение на заплащането на жените и мъжете, както и необходимостта от засилване на основните социални права на европейските граждани и най-вече – приобщаването на хората с увреждания. „Факт е напредъкът в нашето председателство по редица законодателни досиета, включително и по Директивата за командироване на работници“, каза Бойко Борисов и посочи започнала работа за превръщане на Европейския семестър за координация на икономическите политики и политиките по заетостта в основна рамка за приложението на Социалния стълб.   „Без адекватно финансиране резултатите от приложението на Стълба няма да са така осезаеми, както ни се иска. Неслучайно приоритет за българското председателство е и социалното измерение на Многогодишната финансова рамка“, заяви още българският министър-председател.   Той подчерта, че следващият европейски бюджет, въпреки отражението на Брекзит върху него, трябва да отговаря на високите цели европейските страни в икономическата, социалната и екологичната сфера, което е аргумент в полза на формирането на силни Социален фонд и Кохезионен фонд.", "date": "2018.03.21", "title": "Борисов в Брюксел: Европа трябва да разполага със силни фондове за социалните политики"}
{"url": "http://epicenter.bg/article/Tsvetanov--Kogato-rabotim-zaedno--mozhem-da-sme-mnogo-po-polezni-za-obshtestvoto-/149953/2/0", "text": "Председателят на ПГ на ГЕРБ и зам.-председател на партията Цветан Цветанов присъства на откриването ремонтираната със средства от ОП „Региони в растеж“ детска градина „Радост“ в Свищов. В тържествената церемония участваха още кметът на Велико Търново и председател на НСОРБ Даниел Панов, депутатът от ГЕРБ-Свищов Станислава Стоянова, кметът на Свищов Генчо Генчев и председателят на Общинския съвет д-р Кристиян Кирилов. Това съобщиха от пресцентъра на ГЕРБ.  „Когато работим заедно, можем да сме много по-полезни за обществото и да се виждат постигнатите резултати. Подобни обекти, реализирани с европейската солидарност, доказват колко много е спечелила България от членството си в Европейския съюз“, посочи Цветанов. По думите му в момента тече много сериозен дебат за бъдещето на кохезионната политика.  „Когато политиците не гледат с дългосрочната визия, когато не се интересуват какво ще се случи след 5, 10 или 15 години, това означава, че ние живеем само със статуквото и с настоящето. Ние трябва да мислим винаги за бъдещето. Казвам това, защото в момента Националното сдружение на общините усвояват средства по кохезионната политика на сегашния програмен период в размер на 7.4 млрд.”, уточни председателят на ПГ на ГЕРБ.  На свой ред домакините на събитието Генчо Генчев и д-р Кристиян Кирилов изразиха благодарността си за подкрепата на Цветан Цветанов и депутатите от ГЕРБ.  „Ако г-н Цветанов и г-жа Станислава Стоянова не ни бяха подкрепили в този сложен процес, нищо от това, което виждаме сега, нямаше да се случи”, каза кметът на града Генчо Генчев.  ДГ „Радост“ е обновена със средства по управляваната от МРРБ Оперативна програма „Региони в растеж“. Проектът за обновяване на обекти от образователната инфраструктура е от Инвестиционната програма на Свищов и Интегрирания план за градско възстановяване и развитие, а по него общината получи 100 % безвъзмездна финансова помощ.  Предстои да бъдат ремонтирани още ЦДГ „Васил Левски“ и ОУ „Св. св. Кирил и Методий“ с. Овча Могила.  ", "date": "2018.03.21", "title": "Цветанов: Когато работим заедно, можем да сме много по-полезни за обществото "}
{"url": "http://epicenter.bg/article/Deputati-ot-anketnata-komisiya-pitat--Koy-stoi-zad-Ginka-Varbakova-/149954/2/0", "text": "Временната парламентарна комисия за ЧЕЗ ще поиска информация по арбитражното дело на държавата с чешката компания и ще изслуша представители на ДАНС и Държавна агенция \"Разузнаване” на следващото си заседание, съобщи БНР. Това решение са взели депутатите от временната комисия, след като приели правилата за работата на комисията. В по-късен етап вероятно ще бъде изслушан и премиерът, обясни председателят на комисията Жельо Бойчев (БСП). \"Със сигурност след днешното заседание на комисията се уточнихме за няколко неща. Едното е да бъде направено искане към министър-председателя да даде отговор на въпросите как и по какъв начин се е взело решението българската държава да участва в тази сделка\", посочи Бойчев.   Нюз.бг пък съобщи, че на първото заседание депутатите са решили още българските служби ДАНС и ДАР да изискат данни от чешките си колеги за сделката с ЧЕЗ.   Кой стои зад \"Инерком\" - тази информация поискал Валентин Николов от ГЕРБ. Той попитал и ще бъдат ли запазени работните места в ЧЕЗ. Според него чешката компания трябва да предостави изискванията си за кандидат-купувачите на активите й у нас и към средствата, които ще платят. И Таско Ерменков от БСП настоял за отговор на въпроса кой купува ЧЕЗ. На заседанието стана ясно, че спецслужбите отново ще докладват пред комисията. Сега въпросите щели да са по-конкретни. Димитър Лазаров (ГЕРБ), който е председател на комисията за спецслужбите, обаче бил изумен как ще задължим ДАНС и ДАР да изискат информацията за ЧЕЗ от чешките партньорски служби. Но Атанас Костадинов от БСП разширил издирването на капиталите в сделката, настоявайки да получим данни от службите на САЩ, Испания и Германия. В крайна сметка комисията взела решение на следващото заседание във вторник да докладват МФ, а ДАНС и ДАР. Службите трябва да изяснят дали скандалната сделка представлява заплаха за националната сигурност. Временната анкетна комисия бе създадена единодушно на 14 март. Идеята дойде от левицата. Развитие по сделката и дали държавата ще може отново да се включи в дружеството се очаква да има в края на месеца, напомня Нюз.бг. Управителят на дружеството, определено за купувач - Гинка Върбакова проведе разговори с ЧЕЗ в Прага. От българското дружество \"Инерком\" съобщиха, че процедурите по вече сключения с \"Инерком\" договор продължават.", "date": "2018.03.21", "title": "Депутати от анкетната комисия питат: Кой стои зад Гинка Върбакова? Искат информация за арбитража"}
{"url": "http://epicenter.bg/article/Obshtina-Varna-s-nagrada-za-ohranitelnite-kanali-v-Asparuhovo/149957/2/0", "text": "Община Варна получи награда за проекта „Възстановяване на водопроводимостта на двата охранителни канала в кв. Аспарухово“, в категория „Екологична инфраструктура“ по време на специалното издание на инициативата „Infrastructure Bulgaria Awards 2018“. Събитието е част от календара на Българското председателство на Съвета на ЕС 2018 и се организира от Градът Медиа Груп. Целта е да се популяризират добрите практики и постижения на водещите компании и професионалисти в сферата на инфраструктурата. Наградата получи Христо Иванов, зам.-кмет на Община Варна.   Ремонтът на двата охранителни канала в Аспарухово стана възможен след успешно защитен проект от Община Варна и осигурено финансиране по  фонд \"Солидарност\" на Европейския съюз. Фондът е създаден през 2002 г. и има за цел да предоставя средства на държави-членки, които имат необходимост от финансиране след бедствия.   При ремонта на източния канал бе възстановена водопроводимостта на съоръжението, което е с дължина 1426 м. Възстановни са водоскокът на ул . „Св. Св. Кирил и Методий“, мостовите съоръжения на бул. „Първи май“, крайбрежната алея. Извършени са строително-монтажни работи върху подземната инфраструктура в обхвата на съоръжението.   По западния канал - с дължина 1 280 м, проводимостта също е факт, изпълнени са ремонти на мостовете на ул.“Орел“ и на крайбрежната алея. И за двата канала е изградено заустване в морето. Извършено бе покриване на каналите и облагодоряване на пространствата.", "date": "2018.03.21", "title": "Община Варна с награда за охранителните канали в Аспарухово"}
{"url": "http://epicenter.bg/article/Ivan-Portnih--Remontat-na-Asparuhoviya-most-shte-e-prez-esenta--zapochva-avariyno-karpene-na-dupki/149958/2/0", "text": "„Ремонтът на Аспаруховия мост е наложителен. Съоръжението не е общинско и се поддържа от Агенция „Пътна инфраструктура“, осигурено е финансиране от държавата. От агенцията имат готовност за цялостен ремонт на трасето, както и на  6-то мостово съоръжение, което е в най-лошо техническо състояние.   Заради затруднения трафик в града обаче преценихме, че тези дейности е по-целесъобразно да се проведат през есента. Тази седмица, съобразно метеорологичните условия, трябва да започне аварийно кърпене на дупките по моста.“   Това обяви кметът Иван Портних по време на сесия на Общинския съвет, в отговор на постъпили запитвания от съветници. Той припомни, че в район Аспарухово в момента се извършва изключително мащабна рехабилитация на основните пътни артерии - бул. \"Първи май\", \"Мара Тасева\", готовност има и за стартиране на цялостния ремонт на бул. \"Народни будители\".   По темата Максуда и събарянето на къщи,  кметът заяви, че спрямо всички сгради, попадащи в обхвата на изграждането на трасето на бул. „Левски“, се спазват всички процедури по отчуждаване и премахване. „Разчистването на незаконните обекти в района започна много преди ремонта на булеварда. Поетапно този процес ще продължи“, каза Иван Портних.   Работна група с представители на Община Варна, Общинския съвет и държавни структури ще дискутира казуса с пътя за Златни пясъци – за евентуално прехвърляне на пътната артерия от държавата на общината.", "date": "2018.03.21", "title": "Иван Портних: Ремонтът на Аспаруховия мост ще е през есента, започва аварийно кърпене на дупки"}
{"url": "http://epicenter.bg/article/Pri-spetsaktsiya-na-GDBOP-sa-arestuvani-18-dushi-za-trafik-na-hora/149890/3/0", "text": "  Под наблюдението на Специализираната прокуратура на 17 март служители на ГДБОП и териториалните ѝ служби в Хасково, Кърджали и София проведоха специализирана полицейска операция с цел неутрализиране на организирана престъпна група, превеждала чужденци през границата на страната и подпомагала тяхното пребиваване у нас. Това съобщиха от пресцентъра на МВР.   В хода на действията по разследването са претърсени 15 адреса на територията на област Хасково и Годеч, както и два автомобила. Иззети са множество мобилни телефони, сим карти, парични суми и други вещи и предмети, имащи отношение към документирането на престъпната дейност на групата. Задържани са 18 души.   На седем от тях - български, турски и сирийски граждани, са повдигнати обвинения за престъпление по чл.321 от НК. На петима от обвиняемите е наложена постоянна мярка „задържане под стража“, а на други двама - мярка за неотклонение „парична гаранция“.   Работата по документирането и доказването на престъпната дейност на групата продължава под наблюдението на прокуратурата.  ", "date": "2018.03.21", "title": "При спецакция на ГДБОП са арестувани 18 души за трафик на хора"}
{"url": "http://epicenter.bg/article/Sobstvenikat-na-Nova-tv-kupi-i-biznesa-na--Telenor--v-Balgariya/149891/4/0", "text": "  “Теленор” подписа споразумение за продажбата на своите активи в Централна и Източна Европа (ЦИЕ) на PPF Group за сумата от 2,8 милиарда евро (приблизително 27 милиарда норвежки крони), изчислена на база стойност на предприятията, съобщиха от телекомуникационната компания. Бордът на директорите на Теленор планира да поиска от Годишното общо събрание на компанията разрешение за разпределяне на специален дивидент от 4,40 норвежки крони за акция.   Трансакцията включва изцяло притежаваните от Теленор предприятия в Унгария, България, Черна гора и Сърбия, както и доставчика на технологични услуги Telenor Common Operation. Компаниите имат общо над 9 милиона клиенти и около 3 500 служители.   „Стратегията на Теленор Груп е базирана на ръст, ефективност и опростяване на процесите и услугите. С продажбата на нашите активи в ЦИЕ, ние правим важна стъпка към опростяването и фокусирането на портфолиото на Теленор в регионите, в които виждаме най-голям потенциал за създаване на стойност. След тази трансакция обхватът на дейността на Теленор ще включва интегрирани мобилни и фиксирани оператори в Скандинавия и силни позиции на мобилните пазари в Азия. Теленор е уверен, че благодарение на опита на PPF Group в региона и в сектора, те ще бъдат добър собственик на нашите активи в ЦИЕ“, коментира главният изпълнителен директор на Теленор Груп Сигве Бреке.   PPF Group, която е собственост на чешкия милиардер Петр Келнер, е най-голямата частна инвестиционна група в ЦИЕ, която управлява активи на стойност приблизително 35 милиарда евро. PPF Group инвестира в различни сектори, включително банки, потребителски финанси, недвижими имоти, миннодобивна дейност и телекомуникации. През 2013 г. групата придоби подразделението на O2 в Чешката република от Telefonica, а през 2018 г.- Nova Broadcasting Group в България.   Теленор работи в държавите от ЦИЕ от 25 години. Компанията навлезе на унгарския пазар през 1994 г, когато закупи местния оператор Pannon, а след това разшири присъствието си в региона като стартира мобилен оператор в Черна гора през 1996 г., а през 2006 г. придоби оператора Mobi 063 в Сърбия. Теленор закупи Globul в България през 2013 г.   Източник: trud.bg.      ", "date": "2018.03.21", "title": "Собственикът на Нова тв купи и бизнеса на “Теленор” в България"}
{"url": "http://epicenter.bg/article/Vladimir-Kostov--Edna-nova-Sveta-Troitsa--Si--Vladimir--Donald/149888/11/0", "text": "В по-малко от седмица, Си Дзинпин и Владимир Путин подновиха за още по един мандат върховната си власт съответно в Пекин и в Москва. И оставиха отворени вратите и за следващи мандати. На практика за пожизнено, или ако предпочитате - монархическо, упражняване на върховната власт в Китай и в Русия. Третият - Доналд Тръмп, има основания да се надява за един следващ мандат като президент на САЩ.   Това би  означавало  шест години в Белия дом. Но с уговорката, че се шегува, Доналд искрено си призна, че переспективите за пожизнено властване не го оставят равнодушен. По всичко се отличават един от друг. Но в едно са еднакви като капки вода. И Си Дзинпин, и Владимир Путин, и Доналд Тръмп се представят за стопроцентови националисти. Всеки поставя интересите на страната си пред и над всичко друго. И досега никой от тримата не е дал повод за съмнение в искреността на тази му позиция. Като се вземе предвид, че на базата на известното на обществеността, САЩ, Русия и Китай са първите три страни в света по военна мощ, трудно е тези им платформи да се възприемат като обещание за безоблачно и хармонично бъдеще на планетата.   Пред всеки един от \"новата света троица\", е открита възможност за избор между два пътя. Единият е да постигне и отстои - било чрез военен конфликт, било с други средства - надмощие и съответно власт над обединените сили на другите двама. Другият път е, като осигурява надмощието си над всеки от двамата други поотделно, да не допуска по никакъв начин те да обединят силите си. Всъщност геополитическите процеси в последните едно-две десетилетия показват, че макар и с различна последователност и резултати, Вашингтон, Москва и Пекин използват с динамика и взаимозаменяемост и двата пътя. В зависимост от възможностите, които им се представят, или които те успяват да моделират.  Подновяването на мандатите на Си Дзинпин и Владимир Путин, съвпаднало по време и с видимото укрепване позицията на Доналд Тръмп с промените в ръководствата на държавния департамент и специалните служби, се представя като своеобразна \"институционализация\" на \"светата троица\". И поставя с това тези, които я формират, пред едно голямо предизвикателство.  Посочените два възможни пътя за следване от всеки от \"троицата\" са формирани в продължение на векове и най-вече в последните два века. Те са синтез на нескончаемата върволица войни и всякакви други конфликти, които бележат пътя на човечеството в модерното време. Или при капитализма, другояче казано. Началото на сегашния век вече убедително показва, че човечеството в своята цялост, без да може да се изключват и САЩ, Китай, Русия, каквото и да желаят лидерите им, е пред проблеми, които е невъзможно да бъдат решени със средствата, използвани досега. Достатъчно е да бъдат посочени например тези, произтичащи от неравенството, или от изкуствената интелигентност, или от климатичните промени и т.н. Каквато и да е мощта на всеки от \"светата троица\" - взети поотделно или заедно - те не могат да решат проблемите на днешния и още по-малко на утрешния, ако не намерят нужните на човечеството нови пътища и нови решения. С други думи - ако не намерят сили да се издигнат в мислите и в действията си по-високо от иначе разбираемия и заслужаващ уважение национализъм.    Ще могат ли да го направят? Ще поискат ли да го направят?", "date": "2018.03.21", "title": "Владимир Костов: Една нова Света Троица - Си, Владимир, Доналд"}
{"url": "http://epicenter.bg/article/Krastiha-asteroid-na-Vasil-Levski/149926/6/0", "text": "Астероид вече носи името на националния ни герой Васил Левски. Сертификатът за това бе връчен на кмета на Община Ловеч Корнелия Маринова, съобщиха от пресцентъра на институцията.   Документът е изпратен от обсерватория \"Звездно общество\" с председател Иван Богданов и Международния астрономически съюз НАСА, по повод 140 от рождението на Апостола.   Сертификатът удостоверява, че астероид 204831 (2007 PQ28) е кръстен \"LEVSKI\" и безсмъртието на великия българин продължава сред звездите.   През последните години Международният астрономически съюз одобри предложените от наши астрономи имена на български бележити личности, на които да бъдат кръстени астероиди, открити от Обсерватория \"Звездно общество А79\". Във всемира се носят астероиди Аспарух, Симеон, Борис, Хилендарски и Раковски.", "date": "2018.03.21", "title": "Кръстиха астероид на Васил Левски"}
{"url": "http://epicenter.bg/article/Sarkozi-napusnal-aresta-/149874/7/0", "text": " Два тъмни автомобила напуснаха късно през нощта подземния паркинг на управлението, където той беше арестуван, циира медията съобщения на световните агенции.   Пипомняме скандала:    Смята се, че 5 милиона евро са били донесени във Франция в 3 куфара. Ливански бизнесмен признал, че е пренесъл парите и ги дал на шефа на тогавашната администрацията на Саркози.   Подобни обвинения се появиха преди година,   Такиедини, посредник в законни и вероятно в незаконни сделки между Франция и Близкия Изток твърди,  е  от декември 2006 година и че притока на пари е продължил и след избирането му за президент на Франция.   Бизнесменът изтъкна още през 2013, че е готов да предостави доказателство, ако френската прокуратура започне  . Замесени са още бившият вътрешен министър Клод Геан и неговият син, според Такиедини, който е обвиняван, че е получил рушвет при френска оръжейна сделка с Пакистан и Саудитска Арабия.   Тогава от Елисейския дворец отхвърлиха твърденията, въпреки че  „Когато някой цитира Кадафи, който е мъртъв, и синът му, който е изцапал ръцете си с кръв, режим на диктатори и убийци .. често.. мисля, че той снишава политическия дебат“, отвърна Сакрози.     Става дума именно за Зияд Такедини, който през 2007 година организира победната кампания на Никола Саркози. Скоро след това действително полковник Кадафи посещава Париж по покана на новоизбрания президент.     Никола Саркози определи разкритията по негов адрес като „гротескни“. Това е поредният удар срещу реномето на Саркози, който трябва да догонва кандидата на левицата Франсоа Оланд, ако иска да спечели втори мандат на президентските избори през април.   ", "date": "2018.03.21", "title": "Саркози напуснал ареста? Ще се докаже ли либийската следа на 50 милиона за кампанията му?"}
{"url": "http://epicenter.bg/article/Beliyat-dom-otpraznuva-rozhdeniya-den-na-nay-malkiya-sina-na-Donald-Tramp/149895/10/100", "text": ", който навърши 12 години, предаде Асошиейтед прес.Барън е най-малкото от петте деца на президента на САЩ и е ученик в частно училище в Мериленд. Говорителите на Белия дом първата дама Мелания Тръмп и нейният съпруг. Медиите бяха помолени да уважат личното пространство на техния син.  по време на публичните си прояви. Така например, той се съгласи с един законодател, че насилието в средствата за забавление и видео игрите трябва да бъде преразгледано и спомена Барън. Поводът беше обсъждане след стрелбата в училище във Флорида миналия месец, при която имаше десетки жертви. Президентът на САЩ каза пред законодателите в Белия дом, че се  .   Източник: дарик", "date": "2018.03.21", "title": "Белият дом отпразнува рождения ден на най-малкия син на Доналд Тръмп"}
{"url": "http://epicenter.bg/article/Svatbenata-torta-na-prints-Hari-i-Megan-shte-sachetava-vkusovete-na-proletta-/149900/10/100", "text": "Принц Хари и американската му годеница Меган Маркъл избраха сватбената им торта с пролетна украса да бъде направена от калифорнийска сладкарка, работеща в Лондон, предадоха световните информационни агенции.   Двойката поръча на шеф Клеър Птак да приготви \"торта с лимон и сироп от бъзов цвят, която ще съчетава вкусовете на пролетта. . . покрита с маслен крем и украсена със свежи цветя\", написаха от двореца Кенсингтън в Туитър.   В съобщението пише и, че Маркъл преди е интервюирала Птак, \"която се фокусира върху използването на сезонни и органични съставки в тортите си\", за бившия си лайфстайл блог, който беше закрит миналата година.   Птак каза в Инстаграм, че е \"развълнувана\" от поръчката да направи сватбената торта на двойката.   \"И двамата споделят толкова много еднакви разбирания по отношение на произхода на храната, устойчивостта, сезонността и, разбира се, вкуса й!\", написа тя. Клеър Птак е родена в Калифорния, САЩ, и работи в ресторанта \"Chez Panisse\" в Бъркли под ръководството на шеф Алис Уотърс, преди да се премести в британската столица. Започва бизнеса си в квартала \"Хакни\" в източната част на Лондон, където продава домашни приготвени сладкиши на щанд.   През 2010 г. отваря собствената си пекарна \"Вайълет\", която се намира на същото място. От Кенсингтън съобщиха, че принц Хари и Меган Маркъл \"очакват с нетърпение да споделят тортата\" с техните гости на сватбеното тържество на 19 май в Уиндзорския замък.   Източник: дир.бг", "date": "2018.03.21", "title": "Сватбената торта на принц Хари и Меган ще съчетава вкусовете на пролетта  "}
{"url": "http://epicenter.bg/article/Sofi-Marinova--Gringo-napira-za-brak-ot-kiliyata-/149911/10/100", "text": "\"Гринго иска да се оженим, щом излезе от затвора\", ексклузивно разкри Софи Маринова пред \"България Днес\".   Ромската перла с нетърпение очаква момента, в който любимият й Гринго ще напусне зандана.   \"Като се чухме последно, ми каза, че иска да се оженим веднага щом излезе - разкри Маринова. - Напира много за брак. Казах му, че първо трябва да го пуснат и тогава ще мислим\", добави още Софка.   Изпълнителката не прави трагедии от последното си място, на което се класира в понеделник в шоуто \"Като две капки вода\". Маринова се превъплъти в образа на Маргарита Хранова, но получи най-ниските оценки. \"Надживяла съм ги тези неща\", обясни аристократично Маринова.   Софка не си поставя за цел да спечели формата. Според нея успехът не е най-важното нещо. \"Не съм в \"Капките\" за победата. Много се забавлявам, а това е най-важното.   Всички в предаването са много готини и свежи\", обясни ромската перла. Маринова отново ще е поставена на сериозно изпитание. В   следващото предаването тя отново ще пее на английски, тъй като трябва да имитира голямата Шер.   \"Продуцентите си правят майтап с мен - каза с усмивка Софка. - Все песни на английски ми се падат. А моят не е на ниво. Не че на другите им е добър. Вече свикнах с английския. Добре че Лоренцо ми помага, иначе съм изгубена. Много искам да ми се падне Азис или Фики. Там ще ги разбия\", категорична е Софи, цитирана от изданието. Маринова разкри, че няма фаворит за победител, и смята, че всеки е достоен да триумфира в \"Капките\".   ", "date": "2018.03.21", "title": "Софи Маринова: Гринго напира за брак от килията "}
{"url": "http://epicenter.bg/article/Premierat-Borisov-leti-za-Bryuksel-za-vazhni-zasedaniya-na-Evropeyskiya-savet-/149922/2/0", "text": "Министър-председателят Бойко Борисов ще участва в заседанията на Европейския съвет, които се провеждат на 22 и 23 март в Брюксел. Това съобщиха от правителствената информационна служба. На 22 март държавните и правителствени ръководители на държавите членки ще обсъдят Единния пазар, Европейския семестър, социални въпроси, търговията и Западните Балкани преди срещата на върха в София на 17 май.  Лидерите на ЕС ще проведат и заседание във формата по чл. 50 от ДЕС на 23 март. На него ще бъде обсъден напредъкът в преговорите с Обединеното кралство в контекста на Споразумението по оттегляне.  Днес премиерът Борисов ще участва в Тристранната социална среща на върха, която се провежда в Брюксел. В нея участват председателите на институциите на ЕС и висшето ръководство на европейските социални партньори, както и министър-председателят на държавата, председателстваща Съвета. Основна тема на пролетната Тристранна социална среща е свързана с постигането на резултати в областта на Европейския стълб на социалните права.   Очаква се на среща с председателя на Европейския съвет Доналд Туск в четвъртък Борисов да обсъди срещата във Варна на 26 март във формата „ЕС - Турция“. Именно детайлите около тази среща, чиято цел е изглаждане на отношенията между Брюксел и Анкара са една от евентуалните теми, които ще обсъдят Борисов и Туск, наред със БГ председателството на ЕС.  Съветът трябва да направи и изявление по случая с отравянето във Великобритания на Сергей Скрипал, съобщи вчера външният министър Екатерина Захариева.  ", "date": "2018.03.21", "title": "Борисов лети за Брюксел за заседания на Европейския съвет дни преди срещата ЕС-Турция във Варна"}
{"url": "http://epicenter.bg/article/Stanishev--Udo-Bulman-shte-bade-silen-lider-na-Grupata-na-sotsialistite-v-EP/149924/2/0", "text": "Партията на европейските социалисти (ПЕС) приветства избора на Удо Булман за председател на Групата на социалистите и демократите в Европейския парламент. Късно снощи досегашният зам.-председател на Групата на социалистите и демократите в ЕП и евродепутат от Германската социалдемократическа партия (ГСДП) спечели подкрепата на социалистите в ЕП досегашният и пред другия кандидат, белгийката Катлин ван Бремпт.   До избора на нов лидер се стигна след като досегашният лидер Джани Питела беше избран в италианския Сенат в началото на март. В представянето си пред социалистите в ЕП, Булман заяви амбиция за повече общи инициативи с ПЕС, които да мобилизират прогресивните партии в Европа да отстояват общите про-европейски политики и позиции, както и засилване на връзката между гражданите и случващото се в Брюксел. Той добави, че ключова битка за справяне с предизвикателствата в Европа е борбата срещу неравенствата – икономически, социални, териториални и между половете, както и срещу разделителните линии в Европа – противопоставянето между запад и изток, нови и стари държави-членки, малки и големи страни. Със специално изявление лидерът на ПЕС Сергей Станишев поздрави Удо Булман и заяви: „Работим от дълго време с Удо Булман и знам, че има всички необходими качества да води Групата на социалистите в ЕП в този ключов период. Предстоят ни много битки, в които ще имаме нужда от пълна мобилизация, а той е истински боец за социална справедливост и равенство – две основни за ПЕС цели. Като евродепутат, Удо положи много усилия в борбата за по-социална Европа. Уверен съм, че той ще продължи политиката на ясно разграничение между социалистите и консерваторите в Европа.“ „Парламентарната група на социалистите има ключова роля за разработването на политики на европейско ниво, които отразяват нашите принципи и ценности, както и да гарантира, че резултатите от всекидневните битки, които водим, стигат до нашите избиратели. ПЕС ще продължи силното си сътрудничество с Групата на социалистите, особено в контекста на предстоящите Европейски избори през 2019 г.“, добави Станишев.", "date": "2018.03.21", "title": "Станишев: Удо Булман ще бъде силен лидер на Групата на социалистите в ЕП"}
{"url": "http://epicenter.bg/article/Sotsialnoto-ministerstvo-s-nova-ideya--Vrashtat-pensionerite-v-klas/149925/2/0", "text": "Квалификационни курсове за пенсионери, в които възрастните хора да трупат нови знания, обмислят от социалното министерство.  „Идеята е хората да се обучават и след като се пенсионират, за да могат да се върнат и задържат по-дълго на трудовия пазар“, коментира шефът на дирекция „Политика на пазара на труда и трудовата мобилност“ Елка Димитрова.  Преди идеята да се превърне в законодателна промяна, от ведомството ще направят анализ дали трудовият пазар има нужда от подобна мярка. По данни на Националния статистически институт (НСИ) в края на миналата година над 76 300 души в пенсионна възраст продължават да се трудят.  Според експерти от социалното министерство застаряващото население и големия дял на неквалифицирани безработни са основните проблемите на трудовия пазар. Тази година 11 200 души преминават през различни обучения, в които ще придобият или ще развият умения, с които да намерят препитание.  За недостига на висококвалифицирани служители държавата облекчи процедурата по наемане на експерти от трети страни с т.нар. сини карти. От януари работодателите не трябва да доказват, че в продължение на шест месеца не са намерили български кандидат за дадена длъжност, преди да поискат синя карта за експерт от чужбина. Освен това правителството увеличи квотата за чуждестранни работници.  Досега фирмите можеха да имат до 10% кадри с чуждо гражданство. От януари малките и средните компании могат да наемат двойно повече такива служители, а при големите фирми делът е 35%. Статистиката показва, че през миналата годината у нас са били наети 117 специалисти от страни извън Европейския съюз (ЕС). „Това са висококвалифицирани специалисти, например ИТ експерти, инженери”, обясни Димитрова пред \"Монитор\".  От социалното министерство обмислят още промени, които да позволят на чуждестранните студенти да работят у нас. Сега кандидат-висшистите от страни извън ЕС имат право да работят по 20 часа седмично. От Министерството на труда и социалната политика (МТСП) смятат да променят регламента и да позволят на тези младежи да се трудят на пълен работен ден след регистрация в бюрото по труда.  Източник dariknews.bg", "date": "2018.03.21", "title": "Социалното министерство с нова идея: Връщат пенсионерите в клас"}
{"url": "http://epicenter.bg/article/Skandal-v-Sinoda---patriarh-Neofit-ne-zael-za-dogovora-s-Ginka/149929/2/0", "text": "  Като Епицентър.бг вече писа \"Инерком\" слага ръка върху 2744 кв.м. от имотите на Софийската митрополия на ул. \"Света Неделя\"срещу месечен наем от 15 000 лева, които можа да ги отдава за жилища и офиси, отначало за 10 години, после за оше пет пъти по толкова, а след това и за неопредело време.  Като страна по договора е посочен патриарх Неофит. Договорът е подписан от Бранитцки епископ Григорий - Викарий на Софияския митрополит и от съпруга на Гинка - Славчо Върбаков.         Според БГНЕС патриархът е отказал да подпише договора, което означава, че той е знаел за него. Българският патриарх Неофит категорично се е противопоставил на подписването на какъвто и да е договор с Гинка Върбакова, заявили от патриаршията пред агенцията.  В едното помещение на имота, в което преди това се помещаваше СИбанк, вече има магазин на модна марка за облекла. . А подписите са на епископ Григорий, врачанския митрополит, както и на съпруга на Гинка - Славчо Върбаков.   Протосингел Василий заяви пред Епицентър.бг, че в момента се подготвя официална позиция на Софийската митрополия по скандала.   ", "date": "2018.03.21", "title": "Емил Велинов: Договорът на \"Инерком\" със Софийската митрополия е сключен зад гърба на Неофит"}
{"url": "http://epicenter.bg/article/Korneliya-Ninova-se-sreshta-s-premiera-Zoran-Zaev-v-Skopie/149931/2/0", "text": "На 23 март, в Скопие, председателят на БСП Корнелия Нинова ще проведе среща с министър-председателя на Македония и лидер на СДСМ Зоран Заев, съобщиха от пресцентъра на БСП.   Корнелия Нинова стартира от столицата на Македония балканската си обиколка. Тя ще се срещне с ръководствата на държавите от региона, излъчени от леви партии. Срещата с премиера на Македония ще бъде в централата на СДСМ. Когато Заев бе в България на 21 юни м.г. той се срещна с Нинова в централата на БСП на \"Позитано\" 20.   В делегацията на БСП в Македония участват заместник-председателите на левицата Деница Златева, Кирил Добрев, Владимир Москов; зам.-председателят на ПГ на БСП за БЪЛГАРИЯ Драгомир Стойнев и секретарят на парламентарната група Кристиан Вигенин. Програмата на посещението включва и срещи с представители на Българския културен център в Скопие, както и с Н.Пр. г-н Иван Петков, Извънреден и пълномощен посланик на Република България в Република Македония, съобщиха още от \"Позитано\" 20. Корнелия Нинова обяви намеренията да посети страните от Балканския полуостров още през януари. Обиколката й е част от подготовката на срещата на премиерите от левицата на страните от ЕС и на Западните Балкани. Тя трябва да се проведе в София през май.", "date": "2018.03.21", "title": "Корнелия Нинова се среща с премиера Зоран Заев в Скопие"}
{"url": "http://epicenter.bg/article/Iliyana-Yotova--ES-se-nuzhdae-ot-radikalni-promeni--za-da-varne-doverieto-na-grazhdanite-/149932/2/0", "text": "Не съществува дебат „Не на Европа“, но не можем да продължим без радикални промени. Това заяви вицепрезидентът Илияна Йотова по време на лекция пред завършващите Българското училище за политика „Димитър Паница“, която се проведе в град Правец, съобщиха от прессекретариата на държавния глава.  Пред представители на политически партии, местната и съдебната власт, бизнеса и неправителствени организации вицепрезидентът представи своя прочит на предизвикателствата пред европейския проект, неговото развитие и Българското председателство на Съвета на ЕС. В оживена дискусия випускниците споделиха вижданията си за бъдещето на Европа.  Илияна Йотова е убедена, че ако в най-спокойните години на ЕС бяха създадени подходящите политики, страните членки щяха успешно да посрещнат последствията от икономическата криза и гражданите да почувстват защо им е необходима Европа. Като пример за такава политика Илияна Йотова посочи европейския стълб за социални права, обявен миналата година в Гьотеборг. „Винаги съм настоявала да се засилят контролните механизми на Европа и да се наказват държавите членки, които допускат висок процент безработица“, отбеляза вицепрезидентът.  „Може би не си даваме сметка, че най-сериозната криза в ЕС е в дефицита на идеи“, заяви Илияна Йотова и подчерта като резултат от това засилването на антиевропейските гласове. По думите ѝ в реална заплаха се превръща изграждането на кампанията за предстоящите през 2019 г. европейски избори върху антиевропейска и антимигрантска риторика.  „Звучащото на пръв поглед немислимо и безсмислено – голям дял на евроскептици в Европарламента – може да се окаже факт и първа стъпка към обезсмислянето на ЕС“, каза вицепрезидентът. „Национална държава и суверенитет не означават антиевропеизъм. Интеграцията не означава загуба на суверенитет. Означава развитие и високи стандарти“, заяви Илияна Йотова.  Вицепрезидентът открои основните предизвикателства пред ЕС днес. Година след като британският премиер Тереза Мей официално активира член 50 от Лисабонския договор, все още остават нерешени много въпроси, свързани с напускането на Великобритания. С „Брекзит“ до голяма степен е свързан и бюджетът на Общността след 2020 г.  „От разпределението на средствата зависи как си представяме развитието на Европа“, подчерта Илияна Йотова. Вицепрезидентът е категорична, че кохезионната политика не трябва да бъде орязвана или замествана от плана „Юнкер“, който работи за инвеститорите и големите икономики. Илияна Йотова посочи особено важната роля на националните парламенти и местната власт в преговорите за Многогодишната финансова рамка. „Използването на европейските средства трябва да излезе от графата „усвояване“ и да бъде инструмент за развитие и обвързаност в общия икономически модел за Европа – така, както разбираше това Делор“, заяви вицепрезидентът.  Илияна Йотова добави, че един от основните приоритети на европейските политики трябва да бъдат младите хора. Вицепрезидентът се обяви за значително разширяване на обхвата на „Еразъм+“ и на ресурсите за борба с младежката безработица. Необходимо е насърчаване на програми като „Творческа Европа“ и „Европа за гражданите“ с цел да се продължат действията, насочени към лица от всички възрасти и особено към младите хора, каза Илияна Йотова. Вицепрезидентът посочи необходимостта от институционална реформа – от законодателните предложения през отношенията вътре в Съвета и отношенията с националните парламенти до комуникацията и посланията, които трябва да стигнат до всеки европейски гражданин.  Илияна Йотова е убедена, че Европа трябва да върне лидерските си позиции на международната сцена, активно да участва в регулирането на конфликтите, а не да бъде наблюдател.  „Така по-лесно би могла да управлява миграционната криза, превърнала се етикет на този мандат“, отбеляза вицепрезидентът. По думите й, сигурността е главно предизвикателство предвид данните за 30 хил. потенциални терористи в Европа, както посочи тези дни в София директорът на Европол. „80% от европейците искат ЕС да бъде гарант за тяхната сигурност и безопасност“, заяви Илияна Йотова.  По темата за Българското председателство на Съвета на ЕС вицепрезидентът посочи, че са необходими конкретни резултати по приоритета „Западни Балкани“.   „След 30 юни трябва да говорим за процеса от София“, отбеляза Илияна Йотова. Като изключително трудна и деликатна определи вицепрезидентът ролята на България да бъде посредник между ЕС и Турция.  ", "date": "2018.03.21", "title": "Илияна Йотова: ЕС се нуждае от радикални промени, за да върне доверието на гражданите "}
{"url": "http://epicenter.bg/article/Izpratiha-zam-ministar-da-gleda-spasenite-shtarkeli-v-selo-Zaritsa/149933/2/0", "text": "Темата за спасените щъркели в село Зарица предизвика голям обществен интерес. Толкова голям, че заместник-министърът на околната среда и водите Красимир Живков днес ще посети селото в община Главиница, за да се запознае лично и на място със ситуацията около намерените и спасени едри птици.  Припомняме, преди дни жител на село Зарица оказа помощ на пет бели щъркела. Птиците бяха сериозно пострадали заради студовете в страната - те бяха с обледенени крила. Последва реакция на природозащитници - те обясняват, че студът и резките температурни промени са принудили щъркелите, които вече са дошли у нас, да нощуват на земята, а не по клоните на дърветата и стълбовете. \"Птиците не виждат през нощта, възможно е да излизат на пътя. Моля, внимавайте да не ги нараните!!!\", призовават активистите.  От Министерството на околната среда и водите също не закъсняха. МОСВ съветва гражданите, намерили птица в безпомощно състояние в населените места или около тях, да потърсят помощ на \"зеления\" телефон на съответната Регионална инспекция по околна среда и води (РИОСВ), да сигнализират в горските стопанства или в съответната община.  Очаква се днес в 15 часа зам.-министърът Живков да посети селото, за да се увери, че птиците са в добро състояние и могат да бъдат освободени в природата. Той ще бъде придружен и от директора на Регионалната инспекция по околната среда и водите в Русе инж. Любомир Атанасов.  Стана ясно още, че до момента в екоинспекцията в Русе са постъпили 12 сигнала от граждани или служители в общинските администрации, намерили бедстващи щъркели. В стопански дворове са прибрани 15 птици в село Черник (Община Дулово), една - в село Вокил (Община Дулово), 2 - в Регионалното депо в Силистра, една - в село Овен (Община Силистра), и една - в Исперих (Община Разград).   Източник: news.bg", "date": "2018.03.21", "title": "Изпратиха зам.-министър да гледа спасените щъркели в село Зарица"}
{"url": "http://epicenter.bg/article/Snyag-i-vielitsi-idvat-sas-severoiztochen-vyatar-/149934/2/0", "text": "Днес вятърът от юг-югозапад ще се усили и в източната половина от страната и по северните склонове на планините временно ще е силен, но още преди обяд в източните райони ще се ориентира от изток, а в северните от североизток, предаде бТВ.  До вечерта вятърът в цялата страна ще се ориентира от север-североизток и с него ще нахлува студен въздух. Ще бъде облачно с превалявания от дъжд, в северозападните райони от сняг. Максималните температури ще бъдат в широки граници – от 3-4° в северните райони до 16-17° в южните, в София около 9°.  Над планините ще бъде облачно с превалявания от сняг, под 1600-1700 метра от дъжд, но през нощта срещу четвъртък границата на снега значително ще се понижи. Ще духа силен югозападен вятър, който вечерта ще се ориентира от северозапад. Максималната температура на височина 1200 метра ще е около 7°, на 2000 метра около 0°.  Довечера и утре, в цялата северна половина от страната, и по високите западни полета е в сила оранжев код, за до 30 см сняг. На североизток и по планинските проходи със силен североизточен вятър ще има виелици и навявания. Жълтият код на юг е за до 35 л/кв. м дъжд, който постепенно ще преминава в сняг и ще образува до 5 см снежна покривка.  През нощта със слаб, утре – с умерен и временно силен североизточен вятър ще продължи да нахлува студен въздух. Валежите ще продължат и ще се усилят: в Северна България и високите котловинни полета ще са от сняг, в Горнотракийската низина през нощта ще са от дъжд, но със застудяването през деня и там дъждът ще се примесва и ще преминава в сняг; само в крайните югозападни райони валежът ще остане от дъжд. Ще се образува снежна покривка, а на много места в Северна България и по високопланинските проходи ще има условия за виелици и навявания. Сутрешните температури ще са между минус 2° и 3°, през деня ще се понижават и към 14 часа ще са между минус 3° и 2°, по-високи в крайните югозападни райони.  През нощта срещу петък валежите ще продължат, вече и в по-голямата част от Южна България ще вали сняг. В петък през деня валежите ще отслабват, но едва привечер ще започнат да спират. Вятърът ще отслабне, в Южна България чувствително. Максималните температури в по-голямата част от Северна България ще са около нулата – там ще вали сняг, в Южна и по Черноморието – до 7°-8°, с валежи, отново предимно от дъжд.  В събота ще преобладава облачно време, на места и ще превали слаб сняг. Вятърът на места в Западна България ще стихне. Сутрешните температури ще са отрицателни – в Северна България ще са и под минус 5°, дневните ще са предимно между 0° и 5°.  В неделя вероятността за валежи е по-малка, ще има и разкъсвания и намаления на облачността. Вятърът ще се ориентира от юг-югоизток и ще се затопля, повече в източната половина от страната, където вятърът ще е умерен. Към вечерта от юг-югозапад ще завали дъжд.  В понеделник затоплянето ще продължи, но в много райони, главно в Южна и Източна България ще превали дъжд.  ", "date": "2018.03.21", "title": "Сняг и виелици идват със североизточен вятър "}
{"url": "http://epicenter.bg/article/Istoricheska-sreshta-mezhdu-deputati-ot-Balgariya-i-Makedoniya/149935/2/0", "text": "След 11-годишно прекъсване, по покана на председателя на групата за приятелство с Република Македония и депутат от ВМРО в ПГ „Обединени патриоти“  Борис Вангелов, днес македонски народни представители бяха на официално посещение в българския парламент, съобщиха от пресцентъра на ВМРО. То е част от тридневната визита на делегацията. След разговорите с председателя на 44-ото НС Цвета Караянчева македонските депутати се срещнаха с представители на групата за приятелство с Република Македония в българския парламент. Тя беше в зала „Изток“ и на нея присъстваха народните представители от ПГ „Обединени патриоти“, ВМРО – Борис Вангелов, Юлиан Ангелов, доц. Милен Михов, Искрен Веселинов, д-р Калин Поповски, Йордан Йорданов, както и депутати от другите парламентарни групи. Днес е исторически ден. След 11 години ние сядаме на една маса. След толкова години народите ни не са разединени, каза Вангелов и подчерта, че Договорът за добросъседство ще отвори пътя за общото европейско бъдеще на България и Македония, като отбеляза нуждата от изграждането на коридор номер 8 и продължаване на усилията ни за приемане на съседката ни в ЕС. Заместник-председателят на македонския парламент Фрусина Ташевска каза, че направеното от политиците в България, тяхното обединение в името на постигането на Договора, е стъпка към общото европейско бъдеще на двете държави. Ташевска беше категорична, ч държавните интереси и сигурността на целия регион са много по-важни от политическия рейтинг и политиците и от двете страни го разбраха и си подадоха ръце. Темите табу допреди години днес не могат да ни спрат. Трябва да поправим грешките и да продължим заедно напред, допълни още тя. Македонската делегация изрази надежда, че страната им ще получи официална и безусловна покана да се присъедини към ЕС до края на европредседателството на България. Председателят на Комисията по политиките за българите в чужбина и организационен секретар на ВМРО Юлиан Ангелов направи още една важна констатация: „Хората в Македония вече са други, те живеят без страх. Въздухът там вече е различен“.", "date": "2018.03.21", "title": "Историческа среща между депутати от България и Македония"}
{"url": "http://epicenter.bg/article/Obrazovatelniyat-ministar-shte-uvolnyava-rektori-za-plagiatstvo-vav-VUZ/149937/2/0", "text": "Лицата, за които се установи, че са плагиатствали в научните си трудове, ще бъдат освобождавани от академична длъжност, решиха депутатите. Парламентът прие на второ четене промените в Закона за развитието на академичния състав.   На лицата, за които по законов път се установи плагиатство или недостоверност на представените научни данни в научните трудове, въз основа на които са придобили или са участвали в процедура за придобиване на научна степен, или са заели, или участвали в конкурс за заемане на академична длъжност, се отнема научната степен и се освобождават от длъжност. Такова правомощие има ректорът на висшето училище, съответно ръководителят на научната организация, съгласно реда, определен в правилника на организацията. Министърът на образованието ще освобождава ректор на ВУЗ, ако той доказано е плагиатствал или не е изпълнил правомощията си да освободи от длъжност лице, за което е констатирано плагиатство по законоустановения ред. Създава се Комисия по академична етика към министъра на образованието, която да разглежда сигналите до него за нарушения при провежданите процедури по присъждането на научни степени или заемането на академични длъжности, както и за наличието на плагиатство в дисертационните трудове и представените за оценяване публикации, недостоверност на представените научни данни, конфликт на интереси при формирането на съставите на научните журита по реда на този закон. В срок до два месеца от влизането в сила на промените министърът на образованието издава правилника за дейността на Комисията по академична етика и определя състава й. Законът започва да действа един месец след обнародването му в \"Държавен вестник\". До 6 месеца от влизането в сила на измененията вузовете и научните организации трябва да приведат правилниците си в съответствие с изискванията и с правилника за прилагането на закона, както и да приемат Европейската харта за изследователи, Кодекса за поведение при подбор на изследователи и Етичен кодекс. Депутатите решиха при системни нарушения при провеждане на процедурите за придобиване на научни степени и за заемане на академични длъжности, както и при неизпълнение на заповедите за отстраняване на констатирани нарушения, министърът на образованието да предлага отнемане на програмната акредитация на съответните докторски програми на висшето училище или научната организация. Не бе прието предложението на левицата за степен \"доктор\" да се изплаща допълнително месечно възнаграждение не по-малко от 300 лв., а за \"доктор на науките\" - не по-ниско от 600 лв. Сега размерът се определя от Министерския съвет, но без конкретен праг.   Преминаването от академична длъжност на същата академична длъжност в друго висше училище или научна организация може да се извършва и без конкурс, с избор по решение на приемащото висше училище или научна организация и при условия и по ред, определени с правилниците им.   По същия ред може да се осъществи преминаване на същата или на съответна академична длъжност и от чуждестранно висше училище или научна организация, които са признати и акредитирани от съответните за чуждата държава компетентни органи. НС реши още факултетният, съответно научният съвет да се произнасят по процедури за заемане на академичната длъжност \"професор\", само ако поне една трета от състава на съвета с право на глас е от професори или доктори на науките.", "date": "2018.03.21", "title": "Образователният министър ще уволнява ректори за плагиатство във ВУЗ"}
{"url": "http://epicenter.bg/article/GERB-dadoha-zaden-za-spornite-promeni-v-Nakazatelniya-kodeks-/149938/2/0", "text": "Парламентът отложи разискването на промените в Наказателния кодекс на първо четене, приети миналата седмица от правната комисия. Общо седем са законопроектите с поправки в НК, които трябва да бъдат приети или отхвърлени от пленарната зала, но причината за отлагането е внесеният от МС проект, стана ясно от изказването на шефа на правната комисия Данаил Кирилов.  Като мотив да се отложи разискването бе посочена нуждата от обществен дебат по промените в НК, с които правителството предлага да се уеднакви режимът на корупционните престъпления както за длъжностни лица от публичния сектор, така и за такива в частния сектор.  Предложението за спорната промяна в НК е на правосъдното министерство. Именно срещу тази промяна скочи и бизнесът, и адвокатският съюз. Според критиците на проекта това е недопустима държавна намеса в частния сектор и може да доведе до репресия. Текстовете едва ли не ще превърнат в престъпник шефа на всяка фирма, която дължи пари по договор с друга фирма, например, твърдят противниците на поправките.  Позицията на правосъдната министърка Цецка Цачева пък е, че страховете на бизнеса са неоснователни, защото текстовете били насочени само срещу корупцията.  В нейно име обаче промените превръщат масово частниците в \"длъжностни лица\", които могат да бъдат подложени на наказателно преследване за всевъзможни неща.  За да тушира напрежението, ГЕРБ не само отлага обсъждането на проекта, но и организира обществена дискусия идната седмица. Тя ще се проведе в рамките на заседание на правната комисия, обясни от парламентарната трибуна Данаил Кирилов. ", "date": "2018.03.21", "title": "ГЕРБ дадоха заден за спорните промени в Наказателния кодекс "}
{"url": "http://epicenter.bg/article/Polagat-praha-na-Stivan-Hoking-do-groba-na-Isak-Nyuton/149869/7/0", "text": "Самото погребение на Хокинг ще се състои на 31 март в Кеймбридж, където той живя и преподава над 50 години.   Говорител на абатството заяви, че прахът на Хокинг ще бъде положен в храма по-късно тази година и по този повод ще бъде отслужена специална литургия.   Старшият свещеник на Уестминстър, преподобният Джон Хол заяви, че е напълно естествено останките на Хокинг да лежат редом до тези на други изтъкнати учени. Той припомни, че Нютон е бил погребан в абатството през 1727, а Чарлз Дарвин - през 1882 година.   Стивън Хокинг се спомина миналата седмица на 76-годишна възраст и беше един от най-даровитите физици, въпреки че страдаше от тежкото заболяване амиотрофична латерална склероза, припомня агенцията.  ", "date": "2018.03.21", "title": "Полагат праха на Стивън Хокинг до гроба на Исак Нютон"}
{"url": "http://epicenter.bg/article/Shefat-na-Pentagona--Sluchayat--quot-Skripal-quot--pokaza--che-Rusiya-e-izbrala-da-bade-strategicheski-protivnik/149877/7/0", "text": "Случаят с отравянето на бившия руски шпионин Сергей Скрипал във Великобритания показва, че Русия е “избрала да бъде стратегически противник“. Това заяви вчера американският министър на отбраната Джеймс Матис, цитиран от Франс прес.  “Ние винаги сме искали да сътрудничим с Русия, когато е било възможно“, заяви Матис в отговор на журналистически въпроси за възможно подобряване на отношенията между Вашингтон и Москва след преизбирането на Владимир Путин за държавен глава на Русия.  “За жалост те напоследък предпочетоха да бъдат стратегически противници, като се съди по случилото се във Великобритания и това, което видяхме в Украйна и Крим“, добави шефът на Пентагона след среща с норвежкия си колега Франк Баке-Йенсен.  Президентът на САЩ Доналд Тръмп вчера разговоря с руския държавен глава Владимир Путин по телефона. Двамата са обсъдили възможността скоро да се срещнат, каза американският президент. \"Поздравих го за изборната му победа\", заяви Тръмп в Овалния кабинет в отговор на въпрос. Руският външен министър Сергей Лавров изрази надежда Токио в контактите си с Лондон да помогне за изясняването на две неща по случая: \"къде се намират Скрипал и дъщеря му и защо разследването ще продължи още месеци, а британското правителство вече е произнесло окончателната си присъда\".  Лавров гостува на японския си колега Таро Коно, който от своя страна каза, че използването на химическо оръжие е неприемливо, а в конкретния случай трябва да се изяснят фактите.   ", "date": "2018.03.21", "title": "Шефът на Пентагона: Случаят \"Скрипал\" показа, че Русия е избрала да бъде стратегически противник"}
{"url": "http://epicenter.bg/article/Lavrov--Velikobritaniya-umishleno-podkopava-otnosheniyata-s-Rusiya/149882/7/0", "text": "Руският външен министър смята, че Великобритания съзнателно е поела курс към разваляне на отношенията с Русия, предава ТАСС, цитирана от \"Фокус\". Ако Лондон предприеме нови враждебни действия, Москва ще отговори на принципа на реципрочността, добавя Лавров. Той е заявил това след срещата си с японския си колега Таро Коно. Москва се надява, че Токио в контакти с Лондон ще успее да изясни местонахождението на Сергей Скрипал и дъщеря му Юлия, а също и да успее да получи информация за хода на разследването. „Изразих надежда, че нашите японски приятели в бъдещите контакти с Великобритания ще се постараят да изяснят като минимум два факта: къде се намират Скрипал и дъщеря му и защо разследването ще отнеме месеци, а британското правителство вече е произнесло присъдата си“, казва руският министър в Токио.   Външният министър на Русия Сергей Лавров обяви, че Великобритания умишлено \"подкопава\" отношенията с Русия след отравянето на бившия руски шпионин Сергей Скрипал, съобщават руските медии, цитирани от    \"Няма съмнение, че настоящите британски власти умишлено предприеха курс, целящ подкопаване на двустранните отношения\", коментира Лавров по време на посещението си в японската столица Токио, където се срещна с японския си колега Таро Коно.   Руският първи дипломат предупреди, че Москва ще продължи да реагира на действията на Обединетото кралство с реципрочност в случай, че Лондон не промени позицията си.   Коментирайки отношението към случая Скрипал, Лавров настоя, че Русия е поставила \"напълно професионални, ясни и конкретни\" въпроси и подчерта, че същото не може да се каже за британската страна.   Напрежението между двете страни се засили, след като Великобритания обвини Русия за покушението срещу Скрипал и в отговори реши да експулсира 23-ма руски дипломати. Москва категорично отрича твърденията и изгони същия брой британски дипломати от Русия в ответни мерки.  ", "date": "2018.03.21", "title": "Лавров: Великобритания умишлено подкопава отношенията с Русия"}
{"url": "http://epicenter.bg/article/Samolet-ot-britanskata-akrobatichna-eskadrila--quot-Cherveni-streli-quot--se-razbi--edin-pilot-e-zaginal/149885/7/0", "text": "  Реактивен самолет от британската акробатична ескадрила \"Червени стрели\" (Red Arrows) към Кралските ВВС катастрофира в района на летище край Холихед, Уелс. На борда е имало двама пилоти, единият от които е загинал, съобщава    \"Потвърждаваме смъртта на инженера на Red Arrows (британската акробатична ескадрила \"Червени стрели\") в резултат на днешния трагичен инцидент\", каза командирът на военновъздушната база \"Вели\" Ник Тъкър-Лоу.   Командването на британските ВВС уточни, че инцидент е станал вчера следобяд на на остров Ангълси в Северен Уелс със самолет \"Хок\" (BAE Hawk) - модел, който се използва от ескадрилата.   Създадените през 1965 г. \"Червени стрели\" са прочути с въздушните си каскади, с червено-бяло-сините димни следи, с драматични пикирания и запазената марка - летене във формация \"диамант\". Червените едномоторни учебни самолети са честа гледка на авиоспектакли и военни паради, припомнят агенциите, цитирани от БТА.  ", "date": "2018.03.21", "title": "Самолет от британската акробатична ескадрила \"Червени стрели\" се разби, един пилот е загинал"}
{"url": "http://epicenter.bg/article/Rusiya-smamri-Yaponiya-za-razgrashtaneto-na-PRO-na-SASht/149887/7/0", "text": "  Сътрудничеството на Япония със САЩ в разгръщането на глобална система за противоракетна отбрана пряко засяга националната сигурност на Русия. Това обяви руският външен министър Сергей Лавров при посещението си в Токио.   Япония планира да разположи на своя територия разработената от САЩ наземна противоракетна система Aegis Ashore.   \"При пълно зачитане на правото на Япония да избере начина, по който защитава територията си, ние изхождаме от предпоставката, че каквито и да е действия на която и да е държава трябва да се основават на правилото за неделимост на сигурността\", подчерта Лавров, добавяйки, че никой не трябва да гарантира сигурността си, като нарушава сигурността на другите.   Руският дипломат също така заяви, че е убеден, че САЩ изграждат мрежи за противоракетна отбрана, за да сдържат Русия, а не да се справят със заплахи, идващи от Иран и Северна Корея.  ", "date": "2018.03.21", "title": "Русия смъмри Япония за разгръщането на ПРО на САЩ"}
{"url": "http://epicenter.bg/article/Nikolay-Nankov--Figurativno-veche-sme-slozhili-chinovnik-do-vsyaka-dupka/149879/2/0", "text": "Колегите от МОСВ публикуват обновена информация за язовирите. Те работят много добре с НИМХ на БАН. Няма опасност за населението от преливащите в страната язовири. Това каза в сутрешния блок на БТВ министърът на регионалното развитие Николай Нанков. Той коментира темата за дупките по пътищата и разпореждането на премиера Бойко Борисов - до всяка дупка - чиновник. \"Търсим вариант за кардиналното решаване на проблема с дупките по пътищата. Фигуративно вече сме поставили чиновник до всяка дупка, защото това е един от основните приоритети на кабинета \"Борисов 3\", каза министърът. Според него се търси дългосрочно и цялостно решаване на проблема. \"Вариантите за финансиране са няколко - въвеждаме ТОЛ системата, има възможнсот и за европейски средства. Палиетивните ремонти и пълненето със студена смес на дупките излиза десетки милиони на година, а резултати няма. Тази порочна практика трябва да се прекрати\", категоричен беше министър Нанков. Около 100 милиона лева годишно се дават за запълване на дупки по пътищата в страната, бе категоричен министър Нанков в предаването „Тази сутрин”. По думите му 40-50 милиона лева на годишна база са нужни за републиканските пътища и още толкова за общинските. Нанков отбеляза, че този неефективен и неустойчив метод трябва да бъде прекратен и се търси дългосрочно решение. „30 години политиката е била дупките по пътищата да се пълнят със студена смес след края на зимния сезон и в есенно-зимни условия отново да „цъфнат”, отбеляза министърът. Той увери, че се търси вариант за кардиналното решаване на проблема.   8000 км от 20 000 км републикански пътища са в лошо или много лошо състояние. Същото важи и за над 12 000 км от 20 000 км общинска пътна мрежа, стана ясно от думите на министъра. Нанков допълни, че в момента на годишна база около 400 км се рехабилитират напълно. \"На година ще рехабилитираме по около 400 км пътища. Това означва, че за 6-7 години ще сме положили нов асфалт навсякъде по републиканските пътища. Ще следим естествено и за качеството на ремонтите и изразходването на средствата. Трябва да се съобразяваме и с метерологичните условия. Целта ни е този проблем да се реши веднъж завинаги\", повтори Нанков. \"Днес или утре трябваше да стартира строежа на участъка от Ябланица до пътен възел \"Боаза\" на АМ \"Хемус\". Отложихме го заради лошото време. Не може да вали сняг и ние да правим първа копка. Това най-вероятно ще стане другия вторник, когато времето ще е хубаво. Срокът за изпълнение на тази отсечка е 2 години, но мисля, че ще успеем да го съкратим. Като цяло, сроковете ни за строеж на АМ \"Хемус\" са много добри. Тази година стартираме строежа на 77 км. В момента проектираме 85 км, които ще започнем да строим 2019 година. Работим по цялото трасе\", увери министър Николай Нанков.  ", "date": "2018.03.21", "title": "Николай Нанков: Фигуративно вече сме сложили чиновник до всяка дупка"}
{"url": "http://epicenter.bg/article/Prevrat-v-SDS--Strukturite-ne-iskat-Lukarski--Mahat-go-na-17-april/149883/2/0", "text": "  Това заяви Николай Александров, областен председател на СДС-Стара Загора, цитиран от БНР.   Решението е взето на съвещание на партийните структури от Югоизточна България, което се проведе в областния град.    Хората по места не са доволни от изолацията на партията от останалите десни формации и от липсата на активна политика спрямо правителството и яснота за бъдещето на СДС.   Лукарски води никаква политика, обобщи неговият заместник и бивш лидер на сините  Емил Кабаиванов. Той и колегата му Румен Христов са в преговорна група, която трябва да обиколи сините структури и да проучи нагласите за членовете на СДС за партньори в дясно и възможни коалиции.    Обединението е крайно наложително, ако партиите в тази част на политическото пространство искат да оцелеят и да участват във властта. Близо 300 000 гласа на последните избори, разделени между три партии, няма да доведат до успех, коментира Кабаиванов.    В Реформаторския блок процесите на разпад са видни, но СДС още не е взело решение в какъв политически алианс ще продължи пътя си, коментира вчера Лукарски по бТВ. От думите му стана ясно, че в партията мненията са разделени между позициите СДС да се съюзи с консервативни патриотични партии и за присъединяване към коалиция с ДСБ и ДаБГ. ", "date": "2018.03.21", "title": "Преврат в СДС. Структурите не искат Лукарски. Махат го на 17 април"}
{"url": "http://epicenter.bg/article/Kalfin-/149884/2/0", "text": "\"Ще има агресия от страна на Турция към нейните съседи. Това неизбежно ще се случи\". Такова предупреждение отправи бившия вицепремиер и бивш външен министър Ивайло Калфин в ефира на БНТ. \"Виждаме какво се случва. Думите на Ердоган преди срещата във Варна са потвърждение на това, което ни чака\", заяви Калфин пред БНТ. Бившият външен министър обясни, че е нормално това да се очаква от страна с диктатура, каквато е Турция в момента. Ивайло Калфин изрази мнение, че това, което виждаме, не е изненадващо и става дума за завземане на територии като тенденцията е за увеличаване на напрежението. За срещата между европейските лидери и турския президент Ердоган във Варна той заяви, че това няма да е среща за разширяване на ЕС, а за пари и, че Турция се нуждае страшно много от нея, но не е сигурно, че тя ще се случи заради провокацията й срещу Кипър и Гърция. Бившият вицепремиер коментира и напрежението между Русия и Запада във връзка с отравянето на бившия руски шпионин. \"Никой няма интерес от това, което се случи с руския шпионин. Никой не печели от подобен инцидент. Очаквам след изборите в Русия напрежението да спадне, но то е търсено и от двете страни. Очевидно някои от световните сили обичат да имат явно дефиниран знак, защото така се мобилизират. Това става и в Русия, и САЩ. Близкият изток очевидно е регион, в който има интереси да няма мир. Сирия е интересна, че там е театър, на който добре работят тези противопоставяния, които са по-общи в Близкия Изток\", заяви Ивайло Калфин. Според него отношенията между Вашингтон и Турция се изостриха, защото Турция се е опитала да сложи под контрол процесите в кюрдската общност след операцията в Сирия. Според Калфин Ердоган се опитва да получи повече политически терен преди разговорите във Варна, но е на ръба срещата да не се проведе. \"Има страни като Гърция и Кипър, които са против и то заради действия на Ердоган. В последните месеци той направи няколко пъти умишлени провокации в Средиземно море срещу тези две държави. Турция се нуждае страшно много от подобна среща. На нея няма да се говори за присъединяване. Тя би искала да се говори за митническия съюз, за следващото споразумение за бежанците. Ако има среща във Варна, ще става въпрос за пари, а не за разширяване на ЕС\", допълни бившият външен министър. Ивайло Калфин изрази надежда след изборите в Русия напрежението да спадне. Но цялостната тенденция е за увеличаване на напрежението между Русия и Запад, повтори бившият вицепремиер. Коментирайки острия тон на руските медии по адрес на България, включително и изявлението на патриарх Кирил по време на визитата му в София, Калфин каза, че е „очевидно, че Русия, а и не само Русия, до голяма степен има интерес да врат някакви процеси на Балканите, които да не водят към консолидация. Влизането на балканските страни в ЕС означава стабилизиране на региона и консолидиране на региона. Не виждам какъв е интересът на Русия от това нещо“. Същото важи и за САЩ. ", "date": "2018.03.21", "title": "Калфин предупреди: Чака ни страшна агресия от Турция! Неизбежно е!"}
{"url": "http://epicenter.bg/article/GERB--Izkazvaneto-na-Tasko-Ermenkov-za-izborite-v-Rusiya-narushava-balgarskiya-natsionalen-i/149889/2/48", "text": "Изказването на Таско Ерменков нарушава българския национален интерес, но и саботира прагматичната основа, на която би трябвало да се изграждат българо-руските отношения. Tова заяви от парламентарната трибуна  Тома Биков, който прочете декларация от името на парламентарната група.   Причината за декларацията стана написаното от народният представител от „БСП за България” Таско Ерменков в социалните мрежи след изборите за президент в Русия: „   „Говорим за историческа и литературна функционална неграмотност на автора на изказването. Оставяме без коментар и резултатите от последните избори в Русия, така както не сме си позволявали да коментираме изборни резултати в която и да било държава, извън нашата”, подчерта Биков.   И допълни, че разбирането на ГЕРБ, е че отношенията на страната ни с Русия трябва да стъпват на прагматична основа, а не на чувства. „Обръщаме внимание на това изказване, защото то продължава една опасна антиевропейска тенденция, която се развива от две години в най-голямата опозиционна партия в България”, каза още Тома Биков. Той настоя председателят на БСП Корнелия Нинова да заеме позиция по този въпрос.     Уважаема госпожо председател,  Уважаеми госпожи и господа народни представители,  На 19 март 2018 година за пореден път станахме свидетели на неадекватно и недопустимо изказване отстрана на народен представител от ПГ на БСП, което уронва престижа на Народното събрание и поставя под въпрос изграждани с десетилетия консенсуси в политическия и обществен живот на страната. В своя публикация в социалните мрежи народният представител от БСП Таско Ерменков написа: \"Крим гласува за президент на Русия. Обидени от анексията на Русия над 90% там от гласувалите са за Путин. Ало, САЩ, ФРГ, Франция, ЕС в края на краищата - чухте ли гласа на хората в Крим? Всъщност това е без значение. Чули или не - Крим каза своята тежка дума, а Вие, както го беше казал Христо Ботев, \"...а вий... вий сте идиоти!\".  Оставяме без коментар неадекватния стил на написаното. Използването на името на един от най-големите български поети Христо Ботев в контекст, който няма нищо общо нито с творчеството му, нито с модерните през ХIХ век европейски антиимперски идеи, които той изповядва и заради, които умира, говори за историческата и литературната неграмотност на автора на горецитираното изказване. Оставяме без коментар и резултатите от последните президентски избори в Русия, така както не сме си позволявали да коментираме изборни резултати, в която и да било държава извън нашата. Разбирането на ПГ на ГЕРБ е, че отношенията между България и Русия трябва да стъпват на прагматична и взаимоизгодна основа, а не да се базират на чувства, каквито са любовта и омразата. В този смисъл изказването на Таско Ерменков нарушава не само българския национален интерес, но и саботира прагматичната основа, на която би трябвало да се изграждат българо-руските отношения.  Обръщаме внимание на това изказване, защото то продължава една опасна антиевропейска тенденция, която се развива от две години в най-голямата опозиционна партия в България. Това не е първото антиевропейско изказване отстрана на депутат от БСП. След като от тази трибуна социалист поиска свикване на референдум за членството на България в ЕС и НАТО, в изказването на Таско Ерменков партньорски държави като САЩ, Германия и Франция, а след това вкупом и целият ЕС, от когото България е част, са наречени идиоти. Припомняме, че именно тези държави и ЕС като цяло са основният и единствен гарант, както за националната сигурност на България, така и за икономическото и социалното развитие на страната. В същото време в изказването на Таско Ерменков се изразява пълна и безусловна подкрепа за анексията на Крим от страна на Русия, което противоречи не просто на българската държавна позиция, подържана от няколко правителства, но и на българския национален интерес, според когото за България е стратегически важно да бъде спряно, каквото и да било прекрояване на държавни граници в Европа. За българската национална сигурност е от особено значение проблемите между различните държави да се решават мирно с помощта на международната общност и на основата на международния правов ред.  Няколкодневното мълчание на председателя, ръководството и парламентарната група на БСП по отношение на скандалното изявление на Таско Ерменков е многозначително и притеснително. Настояваме още днес, председателят на БСП Корнелия Нинова да заеме ясна позиция по отношение на изявлението на Таско Ерменков и ако все още поддържа консенсуса, че България трябва да бъде част от Европа и че страната ни е против преразглеждането на каквито и да било държавни граници на европейския континент, категорично да се разграничи от него.  Използваме скандалното изказване на Таско Ерменков, за да зададем следните въпроси към председателя на БСП, които са от съществено значение за развитието и националната сигурност на България, а именно:  1. Подкрепяте ли съхраняването на териториалната цялост на Украйна?  2. Подкрепяте ли преразглеждане на държавни граници в Европа, което би могло да засегне редица европейски държави?  3. Според Вас анексията на Крим и създаването на възможност за преразглеждане на държавни граници в Европа отвъд международния правов ред обслужват ли българския национален интерес или го увреждат?  Конкретните отговори на тези въпроси са от съществено значение за цялото българско общество, защото ще дадат отговор и на въпроса каква партия е БСП и доколко нейните стратегически приоритети се основават на българския национален интерес. В този контекст припомняме и думите на председателя на БСП отпреди два дни, когато чухме призив към премиера Борисов да защити националния суверенитет и териториалната цялост на България по отношение на Турция. Тогава Корнелия Нинова се позова именно на международното право и принципите за добросъседство. Надяваме се и очакваме председателят на БСП да се позове на същите тези принципи и по отношение на анексията на Крим, подкрепата за която очевидно е приоритет на нейния депутат Таско Ерменков.", "date": "2018.03.21", "title": "ГЕРБ: Изказването на Таско Ерменков за изборите в Русия нарушава българския национален интерес"}
{"url": "http://epicenter.bg/article/Kmetat-na-Varna-Ivan-Portnih--Gotovo-e-razreshitelnoto-za-stroezh-na-novata-biblioteka/149893/2/0", "text": "  „Добрата новина по повод 135-тия рожден ден на Регионалната библиотека във Варна е, че разрешителното за строеж на новата сграда вече е факт! Радвам се, че преди три години заедно поехме инициативата да изградим нов дом на нашето книжно богатство и въпреки трудностите вярвам, че ще успеем да го направим с общи усилия.“ Това заяви кметът Иван Портних на официално тържество по повод празника на културната институция. Гост на събитието бе Цвета Караянчева, председател на Народното събрание, която откри изложбата „Аз съм мечтател...”, посветена на 125-ата годишнина от рождението на нейния дългогодишен директор Добрин Василев.   Регионалната библиотека „Пенчо Славейков“ заема специално място в духовния живот на града и вече 135 години е символ за варненци, отбеляза в приветствието си Цвета Караянчева. Днес заедно изразяваме своето признание към делото на Добрин Василев – човекът, който има особени заслуги за развитието на библиотеката, подчерта председателят на парламента. Изложбата, която откриваме, е посветена и на варненци, които през годините са давали своя принос, за да я има и до днес, допълни Цвета Караянчева. Тя пожела на служителите да пазят този храм на книжовността и на просветата и призова да съхраняваме своите книги и да предаваме любовта към тях на младите.   Изложбата „Аз съм мечтател...” представя библиотеката от създаването й през 1883 г. Тя показва първите книги за варненци, специалните колекции на библиотеката, но също възкресява културния живот на морската столица. Чрез лични документи и артефакти разкрива облика на общественика и твореца Добрин Василев – автор на библиография и история за града.   Поздравителни слова отправиха директорът на библиотеката Радка Калчева и доскорошния директор на културната институция, понастоящем народен представител – Емилия Милкова. Председателят на Народното събрание Цвета Караянчева получи електронна читателска карта и бе обявена за посланик на библиотеките.   На тържеството присъстваха народни представители, председателят на Общинския съвет на Варна Тодор Балабанов, областният управител Стоян Пасев, контраадмирал Митко Петев, ректори на висши учебни заведения, дипломати, директори на културни институти, както и потомци на Добрин Василев.  ", "date": "2018.03.21", "title": "Кметът на Варна Иван Портних: Готово е разрешителното за строеж на новата библиотека"}
{"url": "http://epicenter.bg/article/Pravoslavnata-tsarkva-pochita-Sveti-apostol-Iakov--brat-Gospoden/149894/2/0", "text": "Православната църква почита Свети апостол Иаков, брат Господен - наречен тъй, защото бил син на Йосиф, обручникът на св. Дева Мария.   Той е от седемдесетте апостоли, първи епископ на Иерусалим в продължение на 33 години. Не се знае нито мястото, където се е родил св. Яков, нито мястото, където е бил епископ. Знае се само, че той изпълнил закона Христов, като се подвизавал дълго в пост и молитва и че във времето на император Константин Копроним преживял много мъки и страдания от иконоборците, пише pravoslavieto.com.   Живял през VIII век. Той е написал първата света литургия. Завършил мъченически, блъснат от храмовата стряха, засипан с камъни и ударен с едно кросно, разбили главата му - починал в 63 г. на 66 години.   Имен ден празнуват всички с имената Яков, Яко, Якоб, Якобина, Жак, Жаклин, Жаклина. ", "date": "2018.03.21", "title": "Православната църква почита Свети апостол Иаков, брат Господен"}
{"url": "http://epicenter.bg/article/Vigenin--GERB-ne-e-na-visotata-na-otgovornostite-si/149898/2/0", "text": "Така бившият външен министър Кристиян Вигенин отговори на гневната декларация на ГЕРб, осъждаща личното мнение на депутата от левицата Таско Ерменков за изборите в Русия.    заяви Кристиан Вигенин от парламентарната трибуна.     Произвеждате ги вие, давате повод на опозицията да се възползва от тях, натърти Вигенин към мнозинството. Занимавате ни с анализиране на партийни позиции и статуси във Фейсбук, констатира той.    отбеляза Вигенин.   Като са такива европейци ГЕРБ, колко пъти дойде техният премиер, за да обясни какво се случва в ЕС? Колко пъти дойде да каже какви позиции заема България преди и сега, по време на председателството? От ПГ на „БСП за България“ искаме да го поканим, изтъкна Вигенин.    които да не се подлагат на обсъждане, обърна се към ГЕРБ соцдепутатът.  , изригна Вигенин.   Той прикани ГЕРБ да не чака Корнелия Нинова да му отговори на въпросите за Крим, Украйна и териториалната цялост, а да разгърне партийните позиции на БСП и да прочете там отговорите.  ", "date": "2018.03.21", "title": "Вигенин към ГЕРБ: Държите се като тоталитарнаа партия. Занимавате ни само със скандали!"}
{"url": "http://epicenter.bg/article/Balgarskiyat-aparat--quot-Lyulin-MO-quot--zaraboti-ot-Mars/149901/2/0", "text": "Апаратът \"Люлин-МО\" е заработил успешно от орбита на Марс, съобщават от Българската академия на науките (БАН). Устройството е разработката е на Института за космически изследвания към БАН и има за цел да измери радиацията, на която ще бъде подложен екипаж на бъдеща човешка мисия до Червената планета.  \"Люлин-МО\" беше изстрелян в Космоса през 2016 г. като част от техниката по съвместния проект на Европейската и Руска космически агенции \"ЕкзоМарс\". По пътя до там българската апаратура работеше безупречно и бяха получени уникални резултати за радиационната обстановка по трасето Земя-Марс, припомнят от БАН.  На 12 и 19 март 2018 г. бяха проведени първите тестови включвания на научната апаратура и след година мълчание \"Люлин-МО\" е заработил успешно. В средата на април 2018 г. се очаква включване на \"Люлин-МО\" в пълен режим на работа. Там апаратурата ще продължи да измерва радиационната обстановка.   Източник news.bg", "date": "2018.03.21", "title": "Българският апарат „Люлин-МО“ заработи от Марс"}
{"url": "http://epicenter.bg/article/Nadziratelite-se-sreshtnaha-s-Borisov--otmenyat-protestite-/149902/2/0", "text": "Синдикатът на служителите в затворите в България и СНЦ „Синдикат охрана“ проведоха среща с премиера Бойко Борисов и правосъдния министър Цецка Цачева. На срещата при министър-председателя бяха обсъдени исканията на синдикалните организации, поставени в хода протестните им действия, съобщиха от Синдиката на служителите в затворите в България.  Премиерът пое ангажимент за отпускане на допълнителни средства за двете главни дирекции ГД „Изпълнение на наказанията“ и ГД „Охрана“. Отпуснатите допълнително средства трябва да послужат за увеличаване на основните месечни възнаграждения и изравняване на сумите, плащани за специфични служебни дейности с тези в МВР, предава БГНЕС.  В последваща среща в Министерството на правосъдието бяха определени технологичните стъпки, разпределени конкретните задачи със срокове за изпълнението им. Уговорена беше и следваща среща в Министерството на правосъдието на 29 март.  Синдикатът на служителите в затворите в България пое ангажимент да уведоми членовете си и след обсъждане на направените вчера предложения, до края на седмицата УС да обяви решението си дали ще продължат протестните действия. В тази връзка е насрочено заседание на УС на сдружението за 23 март в гр. Пловдив.  До вземането на решение по направените предложения се прекратяват предварително насрочените до края на седмицата локални протести в градовете Ловеч, Враца, Пазарджик и Стара Загора.  ", "date": "2018.03.21", "title": "Борисов обеща по-високи заплати на надзирателите, те отменят протестите "}
{"url": "http://epicenter.bg/article/Tsetska-Tsacheva--Okolo-15-mln--lv--shte-badat-otpusnati-za-sluzhitelite-na-zatvorite/149904/2/0", "text": "Около 15 млн. лв. ще бъдат отпуснати за служителите на затворите. Това каза на брифинг в Министерския съвет министърът на правосъдието Цецка Цачева, цитирана от „Фокус“. На \"Дондуков\" 1 бе проведена среща между премиера Бойко Борисов, министъра на правосъдието Цецка Цачева и синдикатите на протестиращите надзиратели. Служителите на затворите настояват от месеци техните възнаграждения да бъдат поне изравнени с тези на работещите в МВР. И най-после развръзката дойде. „Синдикатите на ГД „Изпълнение на наказанията“ и ГД „Охрана“ бяха в протестни действия за изпълнение на исканията им по отношение на изравняване на възнаграждението с колегите им от МВР. В края на миналата седмица настъпиха добрите промени\", припомни по този повод министър Цачева. \"Представителите на синдикатите приеха първоначално предложените им 6 млн. лв. за изравняване на заплатите. След този частичен напредък, във вчерашния ден бяхме поканени от Бойко Борисов, който предложи по ред определен съвместно със синдикатите и администрацията на Министерството на правосъдието да се извърши увеличение в размер до около 15 млн. лв. общо с тази сума от 6 млн. лв.“, продължи Цачева. По думите ѝ след това със синдикатите са провели работна среща в министерството и са се уточнили за конкретен график, който поетапно да изпълняват.", "date": "2018.03.21", "title": "Цецка Цачева: Около 15 млн. лв. ще бъдат отпуснати за служителите на затворите"}
{"url": "http://epicenter.bg/article/Radev-podari-na-muzeya--quot-Yad-Vashem-quot--snimki-na-4-balgari--pomognali-za-spasyavane-na-evrei/149907/2/0", "text": "Президентът Румен Радев подари на музея към Мемориала \"Яд Вашем\" снимки на българи, помогнали за спасяването на евреи. Това са Анна Сърчаджиева, Анна Попстефанова, Надежда Светослав Хадживасилева, д-р Павел Герджиков, които са съдействали за спасяването на евреи. Снимките са от националния архив. Румен Радев разгледа днес музейната експозиция в мемориала, която  показва  оригинални снимки и експонати, запазени от оцелели в лагерите на смъртта. В експозицията е отредено място и на България - страната, спасила своите евреи. Радев участва в церемония по запалването на вечния огън в памет на жертвите на холокоста. След това държавният глава се разписа в почетната книга. Благодаря ви, че пазите историята жива, човечеството никога не трябва да забравя какво се случи, заяви той и посочи, че трябва да разкажем историята на нашите деца. Като президент на България съм горд, че в най-тъмните времена на Европа българите успяха да спасят своите евреи, посочи Румен Радев.   По-късно през деня българският президент ще положи венец и пред гробовете на жертвите на кораба \"Салвадор\" на хълма Херцел.  ", "date": "2018.03.21", "title": "Радев подари на музея \"Яд Вашем\" в Израел снимки на 4 българи, помогнали за спасяване на евреи"}
{"url": "http://epicenter.bg/article/Tsentarat-za-gradska-mobilnost-otvarya-sistemata-si-za-vsichki-vazmozhni-mobilni-prilozheniya/149909/2/0", "text": "Нова услуга ще стартира Цeнтърът за градска мобилност (ЦГМ) от този месец. Тя позволява на всеки бързо и лесно да заплати през банковата си карта престой в зоната за локално паркиране чрез мобилно приложение. Цената не се променя – един лев за „зелена“ зона и два лева за „синя“. Условието е клиента да има интернет на телефона и свалено подходящо приложение.   Има версии за Android и iOS платформи. Това съобщиха от пресцентъра на ЦГМ.  Дава се възможност и за пакетно заплащане до 2 часа за „синя“ и до 4 часа за „зелена“ зона. Също така има опция за проследяване на мястото, където е паркиран автомобилът. Новата услуга ще улесни и чуждестранните гости на София, които не могат да заплатят паркиране чрез СМС, тъй като външни оператори не позволяват този вид разплащане. Плащането чрез банкова карта и мобилна апликация не отменя възможността за разплащане чрез СМС-и. Тази опция остава като алтернативна в апликацията. Центърът за градска мобилност насърчава внедряването на технически иновации и остава отворен за предложения за мобилни приложения, които улесняват гражданите.   Приложенията чрез които ще може да става разплащането в зоната за локално паркиране ще бъдат обявени на отделна страница на сайта на ЦГМ - https://www.sofiatraffic.bg.", "date": "2018.03.21", "title": "Центърът за градска мобилност отваря системата си за всички мобилни приложения"}
{"url": "http://epicenter.bg/article/Simeon-Vtori-be-spetsialen-gost-i-lektor-na-konferentsiya-v-Madrid/149913/2/0", "text": "Негово Величество бе тези дни в Мадрид за участие в конференцията „Царе без царство, дипломати без дипломатически отношения“, организирана от Посолството на Унгария, Института Сервантес и Дипломатическата школа. Събитието се състоя в седалището на Института и присъстваха посланици, акредитирани в Испания, представители на академичните среди, общественици, историци и др.  Лектори на конференцията бяха Цар Симеон II, Ерцхерцог Георг фон Хабсбург – син на ерцхерцог Ото фон Хабсбург, Граф Пьотър Поточки, син на Граф Йозеф Алфред Поточки. Това съобщиха от пресофиса на Негово Величество.  По време на конференцията бе представена и книгата на Ката и Петер Гюурица „Ференц Мароси. Царски посланик в Мадрид (1949-1969)“.  По време на студената война Испания се оказва убежище за много граждани от страните от Централна и Източна Европа, включително и за дипломатите, които се оказват принудени да останат в страната, пред вероятността да бъдат екзекутирани в собствената си родина. Те продължават своята дейност в помощ на сънародниците, които живеят или преминават през Испания, без да представляват официалната власт на своята държава. Такива са случаите на Граф Поточки, посланик на Полша и на Ференц Мароси, посланик на Унгария, които не представляват официално държавата си, но се приемат от испанската власт като единствените представители на страните им. Подобна е участта и на българското царско семейство, което също намира убежище в Испания и превръщат своя дом в център за подпомагане на български емигранти.  „Испания бе нашата приемна страна и втора родина в един много тежък за нас момент. Действахме като своеобразен Червен кръст, културен център и посолство за българите, които се намираха в Мадрид“, изтъкна Царят.  По същия начин ерцхерцог Ото фон Хабсбург, син на последния император на Австрия и крал на Унгария предоставя своите връзки и влияние в Южна Европа в полза на хилядите емигранти, които пристигат от Унгария. „Моят баща не можеше да се завърне в Родината. Единствено му оставаше възможността да помага на своите сънародници, които се намираха извън страната като него“, отбеляза ерцхерцог Георг фон Хабсбург.  Испания и Полша прекратяват дипломатическите си отношения след Втората световна война в продължение на 40 години. Въпреки това, благодарение на неуморната дейност на един аристократ, е съществувала алтернативна дипломатическа дейност. Именно за помощта, оказвана от неговия баща на хилядите поляци, които не могат да се завърнат и са се опитвали да се установят в Западна Европа, разказа граф Пьотър Поточки.  На зададен въпрос от залата, относно бъдещето на европейския проект ерцхерцог Георг фон Хабсбург отговори, че е необходимо повече от всякога да се развива паневропейската идея и че е нужно да се върви към все по-голямото разширяване на Европа. Цар Симеон II подкрепи тази теза, като изтъкна важността от утвърждаване на солидарността между страните от Европейския съюз.  ", "date": "2018.03.21", "title": "Симеон Втори бе специален гост и лектор на конференция в Мадрид"}
{"url": "http://epicenter.bg/article/Kupuvame-400-novi-lineyki-s-evropari-/149914/2/0", "text": "В страната ще се обновят 27 центъра за спешна медицинска помощ и ще се закупят 400 нови линейки със средства по процедура \"Регионална здравна инфраструктура\" по Оперативна програма \"Региони в растеж\" 2014-2020 г., съобщиха от регионалното министерство.  В рамките на проекта се предвижда да бъдат модернизирани 27 центъра за спешна медицинска помощ в областните градове с техните 170 филиала и 6 изнесени екипа, както и да бъдат закупени 400 съвременни медицински превозни средства, осигурени с комуникационно и друго оборудване и медицинска апаратура за спешна медицинска помощ.  Общият ресурс по процедурата е 163.5 млн. лв. С него Министерство на здравеопазването ще подобри достъпа до спешна медицинска помощ с възможности за спешна диагностика, лечение и наблюдение на пациенти до 24 ч.  Стана ясно и че се удължава срокът за кандидатстване по процедура \"Регионална здравна инфраструктура\" , финансирана от европрограмата. Със заповед на ръководителя на управляващия орган на Оперативна програма \"Региони в растеж\" 2014-2020 г. и заместник-министър на регионално развитие и благоустройството Деница Николова срокът за кандидатстване по процедурата се удължава до 15 май 2018 г. Удължаването се налага поради комплексния характер и големия териториален обхват за изпълнение на т.нар. \"голям проект\" на Министерство на здравеопазването.  От МРРБ допълват, че процедурата за директно предоставяне на безвъзмездна финансова помощ по приоритетна ос 4 \"Регионална здравна инфраструктура\" на ОПРР 2014-2020, с конкретен бенефициент Министерството на здравеопазването, е отворена за кандидатстване на 22 декември 2017 г. Изменените насоки за кандидатстване по процедура BG16RFOP001-4.001 \"Регионална здравна инфраструктура\" по приоритетна ос 4 \"Регионална здравна инфраструктура\" и заповедта за изменението им са публикувани в сайта на програмата, както и на сайта на МРРБ.  Източник news.bg", "date": "2018.03.21", "title": "Купуваме 400 нови линейки с европари "}
{"url": "http://epicenter.bg/article/Ministerski-savet-otpusna-500-000-dolara-za-svetovnoto-po-voleybol-za-mazhe-/149916/2/0", "text": "Министерският съвет определи на изпълнителния директор на Националната агенция за приходите увеличение на основната месечна заплата с 10 на сто спрямо настоящия й размер. От 1 април т. г. Галя Димитрова ще получава 4070 лева. Това съобщиха от правителствената информационна служба.  Решението е обусловено от водещия принос на ръководителя на приходната агенция за успешното изпълнение на основните стратегически и оперативни цели на НАП за 2017 г., свързани със събираемостта на приходите, доброволното изпълнение на задълженията и предоставяните електронни услуги.  Съгласно чл. 8, ал. 5 от Закона за НАП, възнаграждението на изпълнителния директор на агенцията се определя от Министерския съвет.    Правителството отпусна 500 000 долара, което е сумата, предвидена за плащане през 2018 г. за организирането и провеждането на Световното първенство по волейбол за мъже. България е съдомакин, заедно с Италия, на големия спортен форум през есента на 2018 г. Общата сума на изплатените от кабинета средства за организацията му в периода 2016-2018 г. е 5 000 000 долара.   Световното първенство по волейбол за мъже е едно от най-престижните състезания в света. В него ще участват най-силните отбори по волейбол и поради това интересът е огромен както от страна на българските зрители, така и на тези от чужбина. Провеждането на спортната проява ще утвърди авторитета на България сред световната спортна общественост и ще окаже положително въздействие върху развитието и популяризирането на българския спорт и възможностите на българските спортисти за изява.    Превенцията отново е приоритет в Националната програма за предотвратяване и противодействие на трафика на хора и закрила на жертвите за 2018 г. Правителството днес прие документа, който се изготвя ежегодно в изпълнение на Националната стратегия за борба с трафика на хора 2017-2021 г. и съдържа оперативни мерки, съобразени с актуалните тенденции за противодействие на това тежко престъпление.  През годината ще бъдат проведени традиционните кампании за превенция на трафика на хора с цел трудова и сексуална експлоатация, а по повод 18 октомври – Европейски ден за борба с трафика на хора, ще има и кампания с акцент върху новите заплахи, свързани с трафика на хора. Ще бъдат проведени също информационни сесии сред специфични, уязвими групи, в т. ч. и с мигранти и граждани на трети страни.  През настоящата година продължава работата за преодоляване на последиците от престъплението чрез прилагането на Националния механизъм за насочване и чрез предоставяне на цялостна подкрепа и защита за жертвите на трафик в приютите на Националната комисия за борба с трафика на хора, в които към момента 17 души получават медицинска, психологическа, правна и социална подкрепа. Капацитетът за настаняване на лица в услугите във Варна, Бургас и София е за 26 пълнолетни и 10 деца. Освен помощ за справяне и възстановяване от кризата, жертвите получават и психо-социална подкрепа за реинтеграция в обществото. Нова инициатива в тази насока е предложената от Агенцията по заетостта дейност за включване на лица, жертви на трафик, в програми и мерки за обучение и заетост. През 2018 г. се очаква видимост на резултатите от работата на първата профилирана услуга за деца, жертви на трафик – кризисният център в София. Работи се в посока образователно включване на децата и изграждане на връзки със семействата, когато това е в интерес на децата.  Предвидено е и провеждането на съвместни дни на действие между разследващи, прокурори и социални работници от България и Швейцария и обменни визити между представители на институциите в България и Чехия, с оглед на зачестилите случаи на трудова експлоатация на български граждани в Чехия.  По отношение на институционалното развитие и закрилата на пострадалите, страната ни е с най-високия си капацитет за подпомагане на жертвите на престъплението от създаването на Националната комисия. Освен функциониращите четири приюта, през миналата година започна работа и нова местна комисия за борба с трафика на хора – в Плевен, с което местните структури за противодействие на престъплението станаха десет. През 2018 г. ще се работи за затвърждаване ролята на НКБТХ като координатор по Националния механизъм. Предвиждат се обучения на местно и национално ниво за разпознаване на механизма като рамка за оперативно сътрудничество при случаи на трафик в страната и в чужбина.    Правителството предлага на Народното събрание да одобри промени в решенията за привеждане на актовете за създаване на Военна академия „Георги Раковски“ и ВВМУ „Никола Вапцаров“ в съответствие със Закона за отбраната и въоръжените сили на Република България и Закона за висшето образование и на решението на парламента за преобразуване на ВВОУ „В. Левски“, ВВУАПВО „П. Волов“ и ВВВУ „Г. Бенковски“ в Национален военен университет „Васил Левски“. Актовете са приемани през 2002 г.  Предложените сега изменения са мотивирани от настъпилите през последните 15 години промени в нормативната база – нови закони за отбраната и въоръжените сили и за развитие на академичния състав, както и правилници за тяхното прилагане, промените в Закона за висшето образование, приемането на Програма за развитие на отбранителните способности на въоръжените сили на Република България 2020 и План за развитие на въоръжените сили до 2020 г. Друга причина, довела до необходимостта от изменение на действащите решения на Народното събрание, е значителното развитие на дейността на военно-образователните институции в периода след 2002 г.    Сдружението с нестопанска цел за осъществяване на общественополезна дейност „Развитие и интеграция“ получава правото да ползва безвъзмездно държавен имот във Варна. Това са партерен и сутеренен етаж в жилищна сграда на ул. „Добри Войников“ №37 във Варна. Сдружението ще ги използва за предоставяне на социални услуги в подкрепа на студенти с увреждания и младежи в риск.  Областната дирекция на МВР в Пазарджик получава правото на управление върху помещения на приземния етаж в сградата на Районното полицейско управление. Досега те са били в управление на Министерството на правосъдието, но са с отпаднала необходимост за ведомството.  От публична в частна държавна собственост се променя статутът на имот, управляван от Националната компания „Железопътна инфраструктура“. Теренът от 1,9 дка се намира в Благоевград и няма функционално и технологично значение за осъществяването на железопътни превози. Решението на кабинета създава възможност за извършване на разпоредителни дейности с имота, в резултат на което ще се реализират допълнителни приходи за компанията.  Участък от 2,1 км от републикански път І-9 Дуранкулак - ГКПП „Малко Търново“, намиращ се на територията на община Малко Търново, беше обявен за публична общинска собственост. Промяната на статута се извършва по предложение на кмета на община Малко Търново, след съгласуване с АПИ, поради промяна във функциите на трасето.    Правителството прие решение за откриване на почетно (нещатно) консулство на България в пакистанския град Пешавар с консулски окръг провинция Хайбер Пахтунхва.  За почетен консул ще бъде назначен пакистанският гражданин Файсал Рахман. Той е утвърден и уважаван бизнесмен в областта на тютюнопроизводството, хранително-вкусовата и дървообработващата индустрия.  Северозападната пакистанска провинция е част от икономическия коридор, който свързва южните пакистански пристанища с Афганистан, страните от Централна Азия и Китай. Откриването на почетно консулство в този окръг ще допринесе за разширяване на търговско-икономическите връзки на България, както и за създаване на възможности за българския бизнес за навлизане на нови пазари на изток.    Правителството разреши участието на до 16 военнослужещи от Националния мобилен модул по комуникационно-информационни системи на НАТО, с личното им въоръжение и екипировка, в мисията на Алианса в Афганистан „Решителна подкрепа”. Те ще осъществяват комуникационната и информационна поддръжка на щаба на мисията в Кабул от 5 юли 2018 г. до 15 януари 2019 г.  „Решителна подкрепа” е фокусирана върху подготовката, подпомагането и предоставянето на екипи от съветници за афганистанските държавни институции и национални сили за сигурност във взаимодействие с афганистанското правителство, партньорите и другите международни организации, ангажирани в региона.    Министерският съвет утвърди подписаното през януари 2018 г. междуправителствено споразумение на България и Люксембург за взаимна защита на класифицирана информация.  В документа са посочени съответните нива на класификация за сигурност на информацията, принципите за сигурност, както и начините на обмен. Включени са текстове, уреждащи режима на сключване на класифицирани договори, процедурите за извършване на международни посещения, размножаване и превод, както и правилата за действие при нарушаване на мерките за сигурност.    Правителството утвърди подписаната в началото на февруари Спогодба между България и Армения за регулиране на трудовата миграция.  Спогодбата ще се прилага за граждани на България и Армения с трудов договор и разрешение за пребиваване на територията на другата страна за срок от една година с възможност за последващо удължаване за общо до три години. Урежда се и обменът на сезонни работници между двете страни за период до 9 месеца годишно.  Целта на документа е да даде допълнителна възможност за осигуряване на работници за сектори от икономиката, в които има недостиг на работна сила.  Наетите по Спогодбата работници ще имат същите трудови права и задължения и защита на работното място, които са в сила за местните работници.  За да се пристъпи към реалното прилагане на Спогодбата за регулиране на трудовата заетост между България и Армения, предстои в рамките на шест месеца от влизането й в сила да бъдат разработени и подписани Процедури за прилагането й.  Правителството одобри резултатите от проведени през февруари заседания на Съвета на Европейския съюз.  Министрите на образованието заседаваха в Брюксел. На срещата им бяха обсъдени две теми – междинната оценка на програмата „Еразъм+“ и бъдещите насоки за периода след 2020 г., както и образователните аспекти на заключенията на Европейския съвет от декември 2017 г. Министрите определиха „Еразъм+“ като най-успешната европейска програма и се обединиха около мнението да се работи за разширяването й при по-нататъшно опростяване на процедурите за кандидатстване.  По втората тема бяха обсъдени въпроси, свързани с развитието на качествено образование, засилено изучаване на езици и насърчаване на сътрудничеството между държавите членки в областта на взаимното признаване на дипломи и удостоверения за завършени етапи и степени на образование и за придобита професионална квалификация.  На 27 февруари в Брюксел се проведе Съвет „Общи въпроси“ в двата му формата. На редовното си заседание Съветът започна подготовката за Европейския съвет, насрочен за 22-23 март, който ще бъде фокусиран върху мерките за укрепване на растежа, създаване на нови работни места и подобряване на конкурентоспособността. Европейската комисия представи мотивираното си предложение от 20 декември 2017 г. относно върховенството на закона и Полша. Съветът прие без дискусии регламент, с който се налага забрана върху необоснованото блокиране на географски принцип в рамките на вътрешния пазар и официално одобри реформата на схемата на ЕС за търговия с емисии за периода след 2020 г. В рамките на заседанието на Съвета „Общи въпроси“ по чл. 50 главният преговарящ на ЕС по Брекзит Мишел Барние информира за актуалното развитие в преговорите с Обединеното кралство.  Правителството се запозна и с резултатите от неформалното заседание на Съвета „Външни работи/Търговия“, което се състоя на 27 февруари в София. На него бяха обсъдени действията след единадесетата Международна конференция на Световната търговска организация и актуалното състояние на текущите преговори за споразумения за свободна търговия на ЕС. Европейската комисия представи информация относно препоръчаните от Министерството на търговията на САЩ мерки по вноса на стомана и алуминий.    Министерският съвет прие План за действие за 2018 г. за изпълнение на Националната стратегия за превенция и борба с нередностите и измамите, засягащи финансовите интереси на Европейския съюз, за периода 2014-2020 г.  Планът съдържа мерки за постигане на заложените стратегически и оперативни цели на Националната стратегия. Дейностите, включени в него, са свързани с подобряване на превенцията, повишаване ефективността при разкриване и противодействие на нередностите и измамите, както и на дейностите по разследване, възстановяване и санкции, укрепване на сътрудничеството с ОЛАФ и с компетентните институции на ЕС, на държавите-членки и на други държави.    Правителството прие промени в Закона за защита от вредното въздействие на химичните вещества и смеси, свързани с живака.  Промените въвеждат административни и контролни мерки като следствие от нов европейски регламент. С прилагането му се гарантира високо ниво на защита на здравето на човека и околната среда от антропогенни емисии и изпускания на живак и живачни съединения чрез забрана за внос и износ на живак и продукти с добавен живак. Въвеждат се и ограничения за употребата на живак в производствени процеси, продукти, ръчен и дребномащабен добив и преработка на злато, както и изисквания за отпадъците от живак.  Предвижда се изключение от забраната за внос чрез предоставяне на писмено съгласие за внос на живак и смеси на живака, изброени в приложение към регламента, за разрешени употреби в страната, при спазване на определени условия. Ще се извършва и оценка за приложимостта на критериите за разрешаване производството на нови продукти с добавен живак или нови процеси с употребата на живак.  В ЕС и държавите членки вече са реализирани много от възможностите за намаляване употребата на живак. С въвеждането на новите изисквания се обхваща целият жизнен цикъл на живака – от неговия добив до екологосъобразното обезвреждане на отпадъците от живак. Прилагат се мерки за контрол с цел елиминиране или ограничаване във времето на продукти и процеси, които съдържат или използват живак.    Правителството направи промени в Правилника за устройството и дейността на Националния съвет за интеграция на хората с увреждания и критериите за представителност на организациите на и за хора с увреждания. Целта е да бъдат прецизирани текстовете с оглед подобряване дейността на Националния съвет. Основните промени са свързани с организацията на заседанията и въвеждането на регламент за приемане на решения неприсъствено.  Организациите на сляпо-глухите и Съюза на военноинвалидите и военнопострадалите се включват в изключенията на разпоредбите в Правилника за установяване наличието на критерии за национална представителност.  Правителството одобри промени в Устройствения правилник на Изпълнителна агенция „Главна инспекция по труда“ (ИА ГИТ). Измененията произтичат от възложения специализиран контрол по спазването на Закона за трудовата миграция и трудовата мобилност и новите правомощия на институцията да подава искови молби за откриване на производство по несъстоятелност на търговец, който е забавил с повече от два месеца заплатите на най-малко една трета от работниците си. Измененията не водят до промяна в щатната численост на ИА ГИТ.  Съгласно промените, на звената от специализираната администрация на институцията се възлага осъществяването на методическо ръководство и контрол по спазването на Закона за трудовата миграция и трудовата мобилност. Дирекция „Правно осигуряване на инспекционната дейност“ ще осъществява процесуално представителство в производствата по несъстоятелност на търговци. Създава се възможност всички териториални дирекции да осъществяват специализиран контрол по Закона за трудовата миграция и трудовата мобилност.    Правителството преструктурира органите на управление на Държавно предприятие „Кабиюк“ – Шумен от двустепенна система на управление (Контролен съвет и Управителен съвет – УС) в едностепенна (Управителен съвет) и намали числеността на УС от петима на трима души.  Правомощията на Контролния съвет са с общ характер и се осъществяват от други институции и звена, създадени със специални закони. Това са Сметната палата, Агенцията за държавна финансова инспекция и Звеното за вътрешен одит. Те упражняват контрол по реда на специализираните закони, като по същество Контролният съвет на предприятието дублира тяхната дейност, което налага промяната.  Правомощията на Управителния съвет са с общоуправленски и административен характер и не изискват специфична експертиза и съответно петчленен състав, като могат да се осъществяват и в състав от трима члена с обща правна и финансова експертиза. Останалите оперативни функции, свързани със специфичния предмет на дейност на предприятието, успешно могат да се упражняват от щатната администрация и заетите в другите структурни звена на ДП „Кабиюк“.  „Кабиюк“ е държавно предприятие, като едноличен собственик на имуществото е министърът на земеделието, храните и горите. Предмет на дейността на предприятието е племенно-селекционна и развъдна дейност в областта на животновъдството и растениевъдството, съхранение и усъвършенстване на ценни, редки и изчезващи породи животни, птици, видове растения с национална значимост, производство и реализация на племенни животни и др. Предприятието изпълнява дейности, свързани по-конкретно със съхранение на застрашени от изчезване уникални автохтонни породи животни, запазване на единствените в страната племенни стада от Кавказка и Асканийска порода овце, Източнобългарска и Арабска-Шагия породи коне.    Правителството одобри доклада за изпълнените мерки и дейности през 2017 г. при прилагането на Единната национална стратегия за повишаване на събираемостта на приходите, справяне със сенчестата икономика и намаляване на разходите за спазване на законодателството 2015-2017 г. Това е третият доклад по Стратегията, върху чието изпълнение непосредствен контрол осъществява Министерството на финансите.  Докладът съдържа информация за напредъка по изпълнението на мерките, представени в Плана за действие към Стратегията през миналата година. Той е структуриран в четири части, а отчетът за изпълнението на всички мерки е представен в табличен вид. В основната част на доклада са изведени по-подробно онези мерки, резултатите от които имат ключова роля за постигнатия напредък в подобряването на събираемостта на приходите, за намаляване размера на сенчестата икономика и на разходите за спазване на законодателството.  Отчетната информация обхваща мерки, адресиращи направените от Съвета на ЕС специфични препоръки към България през последните няколко години. В съответствие с последната от тези препоръки в областта на данъчната политика, България трябва да продължи да подобрява събирането на данъците и спазването на данъчното законодателство, включително чрез цялостен пакет от мерки за периода след 2017 г. В отговор на тази препоръка, с решение на Министерския съвет от февруари беше удължен срокът на действие на Стратегията и през 2018 г.  Докладът ще бъде публикуван днес в интернет страницата на Министерството на финансите.    Министерският съвет упълномощи министъра на околната среда и водите да подпише междуправителственото споразумение на България и Сърбия за ранен обмен на информация в случай на радиационна авария.  Проектът на документа беше одобрен през 2015 г. Той предвижда взаимно уведомяване и своевременно предоставяне на информация, когато едната страна вземе решение за предприемане на мащабни мерки за защита на населението в случай на авария.  Сключването на споразумението ще насърчи сътрудничеството, обмена на информация между двете страни и прилагането на добрите практики в областта на ядрената и радиационната безопасност.  Министерският съвет одобри проектите на междуправителствено споразумение на България и Алжир за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни паспорти и на Меморандум за разбирателство в областта на архивите.  На реципрочна основа българските и алжирските граждани с дипломатически и служебни паспорти, пребиваващи в другата страна за период до 90 дни, ще бъдат освободени от изискването за краткосрочна виза, предвижда проектът на споразумение.  Меморандумът насърчава сътрудничеството между българската Държавна агенция „Архиви“ и Главния директорат на Националния архив на Алжир чрез обмяна на опит и добри практики в работата с архивни документи, размяна на специалисти, обмен на информация или архивни източници, ако това засяга другата страна или е свързано с нейната история.  Очаква се документите да бъдат подписани при предстоящото посещение на министъра на външните работи на Алжир у нас.    Министерският съвет прие позицията на България за участие в заседанието на Европейския съвет, което ще се проведе на 22 март в Брюксел.  Очаква се Европейският съвет да приеме заключения по Единния пазар, Европейския семестър, социални въпроси, търговията и Западните Балкани преди срещата на върха в София на 17 май. В дневния ред на европейските лидери е включен и изборът на вицепрезидент на Европейската централна банка. Българското правителство подкрепя предложените насоки за заключения като съдържателни и навременни, отчитащи както приоритетите в законодателния дневен ред на Съюза, така и интересите на държавите-членки.  Одобрена беше и позицията на страната ни за заседанието на Европейския съвет във формата по чл. 50 от ДЕС. То ще се проведе на 23 март и на него държавните и правителствените ръководители на 27-те страни ще бъдат информирани за хода на преговорите с Обединеното кралство в контекста на Споразумението по оттегляне. България разглежда предложения проект на Споразумение като основа за водене на преговори с британската страна, която включва ясни клаузи по всички въпроси, включително правата на гражданите и финансовите аспекти.    Министерският съвет одобри позицията на България по дело С-27/18, образувано пред Съда на Европейския съюз по искова молба на Европейската комисия за нетранспониране в предвидения срок – 10 април 2016 г., на Директива 2014/26/ЕС относно колективното управление на авторското право и сродните му права и многотериториалното лицензиране на правата върху музикални произведения за използване онлайн на вътрешния пазар.  В позицията се посочва, че със ЗИД на Закона за авторското право и сродните му права, приет на второ гласуване в Народното събрание на 15 март 2018 г., Директива 2014/26/ЕС е транспонирана напълно. Наред с това, голяма част от изискванията на директивата вече са се прилагали в България към 10 април 2016 г., доколкото част от тях се съдържат в Закона за юридическите лица с нестопанска цел и в Закона за авторското право и сродните му права, в който през 2011 г. е създаден нов раздел Іа „Колективно управление на права“. Текстовете в него подробно регулират правилата за колективното управление на авторски и сродни на тях права и поставят изисквания, които силно се доближават, а в някои случаи са идентични със стандартите, въведени с Директивата.  Единствен предмет на производството по образуваното дело е да установи наличието или отсъствието на неизпълнение от държава членка на задълженията й, произтичащи от правото на ЕС, с цел да се осигури прилагането на правото и да се прекрати неизпълнението. България е изпълнила задълженията си за транспониране на Директива 2014/26/ЕС. В съответствие с това Министерският съвет изразява становище, че искането на Комисията за заплащане на имуществена санкция, считано от датата на постановяване на съдебното решение, е загубило своя предмет и поради тази причина следва да бъде отхвърлено.    Правителството предостави правата на едноличния собственик на капитала по управлението на Многопрофилна болница за активно лечение „Св. Марина“ ЕАД, гр. Варна, на Медицинския университет „Проф. д-р Параскев Стоянов“ за срока на акредитационната оценка на лечебното заведение като университетска болница.  Мотивът в искането на Медицинския университет е, че по този начин ще се възстанови основната функция на университетската болница по осигуряване на качествено практическо обучение на студенти, докторанти и специализанти и осъществяване на болнична медицинска помощ на най-високо ниво. Правната възможност за това прехвърляне е в разпоредбата на чл. 62, ал. 2 от Закона за лечебните заведения.  За да поддържа високо качество на подготовката на студентите по медицина и за да бъде конкурентоспособен, през последните четири години университетът е инвестирал над 8 млн. лв. в клиничните катедри в МБАЛ „Св. Марина“ – Варна.  ", "date": "2018.03.21", "title": "Министерски съвет отпусна 500 000 долара за световното по волейбол за мъже "}
{"url": "http://epicenter.bg/article/Pravitelstvoto-ne-vze-reshenie-za-velikdenskite-dobavki-za-pensionerite/149919/2/0", "text": "Днес правителството не взе решение дали ще има великденски добавки за пенсионерите, съобщи БТВ. Очаква се то да бъде взето следващата седмица в последния момент. Миналата година около 1,2 млн. пенсионери получиха по 40 лева. Тогава бяха отделени 51 млн. лева. Изплащането на пенсиите през април ще започне на 5-о число заради празниците, което се пада Велики четвъртък.", "date": "2018.03.21", "title": "Правителството не взе решение за великденските добавки за пенсионерите"}
{"url": "http://epicenter.bg/article/Lukarski-prizna-razpada-v-dyasno/149870/2/0", "text": "\"Факт е, че има процеси на разпад в Реформаторския блок. Има много неща, които не са наред в настоящето правителство, но начинът, по който ДБГ поставят нещата – ултимативно, за нас означава повик за съглашателство към политически сили от либералния и, може би, левия сектор\", заяви пред бТВ лидерът на СДС Божидар Лукарс   \"Считаме, че трябва да се предложи на обществото една съвсем ясна кауза и ценности, които са свързани с конкретни решения, а не с антиполитики. Когато искаш оставката на едно правителство, трябва да изтеглиш кадрите си от властта. ДБГ е единствената партия от Реформаторския блок, която все още има кадри там. Техни членове все още оглавяват Българския клуб по метрология, Българската агенция по инвестиции и Комисията за защита на потребителите\", заяви Лукарски.   \"След 22 април ще предложим нашата кауза развитието на дясното и на България. Тогава ще решим и с кой да вървим напред. С Валери Симеонов не сме водили никакви разговори за коалиция. Преди да водим разговори за коалиции, трябва вътре в СДС да си отговорим въпросите накъде отиваме, да уточним вътрешно и външнополитическите си ценности\", каза още Божидар Лукарски.", "date": "2018.03.21", "title": "Лукарски призна разпада в дясно и призова ДСБ да изтегли кадрите си от властта"}
{"url": "http://epicenter.bg/article/Evrostat--Nay-mnogo-kandidati-za-ubezhishte-u-nas-sa-registrirani-ot-Afganistan/149871/2/0", "text": "Най-голям брой кандидати за убежище у нас са регистрирани от Афганистан - 1050 души, сочат данни от анализ на Евростат за броя на кандидатите за убежище за първи път в страните на ЕС през 2017 г.   На втора позиция по брой кандидати за убежище за първи път са били граждани от Ирак - 955, а на трета позиция са били сирийците - 940 души, отчита европейската статистика. За първите два месеца на тази година у нас са потърсили убежище общо 224 лица, като най-голям е бил броят на сирийците - 150, следвани от представителите на Ирак - 35 и на Афганистан - 20.   Статут на бежанец са получили около 60 души, хуманитарен статут - 98, а отказ е бил даден на около 180 лица. Според данни на Държавната агенция за бежанците, за 15-годишен период, най-голяма е групата на лицата, които са потърсили убежище у нас от Афганистан - около 25 хиляди души. Втора по численост е групата на лицата от Сирия - около 21 хиляди, а трета - от Ирак - около 19 хиляди.     Близо 650 хиляди лица са кандидатствали за пръв път за международна закрила в ЕС през 2017 г., отчита анализът на Евростат. Това е близо наполовина от лицата, които са кандидатствали за убежище в ЕС през 2016 г., когато техният брой е надхвърлил 1,2 милиона души. Сирийците /102 400 кандидати за първи път/, иракчаните /47 500/ и афганистанците /43 600/ продължават да бъдат основно лицата, търсещи международна закрила в държавите-членки на ЕС през 2017 г. Най-голям брой сирийци са потърсили убежище в Германия - близо 50 000 души, в Гърция - около 16 000 и в Австрия - над 7 000 души.   Германия е страната с най-голям брой кандидати за убежище през миналата година - над 200 000 души или около 30 на сто от общия брой на всички лица, търсещи убежище в ЕС. По брой лица търсещи убежище следват Италия - 127 хиляди /или 20 на сто/, Франция - 91 хиляди /или 14 на сто/, Гърция - 57 хиляди /или 9 на сто/ и Великобритания - 33 хиляди /или 5 на сто/. Анализът на Евростат отчита и някои интересни подробности относно националността на лицата, търсещи убежище в някои страни на ЕС: например най-компактната група лица, търсеща убежище в Испания е от Венецуела - над 10 000 молби за убежище. Във Франция най-голям е броят на молбите за убежище на представителите от Албания - около 12 хиляди, в Италия - кандидатите за убежище са най-много от Нигерия - близо 25 000, в Полша - най-компактна е групата от Русия - над 2000 души и т.н. Общо 222 хиляди души са получили статут на бежанец в ЕС през 2017 г. на първа инстанция, 159 хиляди са получили статут на субсидиарна закрила /като жертви на военни конфликти/, а 63 хиляди са получили разрешение за пребиваване по хуманитарни причини, отчита Евростат.", "date": "2018.03.21", "title": "Евростат: Най-много кандидати за убежище у нас са регистрирани от Афганистан"}
{"url": "http://epicenter.bg/article/Komisiyata-za-ChEZ-se-sabira-za-parvi-pat/149872/2/0", "text": "Временна комисия за установяване на всички факти и обстоятелства във връзка с приватизацията и планираната продажба на дружествата на ЧЕЗ Груп в България ще проведе първото си заседание. Комисията по казуса с ЧЕЗ ще работи в срок от 1 месец, а неин председател ще бъде зам.-председателят на ПГ на БСП Жельо Бойчев.   Казусът с ЧЕЗ започна с депозиране на оставката на енергийния министър Теменужка Петкова заради познанството й със Гинка Върбакова, собственик на фирмата „Инерком“ - купувач на чешкото дружество. Коалиционният съвет обаче не прие, че има основание за оставката, затова Теменужка Петкова остава енергиен министър. От БСП остро критикуваха правителството заради сделката за ЧЕЗ и поискаха тя да бъде спряна. Премиерът Бойко Борисов възложи на институциите да направят пълна проверка на сделката. Борисов се срещна със собственика на „Инерком“ Гинка Върбакова. След това правителството заяви ясната си воля да участва в сделката за ЧЕЗ, а Върбакова уточни, че е склонна да се съгласи. По предложение на ГЕРБ в парламента бяха изслушани всички компетентни органи, които разполагат с информация за сделката. Тогава Гинка Върбакова заяви, че някои политици са видели в сделката за ЧЕЗ възможност да повишат рейтинга си. Заради обидните квалификации и изявления фирмата ще търси правата си в съда.   Левицата инициира и подписка в страната срещу продажбата на дружеството. Държавният глава Румен Радев обяви, че ще свика КСНС за обсъждане на енергийната сигурност. Той изтъкна, че правителството дължи на народа отговори за схемата на финансиране и за това как сделката е получила политическа подкрепа.", "date": "2018.03.21", "title": "Комисията за ЧЕЗ се събира за първи път"}
{"url": "http://epicenter.bg/article/Nahluva-studen-vazduh--vapreki-che-proletta-doyde/149873/2/0", "text": "Днес вятърът от юг-югозапад ще се усили и в източната половина от страната и по северните склонове на планините временно ще е силен, но още преди обяд в източните райони ще се ориентира от изток, а в северните от североизток. Това сочи прогнозата на дежурния синоптик Христо Христов в сайта на НИМХ към БАН.   Атмосферното налягане сутринта все още ще бъде по-ниско от средното за март. През деня продължи да се повишава и вечерта вече ще е по-високо. До вечерта вятърът в цялата страна ще се ориентира от север-североизток и с него ще нахлува студен въздух. Ще бъде облачно с превалявания от дъжд, в северозападните райони от сняг. Максималните температури ще бъдат в широки граници – от 3-4° в северните райони до 16-17° в южните, в София около 9°.   През нощта срещу четвъртък валежи от сняг ще има на много места в Северна България и високите полета на Западна. Над планините ще бъде облачно с превалявания от сняг, под 1600-1700 метра от дъжд, но през нощта срещу четвъртък границата на снега значително ще се понижи. Ще духа силен югозападен вятър, който вечерта ще се ориентира от северозапад. Максималната температура на височина 1200 метра ще е около 7°, на 2000 метра около 0°. Над Черноморието ще има значителна облачност, първоначално средна и висока. По-късно през деня от север на юг ще започнат валежи от дъжд, които през нощта срещу четвъртък ще се примесват и преминават в сняг. Ще духа предимно умерен източен, вечерна вече североизточен вятър.   Максимални температури на въздуха: 8°-13°. Вълнението на морето ще бъде 2 - 3 бала. Температурата на морската вода е 6° – 7°. На 21.03.2018 слънцето ще изгрее в 06:29 часа и ще залезе в 18:40 часа. Продължителност на деня 12:11 часа. На 21.03.2018 луната ще изгрее в 08:51 часа и ще залезе в 22:58 часа.", "date": "2018.03.21", "title": "Нахлува студен въздух, въпреки че пролетта дойде"}
{"url": "http://epicenter.bg/article/Prof--Asen-Baltov--Uvelichavame-zaplatite-v--quot-Pirogov-quot--sredno-s-300-lv-/149875/2/0", "text": "Предстои преструктуриране на „Пирогов” - сливане на отделения и лаборатории, както и увеличение на заплатите със средно 300 лева на целия персонал. Очаква се това да стана от 1 април 2018.  Това каза в \"Денят започва\" на БНТ проф.Асен Балтов, директор на „Пирогов”. Той бе категоричен, че няма да има съкращаване на персонал, а оптимизиране на база хора, които работят в лечебното заведение.  „След няколко проверки от медицински одит имаме препоръка да влезем по стандарти по съответни специалности. Наличният персонал и щатни бройки ще бъдат направени така, че да отговаряме на всички стандарти. Ако имаме четири травматологии, ще бъдат направени две, така че да отговарят на стандартите - 6 лекари с 12 сестри. Хирургията е по същия начин. Най-големите проблеми са в травматология и хирургия. 7 лаборатории ще бъдат обединени в един общ блок, но ще имат шапка от трима души, която ще ги контролира”, поясни проф. Балтов.  По думите му промените ще дадат възможност на хората да получават повече пари и да бъдат по-ефективни. „От 1 януари минималната работа беше увеличена на 510 лв. и бяхме длъжни да повишим заплатите на санитарите. Това от себе си поражда увеличение на всички работещи. Днес и утре имаме последни преговори и нов колективен договор, което ще доведе до сериозно покачваме. Със средно около 300 лева ще се повишат заплатите на всички, които надявам се от 1 април”, каза проф Балтов.  Официалното финансово приключване на болницата ще бъде с около 1,5 млн. допълнително върху това, което е било досега, около 22 млн. общо задължения. \"За момента има баланс. Имаме нови цени на клиничните пътеки, които на месец ще увеличи приходите със 120 хил.лв. , каза още проф. Балтов. ", "date": "2018.03.21", "title": "Проф. Асен Балтов: Увеличаваме заплатите в \"Пирогов\" средно с 300 лв."}
{"url": "http://epicenter.bg/article/Inzh--Vlosov--Ne-mozhem-da-remontirame-vsichki-patishta-navednazh/149876/2/0", "text": "Инж. Светослав Влосов - член на УС на АПИ коментира ще има ли достатъчно пари за спешните ремонти по пътищата, в сутрешния блок на Нова телевизия.   Инж. Влосов коментира и думите на премиера Бойко Борисов на извънредното заседание на Министерския съвет заради лошото състояние на пътищата. Тогава министър-председателят обяви, че до всяка дупка трябва да стои чиновник - 200 000 души са в администрацията.   По думите на Влосов климатичните условия у нас са такива, че от плюс 20 градуса става минус 20 градуса. Той заяви още, че в продължение на години пътният сектор е бил недофинансиран, и това също е проблем. На новите пътища проблеми с дупките няма, заяви той.   Миналата година е започнала рехабилитация на 570 км от републиканската пътна мрежа, заяви той. Съобразяваме се с финансовата рамка, която агенцията и държавата могат да отпуснат. За съжаление не можем да поемем всички пътища наведнъж, каза Влосов. По думите му при въвеждането на ТОЛ-системата ще увеличи от 3 или 4 пъти финансовата възможност за ремонтиране на пътищата.", "date": "2018.03.21", "title": "Инж. Влосов: Не можем да ремонтираме всички пътища наведнъж"}
{"url": "http://epicenter.bg/article/Maya-Manolova--Grazhdanite-tryabva-da-mogat-da-obzhalvat-tsenata-na-toka--KEVR-ne-e-bezgreshna/149878/2/0", "text": "Омбудсманът Мая Манолова защити в предаването \"Здравей, България\" по Нова телевизия правото и гражданите да могат да атакуват в съда решенията на КЕВР, с които се повишават цените на тока, газа, водата и парното.   Текстът в закона за решенията, с които КЕВР определя пределните цени на тока и водата като индивидуални административни актове, противоречат на Конституцията, заяви тя в сутрешния блок на Нова. КЕВР не е безгрешна, бе категорична Манолова.   Единственият субект, който може да атакува решенията на регулатора КЕВР е съответното дружество, като пък то има интерес от тази цена,  обърна внимание Мая Манолова. Тя настоява и гражданите да могат да обжалват увеличението на цените, като предлага промени в закона. И КЕВР, и банките, и който и да се субект в България може да сгреши, заяви още Мая Манолова. \"Всеки гражданин трябва да може да оспорва тарифите, защото това са обществени услуги, които се предоставят в условията на монопол”, убедена е Мая Манолова. Тя обясни, че цените на услугите на мобилните оператори, например, няма да могат да се обжалват, защото в този сектор има пазарна икономика и потребителите имат избор. „Не казвам, че цените трябва да бъдат по-ниски или по-високи, а че в една правова държава трябва да има достъп до съд, който да разглежда такива жалби”, категорична бе Манолова. Тя смята още, че трябва да се създаде механизъм за контрол и върху претенциите на банките. „Те са единствените субекти, които, без нищо да доказват, могат да се сдобият с изпълнителен лист за сума, посочена от тях, и да отнемат цялото ви имущество”, коментира омбудсманът.   Националният омбудсман коментира и темата за частия фалит. \"Ако човек внезапно остане без работа или се разболее, той не може да се справя с вноските по кредита си. Към момента около един милион българи имат проблеми с плащането на сметките си, но не всички те са със свръхзадължения”, обясни Манолова. Според нея изпадналите в подобно затруднение хора обикновено минават в сивата икономика или бягат в чужбина, за да спасят себе си и семействата си. „Така се съсипват десетки хиляди човешки съдби. Това не е добре и за държавата”, коментира още омбудсманът. Тя предлага, след преценка на положението на конкретния гражданин, да може той да се споразумее със своя кредитор за разсрочване или дори редуциране на дължимата сума. Трябвало да има вариант и за изплащане на кредита на по-късен етап, когато длъжникът си намери работа или оздравее. „България е единствената страна в Европейския съюз, в която няма закон за личния фалит”, посочи омбудсманът.   Манолова отговори и на коментара на проф. Огнян Герджиков, според когото идеите й за промени в закона са популизъм. Популизъм идва от думата \"народ\", да, аз защитавам народа, а не банките и некоректните работодатели, заяви тя. \"Тези, които са против закона, са наглите работодатели, за които е по-лесно да измамят работниците. Не съм видяла да е експлоатирана банка, фонд, работодател, търговско дружество. Аз защитавам работниците, хората, гражданите\", продължи Мая Манолова. \"Нямам нищо против да съм оръжие в ръцете на българските граждани срещу всяка наглост, срещу всяка несправедливост\", изтъкна тя.", "date": "2018.03.21", "title": "Мая Манолова: Гражданите трябва да могат да обжалват цената на тока! КЕВР не е безгрешна"}
{"url": "http://epicenter.bg/article/Dunav-zastrashitelno-pokachva-nivoto-si--shte-se-obyavi-parva-stepen-na-gotovnost-pri-visoki-vodi/149881/2/0", "text": "  По информация на Изпълнителната агенция „Проучване поддържане на река Дунав“ се очаква речният отток на реката да достигне 11000 кубически метра/s, което налага обявяване на първа степен на готовност при високи води на р. Дунав, съобщава БГНЕС.   В тази връзка ГДПБЗН предприема превантивни действия, съобщиха от противопожарната служба.   Очаква се повишение на водните нива и в следващите дни във връзка с прогнозните очаквани валежи, с водни количества над средногодишните стойности, както и повишаването на нивата на големите притоци в участъка над „Железни врата“.   Предвид получената информация и във връзка с възложените от Закона за защита при бедствия функции на ГДПБЗН, е създадена организация и са предприети съответните превантивни действия за информиране на органите на изпълнителната и местна власт, диспечерските пунктове на електроразпределителните и ВИК дружества за очакваните опасни явления.   Същевременно служителите на оперативните центрове при РДПБЗН ще следят актуалната информация за водните нива, както и за залетите или застрашени от заливането участъци. Съвместно с органите на местната власт ще се организира наблюдение на речното корито на р. Дунав, както и на критичните участъци, съгласно Плановете за управление на риска от наводнения, защитните съоръжения и всички участъци на дунавските диги. Ще бъдат приведени в готовност техническите и помощни средства за провеждане на операции за ограничаване и ликвидиране на наводнения. Същевременно има готовност и за информиране на населението чрез местните средства за масово осведомяване за предприети действия за ограничаване и ликвидиране на последствията от наводнения и правилата за безопасно поведение и действия. /БГНЕС Благодарение на предприетите съвместни действия на пожарникари и местната власт на община Карнобат са предотвратени последствия от преливането на язовирите „Екзарх Антимово“ и “Козаре“, след падналия проливен дъжд. Сигналът за това е получен днес към 09.30 часа. За да бъдат предпазени от наводнение къщи, разположени в ниската част на с. Сърница, са подготвени и разположени 200 чувала с пясък Няма информация за застрашени хора, загинали и пострадали хора.        ", "date": "2018.03.21", "title": "Дунав застрашително покачва нивото си, ще се обяви първа степен на готовност при високи води"}
{"url": "http://epicenter.bg/article/Stanislav-Ivanov-ot-GERB--Starite-nemski-avtomobili-nyama-da-zaleyat-Balgariya/149886/2/0", "text": "Не мисля, че старите немски автомобили ще залеят България. Това заяви в „Денят започва” на БНТ заместник председателят на транспортната комисия в парламента Станислав Иванов.  Според него няма риск страната ни да бъде наводнена със старите германски коли.   На базата на немския опит той обясни, че в България се предвижда на база на изгорелите газове върху стъклата на автомобилите да се залепват стикери. Зеленият стикер ще означава, че придвижването на колата е разрешено навсякъде, във всички части на един град. С жълтия стикер ще има някакво ограничение, а червеният стикер ще забранява движението там, където това се налага. Правилата за придвижване ще ги решават кметовете.  Депутатът от ГЕРБ поясни, че когато отиде на годишния технически преглед, колата ще бъде проверена какви газове изхвърля и на тази база ще се залепва стикерът, а на базата на стикера, кметовете ще решат дали има право да влиза в града или няма право.   И сега пазарът е достатъчно задоволен на дизелови автомобили, коментира в студиото депутатът от ДПС и председател на транспортната комисия Халил Летифов. Производителите трябва да намерят технология, която да замести сегашната и тя да е достъпна, да не е твърде скъпа за производство, но и хората да могат да си я позволят, обясни той. Според него основният проблем е, че все още не е предложена технология, която да замени този двигател с вътрешно горене и той да бъде достъпен като масов автомобил или масов двигател.   „Голямо изпитание не само пред Германия, но и пред Европа и света ще бъде технологията, която хората да припознаят и тя да бъде разпространена така, че да бъде щадяща за човешкото здраве и околната среда”, каза народният представител.  Според Цветелина Цанева, изпълнителен директор на Асоциацията на вносителите на автомобили в България, пазарът няма да бъде залят със стари автомобили: „Хората вече не търсят автомобили над 15 години. Рискът при закупуването на такъв автомобил е много голям, разходите за ремонт - също.”", "date": "2018.03.21", "title": "Станислав Иванов от ГЕРБ: Старите немски автомобили няма да залеят България"}
{"url": "http://epicenter.bg/article/Tasko-Ermenkov-po-kasi-gashteta-i-teniska-pisal-statusa-za-Krim/149920/2/0", "text": "Социалистът Таско Ерменков, който сътвори поредната буря в чаша вода в пленарната зала между БСП и ГЕРБ, коментира в кулоарите на НС, че е изказал лично мнение в социалната мрежа, а не партийно. И го писал по къси гащи и тениска с лаптоп на коленете, така че нямало как да е позиция на БСП.     Скандалите, които тресат обществото, няма как да ги замажат с един Таско Ерменков, отбеляза той.  ГЕРБ се опитват всички да ни правят на идиоти, отсече социалистът. Според него управляващите създавали само скандали. В момента не се решават проблемите на държавата, а се търси начин как да се окалят хората. Призоваваме управляващите да се отнасят сериозно към задълженията си, настоя Ерменков.    ", "date": "2018.03.21", "title": "Таско Ерменков по къси гащета и фланелка с лаптоп на колене писал статуса за Крим"}
{"url": "http://epicenter.bg/article/------------------/149921/2/0", "text": "  Вчерашните бълнувания на Божо Лукарски, че СДС било разделено на либерали и консерватори, отразяват бълнуванията на цялата ни десница. (И в това няма нищо странно - СДС си остава основата на дясното, в 2/3 от България всички десни се определят като \"седесари\", независимо за кого гласуват. Мен постоянно ме питат \"Какво правим със СДС-то?\", макар никога да не съм бил член на тази партия...)  Лукарски призна разпад в РБ, обвини ДБГ в \"либерално\" съглашателство  Не, няма такава разделителна линия. Нито един десен в България не приема Путинския \"нелиберален\" модел, по който се прехласват \"патриоти\" и откровени комунисти. Нито един десен не приема авторитарната структура на ГЕРБ и култа към личността на Бат'Бойко, камо ли модела на партийни чиновнически назначения и бизнес обръчи, характерен за Борисов и Доган. Всеки десен цени свободата и законността над всичко.  А състезанието \"кой пи най-много кафета с Бойко\"?  С други думи - ние всички сме по-либерални от ГЕРБ, ОП, БСП и ДПС. И всички сме икономически много по-десни от изброените социалистически структури.  Нещо повече - всички сме по-националистически настроени от тях, защото не приемаме връткането пред султаните от Москва и Анкара, независимо с какви пораженски аргументи е мотивирано. Защото не приемаме и мълчанието в Брюксел, мотивирано от алчност и гузност на корумпирани тунеядци, за които Европа е кинти за гепене. Защото имаме ясна дефиниция на националния интерес, която е непроменена повече от век и половина, откакто е дефинирана от националистите ни през Възраждането...  Не, разделителните линии са други.  Едната е отношението към Борисов. И това е нормална разделителна линия, защото ГЕРБ доминира политиката ни вече дузина години. Да си десен и да подкрепяш Бойко не е нито \"консерватизъм\", нито \"патриотизъм\", а обикновен конформизъм, интересчийство или просто бездушие.  Другата е отношението към единството вдясно. Сто и четиридесет годишен разлом между стремежа към обединение и градивно лидерство от една страна, и партизанската страст да водиш собствена вярна котерия, от друга.  Двете са, прочее, дълбоко свързани. Разделението на дясното на различни вождистки фракции, мотивирани от дребни икономически интереси или пък зелотски претенции за морална уникалност, го обрича на подчинение не само на Бойко, но и на всеки следващ \"Голям мъж\".. И съответно - обрича политиката ни на примитивни кланово-феодални нрави. ", "date": "2018.03.21", "title": "Бълнувания в дясно! Радан Кънев скочи на Божо Лукарски "}
{"url": "http://epicenter.bg/article/Bivsh-model-na--Pleyboy--10-mesetsa-byah-s-Tramp/149892/7/0", "text": "Бившият модел на \"Плейбой\" Карън Макдугал заяви, че е имала 10-месечна интимна връзка с Доналд Тръмп през 2006 и 2007 г.   Карън Макдугал е внесла иск в съд в Калифорния да бъде освободена от споразумение за неразгласяване на тази информация, съобщиха от БТА, цитирайки Ройтерс. Според предоставения от адвоката на Макдугал иск, компанията \"Американ мидиа инк.\", издател на таблоидния вестник \"Нешънъл инкуайърър\", й е платила през 2016 г. 150 000 долара, за да не разгласява връзката си с  .   Източник: Дир.бг", "date": "2018.03.21", "title": "Бивш модел на ”Плейбой”: 10 месеца бях с Тръмп"}
{"url": "http://epicenter.bg/article/Harvatiya/149896/7/0", "text": "  На продължило няколко часа заседание на ръководството на формацията, чиито председател Андрей Пленкович е и премиер, документът е дебатиран в условия на изострен тон и противопоставяне.   Министър-председателят заяви след срещата, че „всичко ще бъде наред“ с ратификацията, въпреки че отделни членове са категорично против. По неговите думи една трета от управителното тяло на партията се е обявило срещу конвенцията. Въпреки това до решение за подкрепа така и не се стигна.  По думите му това е хубав спор, който помага на партийната демокрация и политическата култура в Хърватска. Бившият здравен министър Дарко Милинович пък обяви, че това не е политически, а дълбоко ценностен въпрос. Според него, Негативно за ратификацията се обяви и секретарят на партията Давор Иво Щтир. Той обяви, че депутатите в Европарламента са имали свободата да гласуват по съвест, но тези в Хърватския няма да имат тази привилегия. Пред медиите и заместник-председателят Милиян Бъркич потвърди позицията си да не се допуска приемане на конвенцията. „Имаме пълно разбиране за тези лица, но не можем да поставяме основните за универсална дефиниция заради единични случаи.  Ако успее да прокара ратификацията премиерът Пленкович, който явно е подложен на външен натиск, е изправен пред опасността да загуби сериозна част от консервативните избиратели и влиятелната Хърватска католическа църква.", "date": "2018.03.21", "title": "Управляващата в Хърватия партия, член на ЕНП, се разцепи заради Истанбулската конвенция"}
{"url": "http://epicenter.bg/article/Izrael-za-prav-pat-prizna--che-prez-2007-g--e-bombardiral-siriyski-yadren-reaktor-/149897/7/0", "text": "Израелските военни за пръв път признаха за въздушен удар по сирийски ядрен реактор през 2007 г., нещо, което отдавна се подозираше, предава AFP, цитирана от Агенция \"Фокус\".  Признанието, заедно с разсекретяването на нови материали става на фона на зачестяващите предупреждения от страна на Израел за активността на неговия най-голям враг Иран в Сирия. Израелският премиер Бенямин Нетаняху настоятелно призовава ядреното споразумение между Иран и световните сили да бъде променено или отменено.  „През нощта на 5 срещу 6 септември 2007 г. израелските Военновъздушни сили успешно удариха и разрушиха сирийски ядрен реактор в строеж“, се казва в официалното изявление. Сирия междувременно отрича да строи ядрен реактор.  Същевременно израелският министър на отбраната Авигдор Либерман заяви, че ударът на ВВС на страната му по сирийския ядрен реактор през 2007 г. е бил послание към враговете на страната му.  Либерман заяви още, че унищожаването секретен ядрен реактор в Сирия през 2007 г. историческа и смела постъпка.  „Тази историческа и смела постъпка доказа тогава и показва днес, че по въпросите за националната сигурност не може да има колебания“, заяви Либерман.  „Мотивацията на нашите противници нарасна в последните години, но също нарасна и мощта на въоръжените сили на Израел. Възможностите на ВВС и разузнаването съществено се разшириха в сравнение с това, което имахме през 2007 г. И всички страни от Близкия изток трябва да помнят това\", отбеляза Либерман.  По-рано израелските въоръжени сили за първи път официално признаха, че през 2007 г. са бомбардирали секретния ядрен реактор в град Деир ез Зор в североизточна Сирия, който тогава е бил на финалния стадий на разработката си. В операцията под кодово наименования „Овощна градина“ са участвали изтребители F-15 и F-16, уточнява ЦАХАЛ.   ", "date": "2018.03.21", "title": "Израел за пръв път призна, че през 2007 г. е бомбардирал сирийски ядрен реактор "}
{"url": "http://epicenter.bg/article/Vezhdi-Rashidov-provede-sreshta-s-rakovodstvata-na-tvorcheskite-sayuzi-v-Balgariya-/149940/2/0", "text": "Председателят на Комисията по културата и медиите Вежди Рашидов проведе днес в парламента среща с ръководствата на творческите съюзи в България. На срещата присъства и министърът на културата Боил Банов. Това съобщиха от пресцентъра на ГЕРБ.  Вежди Рашидов увери творците, че Комисията по културата и медиите е отворена за реализиране на общи инициативи в името на развитието на творчеството. Той благодари на министър Боил Банов за институционалната подкрепа за решаване на проблемите, поставени от гилдиите.  Ръководителите на творческите съюзи изразиха удовлетворение от днешната среща и поставиха на дневен ред въпроса за статута на своите организации, посочиха необходимостта от приемане на закон за книжовния български език и образованието на децата от първи до осми клас по български език и изкуство.  Подновено бе и искането бюджетът за култура да достигне до един процент от брутния вътрешен продукт на страната. Има и конкретни предложения за промени в Закона за закрила и развитие на културата и в Закона за авторското право и сродните му права.  Зам.-председателят на комисията проф. Станислав Станилов съобщи, че се подготвя закон за българския книжовен език. „Девет държави в ЕС имат подобен закон“, уточни той.  Срещите на Комисията по културата и медиите с творческите гилдии да станат регулярни, решиха участниците в днешния форум.  ", "date": "2018.03.21", "title": "Вежди Рашидов проведе среща с ръководствата на творческите съюзи в България "}
{"url": "http://epicenter.bg/article/Petar-Vodenski--Samoto-provezhdane-na-sreshtata-ES---Turtsiya-u-nas-bi-bilo-uspeh/149942/2/0", "text": "\"Върви се към осъществяване на срещата Европейски съюз - Турция, но ако използваме притчата за Настрадин Ходжа, който никога не казвал \"хоп\", преди магарето му да прескочи канавката, значи още трябва да говорим в условно наклонение\". Това заяви пред предаването \"Хоризонт\" на БНР дипломатът Петър Воденски, бивш посланик в Турция. Той изтъкна като пречки пред срещата обтегнатите отношения между Анкара и редица страни от ЕС, на първо място Гърция и Кипър. Визирайки посредничеството на България, той посочи: \"За посредничество е необходима силна експертиза и големи ресурси - материални и други, с които едва ли разполагаме, но даваме място за провеждането на тази среща, лобирали сме и пред двете страни тя да се състои, което не трябва да се омаловажава – самото провеждане би било успех\". Воденски акцентира върху положителните елементи на атмосферата, в която ще се проведе срещата във Варна. \"От една страна имаме положителни знаци. Ердоган посети Франция и говори с Меркел. Австрийският външен министър успя стъпка по стъпка да нормализира някои неща в двустранните отношения, които бяха негативни. Турската страна след дълга пауза заяви, че не се отказала, че основен приоритет в нейната политика е пълноправно членство в Европейския съюз\", изтъкна дипломатът. Петър Воденски открои и някои отрицателни моменти: \"Ердоган на едно партийно събиране преди няколко дни отново каза за близките на сърцето му чужди територии, които са извън турските граници. Общо взето говори от Западните Балкани до Китай - много е широко сърцето му. Понеже говори и за Кърджали, ние заявихме позиция на външно министерство, в която доста балансирано и дипломатично казахме, че не приемаме тези неща. Искаме да създаваме добра атмосфера преди срещата във Варна. /.../ Обаче възниква въпросът Ердоган дали също толкова желае успех на тази среща като нас и ако желае - защо прави тези изявления?\".", "date": "2018.03.21", "title": "Петър Воденски: Самото провеждане на срещата ЕС - Турция у нас би било успех"}
{"url": "http://epicenter.bg/article/Izchezvat-gotvachi-i-taksidzhii/149943/2/0", "text": "През 2030 година се очаква 85 процента от работните места да са такива, които не съществуват в момента. Това каза Светлин Наков, съосновател и главен изпълнителен директор на Софтуерен университет (СофтУни) при откриването на международен форум за бъдещето на труда днес, организиран от социалното министерство с подкрепата на ЕК, съобщи Dir.bg.  Той прогнозира, че нискоквалифицираните работни места ще изчезват напълно. Не са ни необходими работници с елементарни умения, те ще бъдат заместени от роботи, допълни Наков.  Той прогнозира още, че след 20-30 години няма да има професия като шофьор на такси, защото автомобилите ще се движат без шофьори. Ще съществуват и ресторанти без готвачи и сервитьори.  По думите на Наков хората трябва да придобиват повече умения, по-добро и съвсем различно от съществуващото в момента образование, което само възпроизвежда. Ще се появят професии като треньор на роботи, хора, които обучават роботи да станат специалисти по сигурността и други, каза Наков. Той заяви, че трудът и неговите класически форми изчезват.  Според експерта вероятно няма да има нужда и от министерство на труда, защото работа ще има само за висококвалифицираните работници, а хората без работа ще бъдат обслужвани от социалните системи. Вероятно ще има министерство на талантите и министерство на развитие на уменията, така си представям бъдещето, каза Наков.  Според него цифровите умения са като езиковите, като грамотността , те не подлежат на обсъждане, те трябва да са налице.", "date": "2018.03.21", "title": "Изчезват готвачи и таксиджии"}
{"url": "http://epicenter.bg/article/Tsvetanov-v-Ovcha-mogila--GERB-vinagi-podkrepya-initsiativite-na-mestnata-vlast-i-kmetovete/149945/2/0", "text": "Народните представители от ГЕРБ винаги се стремим да подкрепяме инициативите на местната власт и кметовете и да оказваме нужното съдействие за развитието на регионите. Това заяви в свищовското село Овча могила председателят на парламентарната група на ГЕРБ и зам.-председател на партията Цветан Цветанов по време на среща с носителите на приза „достойни българи“ свищовски доброволци Георги Иванов, Тихомир Веселинов и Милен Милев.   Тримата мъже са наградени също и с почетно отличие на МВР за доблест и заслуга за проявената храброст при справянето с голям пожар в края на декември. Мъжете са доброволци от отряда в Овча могила, където функционира първият у нас Кризисен център за борба с пожарите, бедствията и катастрофите.   Центърът бе изграден по инициатива на местната власт с цел бързо и адекватно овладяване на спешни ситуации в по-отдалечените места на община Свищов. Край Овча могила се намират пет села с население над 4000 души и за времето от откриването му през октомври 2016 г., звеното доказа своята ефективност. Центърът разполага с пожарен автомобил и линейка, осигурена с личното съдействие на Цветан Цветанов.   В Овча могила, заедно с великотърновския кмет Даниел Панов и с депутата от ГЕРБ-Свищов Станислава Стоянова, Цветан Цветанов посети и новосъздадения Център за настаняване от семеен тип за хора с деменция, както и изгорялата сграда на Здравната служба, намираща се в съседство.   Именно при потушаването на бушувалия там пожар през декември, тримата отличени доброволци са проявили героизма си, изправяйки се срещу стихията. Благодарение на бързата реакция на доброволното формирование са били евакуирани болните хора и персоналът, като същевременно са започнали и да гасят пожара, докато чакат пристигането на огнеборците. По думите на Цветанов подобни социални звена като Центъра за настаняване от семеен тип за хора с деменция осигуряват не само грижа за нуждаещи се хора, но и работни места за местните жители.", "date": "2018.03.21", "title": "Цветанов в Овча могила: ГЕРБ винаги подкрепя инициативите на местната власт и кметовете"}
{"url": "http://epicenter.bg/article/Rumen-Radev--Balgariya-ne-prosto-spasi-svoite-evrei--a-i-dostoynstvoto-na-svoya-narod-i-na-Evropa/149946/2/0", "text": "България не просто спаси своите евреи, а и достойнството на своя народ и достойнството на Европа. Това каза пред журналисти българският президент Румен Радев по време на официалното му посещение в Държавата Израел, предаде репортер на Агенция \"Фокус\".   \"България е единствената държава, която не допусна нито един неин гражданин от еврейски произход да бъде изпратен в лагерите на смъртта. Това е наистина достойно за уважение и този факт става все повече известен\", каза още Радев и добави,че това е един невероятен капитал, с който ние трябва да се гордеем.  Държавният глава отбеляза, че има изключително близки и топли исторически връзки между двата народа, но е необходима още работа за едно по-активно сътрудничество.   \"Ние имаме политически отношения на едно наистина много активно прекрасно ниво и в същото време ние не можем да материализираме тези отношения в нещо по-прагматично. Наистина, 150 млн. долара на година търговско-икономически обмен са си капитал. Аз няма да споря голям или малък, но те са нищо в сравнение с този духовен капитал, който има между двете държави. Трябва да направим така, че да имаме вече много по-работещи и прагматични решения. И в областта на високите технологии, образованието, науката, индустрията, ако щете селското стопанство, където Израел е водеща държава в много от тези сектори. Крайно време е ние да използваме тези прекрасни отношения, за да имаме прагматични отношения\", каза още президентът и добави, че заедно можем да направим много повече.  Румен Радев коментира и срещата си с председателя на Кнесета Юли-Йоел Еделщайн. \"Отношенията между двата парламента са много важни, защото парламентите определят конструкцията, рамката, в която се намира обществото. Държавата Израел е един изключително успешен пример за това как всеки гражданин по най-добрия начин се е интегрирал в това общество и как държавата просперира. Ние можем да си бъдем много полезни за обмяна точно на тези модели за обществено развитие, за отношения между институциите, между гражданите така че всеки да съвместява своите лични цели с целите на държавата. Това тук го има в голяма степен\", заяви държавният глава.  Президентът каза още, че се наблюдава световна тенденция за възстановяване на езика на омразата, на ксенофобията, на антисемитизма и трябва да полагаме усилия като общество, особено във възпитанието на младото поколение, че това не е нашият път. \"Нашият път е съвсем друг и ние сме го доказали. Дали сме пример и трябва да го отстояваме\", каза той.", "date": "2018.03.21", "title": "Румен Радев: България не просто спаси своите евреи, а и достойнството на своя народ и на Европа"}
{"url": "http://epicenter.bg/article/Irina-Bokova--S-napuskaneto-na-SASht-i-Izrael-YuNESKO-gubi-svoyata-universalnost-i-sila/149947/2/0", "text": "Антисемитизмът е стар колкото света, но днес придобива нови форми – религиозен и културен антисемитизъм и екстремизъм. Това каза в интервю за \"Хоризонт\" бившият генерален секретар на ЮНЕСКО Ирина Бокова, която се включи в Шестия глобален форум за борба с антисемитизма в Израел. \"Българите имаме много красива и хубава история – историята за спасяването на българските евреи е уникална и трябва да се гордеем, но трябва да правим много повече да обясняваме, да образоваме, да възпитаваме младото поколение точно в тези принципи – на толерантност и уважение към нашите съседи, към другите. Това е една велика страница и ние трябва непрекъснато да я препрочитаме\", изтъкна Бокова и сподели своята тревога от нарастването на ксенофобията и националистическите тенденции у нас. „Не трябва да смятаме, че като сме направили едно добро веднъж – с това приключва нашата мисия“, посочи Ирина Бокова. \"Винаги съм се стремяла да призовавам да не режем историята на парчета, да не режем наследството на парчета. Всеки да вземе по едно парченце – това просто не е възможно. Мисля, че Йерусалим е град, обречен да живее във взаимодействие с другите култури, с другите религии. Знам, че се преплитат много политически амбиции в този процес\", отбеляза още Ирина Бокова.  В коментар на решението на израелското правителство да напусне ЮНЕСКО тя изтъкна, че ако е универсална платформа, организацията има нужда от всяка страна-членка. \"И с напускането на САЩ, и на Израел ЮНЕСКО ще загуби своята универсалност и организацията ще бъде много по-слаба\", смята Бокова.", "date": "2018.03.21", "title": "Ирина Бокова: С напускането на САЩ и Израел ЮНЕСКО губи своята универсалност и сила"}
{"url": "http://epicenter.bg/article/Tsveta-Karayancheva--Balgariya-e-tsentarat-na-Evropa--S-Balgariya-se-saobrazyavat-vsichki-/149948/2/0", "text": "Срещата между лидерите на Европейския съюз и турския президент Ердоган, планирана за 26 март във Варна, трябва да се състои. Това заяви при визитата си в морската столица председателят на парламента Цвета Караянчева, съобщиха от пресцентъра на ГЕРБ.   Според нея не е удачно по време на високопоставената среща да се повдига въпросът за обезщетението на тракийските бежанци, тъй като това е тема на двустранни преговори с Турция. Караянчева увери, че управляващата коалиция у нас е стабилна и коалиционното споразумение ще се изпълнява до края на мандата.   Като председател на Съвета на ЕС България е центърът на Европа. С България се съобразяват всички. Това заяви Караянчева по време на среща с членове и симпатизанти на ГЕРБ в морската столица. Сред присъстващите бяха областният управител Стоян Пасев, варненските народни представители от ГЕРБ Павел Христов, Нели Петрова, Емилия Милкова и Владимир Вълев, кметове на общини и райони, общински съветници, ръководители на партийните структури в областта.   „Преди месец бях в Брюксел, ръководих форум заедно с председателя на Европарламента Антонио Таяни и се уверих, че в Европа за България се говори така, както се говори за Франция и Германия. Ние седим на една и съща позиция с всички европейски държави. И това е благодарение на успешната външна политика на правителството на премиера Бойко Борисов“, добави Караянчева.   Тя огласи ключови акценти, касаещи европредседателството, говори за постиженията на страната във вътрешно и външнополитически план. И акцентира, че преди броени дни заместник-председателят на ГЕРБ и председател на Комисията по вътрешна сигурност и обществен ред в парламента Цветан Цветанов председателства Срещата на съвместната група за парламентарен контрол на Европол. „Приеха се правила за парламентарен контрол на Европол, които са плод на политическия консенсус, който беше постигнат в България след месеци преговори“, коментира Караянчева. Тя подчерта също, че за различни събития, част от европредседателството, много хора идват у нас, опознават България и връщайки се в родината си, разказват за нея, което влияе положително върху ръста на туризма ни.   По повод поведението на опозицията председателят на парламента изтъкна, че липсва конструктивна критика. „Корнелия Нинова иска максимално да омаловажи труда на правителството. Хубаво е да критикуваш, но трябва да забелязваш и стойностните неща и да предлагаш алтернатива“, коментира Караянчева и посочи за пример премиера Борисов, който след подписването на договора за Македония, благодари на всички парламентарни групи.   Цвета Караянчева отчете и успехите в сферата на вътрешната политика на правителството, като подчерта, че за да има напредък, е необходимо то да работи в спокойна атмосфера. „Конфронтацията не е полезна, добрият диалог между държавните институции също е важен. Той излъчва сигнали за стабилност. Чуваме какво говорят хората, какво искат. Понякога това е повод за стъпка назад, но това не е отстъпление, не е слабост”, посочи Караянчева. Тя изрази задоволството си от това, което е видяла по време на посещението си във Варна. „Градът има добър стопанин в лицето на кмета Иван Портних и това е много важно. Виждам, че Варна се развива“, сподели тя и изрази позитивни впечатления от срещите си с представители на дамските организации в морската столица, които работят единно, защитавайки значими каузи.   Председателят на парламента заяви, че догодина предстоят евро и местни избори. „Това е голямо изпитание, но в национален мащаб ГЕРБ няма алтернатива и съм сигурна, че ще се поздравим с убедителна изборна победа”, заяви Караянчева.   На поставените въпроси за предстоящата на 26 март среща с турския президент Реджеп Ердоган тя отговори, че събитието не трябва да се използва като повод за популизъм. „Това е историческа среща между ЕС и Турция, на която България е домакин. Балканите бяха буре с барут допреди няколко години. Нещата трябва да се успокоят, затова е важно, че Европа ни подкрепя, а България има силни външнополитически позиции. Диалогът не означава, че не отстояваме националните си интереси. Той е ключът към решаването на проблемите”, категорична бе Караянчева.", "date": "2018.03.21", "title": "Цвета Караянчева: България е центърът на Европа! С България се съобразяват всички!"}
{"url": "http://epicenter.bg/article/Balgarche-s-kralsko-poteklo-pokori-modnite-podiumi-v-Moskva--Snimki-/149923/10/100", "text": "Малката Елизабет-Амитис Абдулджалил завладя за трети пореден път публиката на Седмицата на висшата мода в Москва.   7-годишното момиче се включи във форума Mercedes-Benz Fashion Week Russia, който се проведе от 10 до 15 март, като бе избрана за лице на колекцията на известната дизайнерка Кристина Кибовская. Колекцията тази година пресъздаде вечната тема за красивата принцеса и принца на сърцето ѝ.  Елизабет-Амитис дефилира в   на 25-метровия подиум - 2 излизания с официални тоалети, едно дефиле в спортна колекция Art&Fashion by Kristina Kibovskaya и дефиле на Choupette. Тя е и единственият представител на България в световния форум на висшата мода в Москва. При предишните си визити в руската столица през 2016 г. и 2017 г., в рамките на международния детски фестивал Prince and Princess of the Universe, Елизабет грабна короната в своята възрастова категория и двата пъти взе короната, пише \"Монитор\". Въпреки крехката си възраст, Елизабет е донесла на България множество призове и медали от световни конкурси в Русия, Турция, Чехия и др. Участвала е в балетни постановки, както и в представления на Нешка Робева. Произходът ѝ по бащина линия я свързва с последния сирийски крал, на когото тя е правнучка.", "date": "2018.03.21", "title": "Българче с кралско потекло покори модните подиуми в Москва (Снимки)"}
{"url": "http://epicenter.bg/article/Kralitsa-Maksima-posreshtna-kralitsa-Raniya-s-yarkozhalta-roklya--Snimki-/149950/10/84", "text": "Нидерландската кралица Максима събра погледите в яркожълта рокля по време на гала вечеря в Хага, на която посрещна йорданската кралица Рания. 46-годишната Максима бе в дълга рокля с волани и 3/4 ръкав. 47-годишната Рания пък изглеждаше изключително елегантна в черна рокля с бродерия около деколтето, от двете страни на тоалета и на разкроените ръкави. Двете дами бяха придружавани от съпрузите си - крал Вилем-Александър и крал Абдула.  Йорданското кралско семейство е на официална двудневна визита в Холандия, която цели да бъдат заздравени връзките между двете страни. Принцеса Беатрикс, която също посрещна знатните гости, бе също в черно с бродирани флорални мотиви. По-рано през деня Максима бе в перфектно съчетан бежов ансамбъл с шапка. Палтото бе с много интересна кройка с два процепа за ръцете вместо ръкави. Рания също бе много стилна в светлосиньо двуредно палто, бяло фишу и кадифени обувки на висок ток.   Източник: дир.бг", "date": "2018.03.21", "title": "Кралица Максима посрещна кралица Рания с яркожълта рокля (Снимки)"}
{"url": "http://epicenter.bg/article/Keyt-Midaltan-obleche-rezedav-proleten-ansambal--Snimki-/149951/10/84", "text": "Въпреки че терминът на Кейт наближава, тя буквално не се спира. Херцогинята сякаш бърза да изпълни всички ангажименти, преди да роди третото си дете. Тя се появи в пролетно настроение и цвят. В резедаво зелено палто и рокля от Jenny Packham, съчетани с бежови обувки на висок ток. Според британските медии херцогинята се е вдъхновила от кралица Елизабет II, която се появява в подобен ансамбъл на мач по поло в замъкна Уиндзор през 1973 г. Принц Уилям коментирал вчера след церемонията по получаване на рицарско звание от Ринго Стар, че съпругата му може да роди всеки момент.   Източник: Дир.бг", "date": "2018.03.21", "title": "Кейт Мидълтън облече резедав пролетен ансамбъл (Снимки)"}
{"url": "http://epicenter.bg/article/Grupa--quot-Konkurent-quot--podaryava-kitara-na-fen-na-kontserta-za-30-godini-na-stsena-/149973/10/0", "text": "Легендарната българска рокгрупа Конкурент е приготвила невероятен подарък за един от феновете си - електрическа китара, която е обиколила наши и световни сцени.   Тя ще бъде връчена на един от зрителите в зала Универсиада, където на 24 март рокаджиите ще забият най-големите си хитове.   Групата, която заедно с \"Ера\" и \"Ахат\" прокарваше хеви -звуците на родна почва в края на 80-те, а впоследствие зави към мелодичен радио-рок, ще зарадва феновете си с неповторим спектакъл с участие на известни български рок-музиканти, стартирали кариерата си в \"Конкурент\".   Мултимедийно шоу ще припомни знакови архивни кадри от историята на групата. Специални гости ще бъдат емблематични имена от българската музика - Йордан Караджов и Александър Мариновски (\"Сигнал\"), Атанас Пенев и Славчо Николов (БТР), Кольо Гилъна (\"Контрол\"), Дичо, Стоян Захариев, Николо Коцев (Brazen Abbot, Кикимора), Иван Несторов- Амебата/Ера/, Антоан Хадат/Ахат/, Милена Славова, които ще интерпретират хитови парчета на \"Конкурент\".   Билетите вече са в продажба и могат да бъдат закупени от Eventim. За всеки закупен билет феновете ще получат на влизане в залата подарък, специално издаден диск с най-емблематичните песни на групата, селектиран и ремастериран през 2017 година със заглавие \"Konkurent- In flames\".   На концерта ще бъдат изсвирени песни от цялата дискография на \"Конкурент\", оставили диря в българската музика като \"Дай ми време\", \"Мама\", \"Паякът\", \"Конницата\", \"Дай шанс\", \"Аз съм твоят вечен конкурент\", \"Нещо влажно\", \"На кой му дреме\" и още много други.   Отдавна чаканият албум с чисто нови парчета на Конкурент носи името „The Hard way”, издържан е напълно в типичния за групата мелодичен радиофоничен рок .   Албумът съдържа вече изсвирените пред публика парчета „На кой му дреме” , „Един живот” , „Сбъдната мечта” , както и предстоящият хит „Губя контрол” , познат в изпълнение на Миро от Каризма.   Всички композиции в албума са дело на тандема Емил Анчев-Явор Недев, с изключение на „Губя контрол”, чиито автори са Ясен Козев , Крум Георгиев и Мирослав Костадинов-Миро.   Продуценти на двата албума са Емил Анчев и Явор Недев, тонинженер – Антоний Георгиев /АХАТ/.   Очаквайте новини и ни последвайте: FB page -   Official site -   Twitter -    Конкурент е една от водещите рок -групи в нашата страна с многобройни участия на живо, телевизионни изяви, радио- изяви и интервюта за пресата. В своята дискография групата е издала 7 албума: Конкурент - 1989 LP Нещо влажно - 1995 Live in Montreux - 1999 Конкурент - 2000 Бягство от рая - 2002, Конкурент 20 години по-късно - 2006 Най-доброто от Конкурент - 2007   Песента ,,Дай ми време“ е определена от музикалните журналисти за вечен български рок хит, а песента ,,Мама“ - за вечна рок- балада.   КОНКУРЕНТ са били предпочитана група за съпорт на световни имена като: WHITESNAKE, TOTO, DIO, DEEP PURPLE, GLEN HUGHES, URIAH HEEP, SCORPIONS, IRON MAIDEN и др., AC/DC избраха лично КОНКУРЕНТ да свири пред тях в София и Букурещ (2010 г).   Концертът в София и до днес държи рекорда за най-посетен концерт в България. КОНКУРЕНТ свириха пред 75 000 хиляди души. 2017 г. е година, изпълнена с успехи за групата, сред които участия във фестивали в страната и чужбина, сред които Midalidare Rock in the Wine valley и Zaječar fest.   Годината е паметна, защото през ноември КОНУРЕНТ ще отбележи своя 30-годишен юбилей с нов албум, DVD и турне.   През 2016 година КОНКУРЕНТ достойно представиха българския рок на на Lovech Rock Fest редом до групи като PRETTY MAIDS, АXXIS, RAGE и UNISONIC.   През декември 2013 КОНКУРЕНТ представиха песен и видео \"Смели сърца“, чиято цел бе да подпомагане и събиране средства за онкоболните деца. В нея взеха участие и едни от най-известните български рок изпълнители като: Звезди Керемидчиев /\"Ахат\"/, Буги Барабата, Дидо /Д2/ , Ерол /\"Уикеда\"/ , Тони Чембъра /\"Монолит\"/ и Мариана Попова.   През 2012 година КОНКУРЕНТ заедно с КРИСКО издадоха сингъла, \"На кой му дреме“, който счупи всички рекорди по гледаемост в нета.   През декември 2012 година излезе видеоклипа на песента ,,Крале на скоростта“, които се радва на голям успех и до момента има над 100 000 гледания в VBOX7 и YOU TUBE.   През 2006 година групата отбеляза своя 20-годишен юбилей с мащабен концерт в зала \"Универсиада\" заснет и издаден на DVD. Конкурент са имали честа да изнесат концерти на престижния фестивал Montreux Jazz Fest на 02.07.1999 г., както и през следващата 2000 г. , когато групата отново гостува на Montreux Jazz Fest и изнася три концерта, за което БНТ засне и излъчи филм, а организаторите от Монтрьо издадоха концертен албум на групата.   1996 година френският музикален канал МСМ излъчва два видеоклипа на групата - Do You Wanna (Дай ми време) и Leave Me Alone (Не, не си отивай), които са номинирани за годишните музикални награди на МСМ в категория за клип от Източна Европа, а групата влиза в номинациите за рок група от Източна Европа.   КОНКУРЕНТ - награди: Първа награда на Рок Ринг София - 1989 Рок група No. 1 (награди на БНР) - 1997 Най-добра рок песен (Музикален Фестивал Варна) - 1998 Най-добра група (Награди на НДК и БНТ) - 1998 Емил Анчев – Най-добър рок певец - Награди на Арт Рок Център - 1998 \"Нещо Влажно\" - албум на годината - 1996", "date": "2018.03.21", "title": "Група \"Конкурент\" подарява китара на фен на концерта за 30 години на сцена "}
{"url": "http://epicenter.bg/article/Zukarbarg-e-izvikan-v-britanskiya-parlament/149880/7/0", "text": ", съобщи Би Би Си.   Деймиън Колинс, председател на Комисията за фалшиви новини в Камарата на общините, е изпратил писмо до Зукърбърг, в което го прзовава да даде обяснение за скандала с британската консултантска компания \"Кеймбридж аналитика\" с цел да се повлияе на президентските избори в САЩ през 2016 г.  Колинс, който е от Консервативната партия се позовава на журналистическите разследвания в The Guardian и New York Times, които разкриват пробив в личните данни на 50 милиона потребители, използвани за целите на предизборната кампания в САЩ.   Въпреки че Facebook са разбрали за нерегламентираната употреба на данните, те не информирали засегнатите лица за случая. Ръководството на социалната мрежа се е задоволило само да изиска изрично унищожаването на данните от компанията за политически анализи Cambridge Analyticа, но не е предприела мерки, за да гарантира изпълнението на това искане.   \"Комисията многократно е питала Facebook как компаниите придобиват и пазят данните на потребителите на сайта, особено дали има случаи на достъпване на лични данни без съгласието на Facebook. Отговорите на мениджърите на Вашата компания непрекъснато подценяваха този риск и подвеждаха Комисията\", пише Деймиън Колинс в писмото до Зукърбърг.   \"Сега е време да чуем от изпълнителен директор на Facebook с достатъчно власт точни отговори на тази катастрофична грешка в процедурите. Това е силен тест за обществения интерес по отношение на защитата на правата на потребителите. Затова сме сигурни, че ще разберете нуждата от присъствието на представител от самия връх на организацията ви, за да отговори на притесненията.   Имайки предвид ангажимента Ви в началото на новата година да \"поправите\" Facebook, се надявам, че този представител ще бъдете самият Вие\", завършва писмото на Колинс.   Комисията очаква отговор от Зукърбърг до понеделник, 26 март.   По-рано британският министър на информация Елизабет Денам заяви, че ще поиска съдебна заповед за обиск на офисите на \"Кеймбридж аналитика\". Бивш служител на компанията заяви за Би Би Си, че тя е разполагала с различни приложения във Фейсбук, които са събирали данните на хората.  При нас дойде професор от универститета в Кеймбридж и ни представи негова разработка на приложение за Фейсбук, което изисква специално разрешение да събира данни, но не само на потребителя, а и на всичките му приятели, твърди бившият служител, информира БНР. От фирмата уверяват, че са следвали коректно всички процедури за събиране на данни, но миналата седмица Фейсбук обяви, че повече няма да ползва услугите на компанията.    В САЩ започна проверка срещу фейсбук. Федералната комисия по търговия разследва социалната мрежа след обвиненията, че личната информация на 50 милиона потребители е била употребена от консултантска фирма, наета от кампанията на Доналд Тръмп.   Заради обвиненията компанията „Кеймбридж аналитика” уволни директора си. Появиха се твърдения, че е нарушен изборния закон в Съединените щати, но базираната в Лондон фирма отрича. ", "date": "2018.03.21", "title": "Скандалът с Фейсбук се разраства! Зукърбърг е извикан да дава обяснения в британския парламент"}
{"url": "http://epicenter.bg/article/Uchenichka-strelya-i-rani-7-detsa-v-rusko-uchilishte/149903/7/0", "text": "13-годишна ученичка е открила огън с пневматичен пистолет по свои съученици в училище в Шадринск в Курганска област на Русия.  Инцидентът станал в междучасие, съобщава life.ru. Според изданието ранени са седем деца, но без опасност за живота, цитира руския сайт Dir.bg. Ученичката донесла оръжието от къщи и след като се скарала със свои съученици, започнала да стреля.  Полицията работи по случая и разпитва свидетели.", "date": "2018.03.21", "title": "Ученичка стреля и рани 7 деца в руско училище"}
{"url": "http://epicenter.bg/article/Semeystvo-Tramp-demonstrira-blizost--Donald-i-Melaniya-byaha-snimani-pregarnati--Snimki-/149905/7/0", "text": "Отношенията на Доналд и Мелания Тръмп са често обсъждана тема в медиите. Езикът на тялото на президентската двойка често е ставал обект на коментари, както и личният им живот преди да се преместят в Белия дом. Те рядко проявяват нежност, на която сме ставали свидетели при предишната президентска двойка - Мишел и Барак Обама, а кавалерските обноски на Доналд Тръмп са често критикувани. Този път обаче Мелания и Доналд бяха заснети да отиват към правителствения хеликоптер прегърнати. Това по-скоро е изключение, предвид че за година на президентския пост, семейството бе уловено един път да се поздравява с целувка по бузите. Първата дама на САЩ бе облечена с мастилено палто с плетени ръкави и яка, което бе прибрано в кръста с колан. Американските медии неведнъж са коментирали, че г-жа Тръмп се опитва да редуцира излишните движения, които съпругът ѝ прави с ръце. Този път обаче изглежда, че прегръдката между двамата е желана. Източник: Дир.бг", "date": "2018.03.21", "title": "Семейство Тръмп демонстрира близост: Доналд и Мелания бяха снимани прегърнати (Снимки)"}
{"url": "http://epicenter.bg/article/Vissh-US-general-prizna--SASht-nyamat-nikakva-zashtita-sreshtu-svrahzvukovite-orazhiya-na-Rusiya-i-Kitay/149906/7/0", "text": "САЩ няма как да противодействат на свръхзвуковите оръжия на Русия, призна началникът на стратегическо командване на американските въоръжени сили, генерал Джон Хайтън по време на изслушване в сенатската комисия по въоръжените сили във вторник.  \"Нямаме никаква защита, която би могла да попречи на използването на такива оръжия срещу нас\", каза Хайтън, чиито думи цитира Business Insider. Той посочи, че единствената защита на САЩ срещу този тип оръжия е \"заплахата от ядрено възмездие\".  Докато свръхзвуковите оръжия на САЩ все още не са нито в концептуалната, нито в тестовата фаза, Русия и Китай продължават да напредват по съответните си програми. През ноември 2017 г. Китай изпробва функционално свръхзвуково превозно средство (HGV), а руснаците тестваха свръхзвуково оръжие само седмици след като президентът Владимир Путин се похвали, че има „неуязвима“ свръхзвукова ракета.  „И Русия и Китай напредват агресивно към създаването на свръхзвукови възможности. Ние ги гледахме как тестват тези възможности“, призна генерал Хайтън.  Попитан от сенатор каква е защитата на САЩ срещу такива оръжия, генералът разкри: „Нямаме никаква защита, която може да предотврати използването на такива оръжия. Той заяви, че единствената „отбрана“, която САЩ има е заплахата от ядрено възмездие, добавяйки, че „нашият отговор ще бъде нашата възпираща сила“.  В годишното си обръщение пред Федералното събрание руският президент Владимир Путин представи редица нови оръжия, сред които и ракета, която може да стигне до всяка точка на света.  Путин поясни, че става въпрос за \"ниско летяща ракета с ядрен товар, практически безкраен обхват и непредвидима траектория на полета, която може да пробие всяка противоракетна и противовъздушна отбрана“.   ", "date": "2018.03.21", "title": "Висш US генерал призна: САЩ нямат никаква защита срещу свръхзвуковите оръжия на Русия и Китай"}
{"url": "http://epicenter.bg/article/Demografska-politika--V-Sarbiya-shte-plashtat-po-840-evro-za-parvo-dete/149917/7/0", "text": "Сръбският министър по демографската политика Славица Джукич-Деянович съобщи по Радио и телевизия на Сърбия, че от 1 юли родителите на първородни деца ще получават еднократна помощ от 100 000 динара (около 840 евро). Министър Деянович допълни, че на родителите на второ, трето и четвърто дете, родено от началото на тази година, ще бъдат осигурени планираните надбавки. Родителите на второ дете ще получават 10 000 динара месечно, на трето – по 12 500 динара през следващите 10 години, а за четвърто дете добавката е 18 000 динара, също за период от 10 години. Министърът посочи, че е особено тревожно, че 600 000 двойки нямат деца и обяви, че тези, които вече са правили един безуспешен опит за ин витро зачеване, ще получат и втора възможност. Освен това, работодателите ще бъдат мотивирани да предоставят облекчения за служители, които са родители.  ", "date": "2018.03.21", "title": "Демографска политика! В Сърбия ще плащат по 840 евро за първо дете"}
{"url": "http://epicenter.bg/article/Gartsiya-predlaga-pet-varianta-za-imeto-na-Makedoniya-/149927/7/0", "text": "Гръцките медии, сред които и вестниците \"Катимерини\" и \"Та неа\" публикуваха петте имена, съдържащи се в гръцкото предложение за спора с името, след като македонският външен министър Никола Димитров разкри, че проектоспоразумението е изпратено до Скопие, предава македонската медия \"Фактор\", цитирана от Агенция \"Фокус\".  Това са същите идеи, представени от посредника на ООН Матю Нимиц, т.е. имената:    Двете страни си размениха проектодоговорите за името. Един от Скопие пътува до Атина, а другият преди няколко дни пристигна от Гърция в Македония.  \"Може би е честно да кажа, че има различия\" заяви македонският външен министър Никола Димитров. Министър-председателят Зоран Заев не даде подробности. Той твърди, че все още не са обсъждани конкретни географски определения, но не отговори точно дали Гърция предпочита термините \"Горна Македония\".  \"В нашето проектоспоразумение съществуват много международни формулировки в частта на името, употребата, обхватът, идентичността и т.н. Те са все още на масата за преговори\", уточни той.  \"Ние направихме текст с всичките си предложения в пълен размер, както по отношение на откритите проблеми, които имаме с Македония, така и по отношение на бъдещата програма за сътрудничество, която ще донесе ползи и на двете страни. Изпратих този текст преди няколко дни в Скопие \", на свой ред заяви гръцкият министър на външните работи Никос Кодзиас.  Според гръцките медии проектопредложението съдържа седем точки, които се отнасят до името, обхвата на използване, езика, идентичността, търговските употреби, преките пътища и акронимите. Понастоящем медиите в Гърция съобщават, че по отношение на петте предложения на Нимиц най-приемливо за Атина е \"Горна Македония\", но на кирилица, без превод.  В гръцкото правителство е насрочена срещата на двамата коалиционни партньори Алексис Ципрас (Министър-председател от партия СИРИЗА) и Панос Каменос (Министър на отбраната и председател на партия \"Независими гърци). Те ще се срещнат в премиерския дворец и не е изключена възможността и въпросът за името да бъде част от дневния ред.  ", "date": "2018.03.21", "title": "Гърция предлага пет варианта за името на Македония "}
{"url": "http://epicenter.bg/article/Pamela-Andersan-na-razpit-vav-FBR-zaradi-Dzhulian-Asandzh/149928/7/0", "text": "Приятелството на Памела Андерсън с основателя на Wikileaks милионера Джулиан Асандж й навлече проблеми. Заради многобройните посещения в посолството на Еквадор в Лондон, където 46-годишният Асандж живее от 2012 година, звездата от ”Спасители на плажа” повикана на разпит в ФБР, съобщава Radar Online.   Обвиненият в изнасилване и сексуално насилие от две жени в Швеция, Асандж написа в социалната мрежа Туитър: ”ФБР си има нова цел – Памела Андерсън”.   В отговор на предстоящия разпит в ФБР бившия модел на Playboy изригна, че ФБР би трябвало да се занимава с Facebook, а не с нея, визирайки скандала около социалната мрежа и изборите, на който за президент беше избран Доналд Тръмп.   Вчера стана ясно, че личната информация на 50 милиона потребители е била употребена от консултантската фирма „Кеймбридж аналитикс”.   В САЩ започна проверка срещу Facebook. Федералната комисия по търговия разследва социалната мрежа след обвиненията, че личната информация на 50 милиона потребители е била употребена от консултантска фирма, наета от кампанията на Доналд Тръмп. Източник: Блиц", "date": "2018.03.21", "title": "Памела Андерсън на разпит във ФБР заради Джулиан Асандж"}
{"url": "http://epicenter.bg/article/Moskva--Velikobritaniya-ili-stoi-zad-otravyaneto-na-Skripal--ili-ne-mozhe-da-spre-teroriristichna-ataka/149939/7/0", "text": "Директорът на отдела на МВнР на Русия по въпросите, свързани с неразпространяването и контрола над въоръжението, Владимир Ермаков заяви, че британските власти ли не могат да осигурят сигурността на собствените си граждани, или сами пряко или косвено са режисирали нападението над бившия служител на ГРУ Сергей Скрипал в Южна Англия, предава Интерфакс.  „Логиката подсказва единствено два възможни варианта: или британските власти не са способни да осигурят защита от терористичен акт на своя територия, или те сами, пряко или косвено, уточнявам не обвинявам никого, са режисирали нападението над Скрипал“, заяви Ермаков по време на среща с чуждестранни посланици в МВнР на Русия.   „Трети вариант просто не е възможен“, допълни той.   Британският посланик не дойде на срещата. Кремъл съобщи, че отсъствието на британския посланик в Москва по време на заседанието относно отравянето на бившия служител на ГРУ Сергей Скрипал във Великобритания показва „нежеланието на Лондон да чуе отговорите“, предава AFP. „Може би това е поредната демонстрация на абсурдността на ситуацията, когато въпросите се задават, но няма желание да се чуят отговорите“, заяви прессекретарят на Кремъл Дмитрий Песков. По-рано британското посолство в Москва съобщи, че посланик Лори Бристоу няма да присъства на срещата, свикана в МВнР на Русия за обясняване на руската гледна точка относно отравянето на Скрипал.  ", "date": "2018.03.21", "title": "Москва: Великобритания или стои зад отравянето на Скрипал, или не може да спре терориристична атака"}
{"url": "http://epicenter.bg/article/Melaniya-Tramp-spazi-svoe-predizborno-obeshtanie-/149955/7/0", "text": ", в която участват представители на големите интернет компании и социални мрежи, съобщи Асошиейтед прес.   Кибертормозът е каузата, с която  на съпруга й през 2016 г.   В срещата участват представители на Амазон, Снап, Фейсбук, Гугъл, Туитър. Бяха обсъдени както положителните, така и отрицателните начини, по които  .   Мелания Тръмп е казвала, че през престоя си в Белия дом . Тя посещава болници и детски центрове, интересува се от кризата с наркотиците сред младите.   Неотдавна поиска от съпругите на губернаторите да й помогнат за популяризирането на . Тя иска също да помогне да бъде ограничено времето, което децата посвещават на интернет.   Източник: Дарик", "date": "2018.03.21", "title": "Мелания Тръмп спази свое предизборно обещание "}
{"url": "http://epicenter.bg/article/Moskva-za-Skripal--London-ne-dava-nikakvi-dokazatelstva--obarkvat-se-v-tvardeniyata-si-/149956/7/97", "text": "Началникът на частите за радиационна, химична и биологична защита на Въоръжените сили на Русия Игор Кирилов заяви, че Великобритания не е предоставила доказателства, че веществото, с което се предполага, че в Южна Англия е отровен бившият служител на руското ГРУ Сергей Скрипал, е произведено в Русия, предава РИА Новости, цитирана от Агенция \"Фокус\".  „Както и се очакваше, Великобритания така и не представи реални доказателства. Молбите за взаимни консултации, разясняване и предоставяне на проби от мястото на трагедията бяха игнорирани“, заяви Кирилов.  Британските власти твърдят, че Скрипал е отровен с вещество, разработено в рамките на съветската програма „Новичок“. При това в СССР проект с такова название не съществува, а за обозначаването на системите за химическо оръжие се използват цифри.  Директорът на отдела на МВнР на Русия по въпросите, свързани с неразпространяването и контрола над въоръжението Владимир Ермаков пък заяви, че списъкът на въпросите на Русия към Великобритания по случая с отравянето на бившия полковник от ГРУ Сергей Скрипал расте и Лондон се обърква в твърденията си.  „Наборът на въпросите ни към Великобритания расте и се разширява. Засега и на един от тях не сме получили отговор“, заяви Ермаков.  „Няма яснота по основния за нас въпрос: какво все пак се е случило на територията на Великобритания. Засега британските колеги силно се объркват в своите твърдения, твърде много несъответствия има“, допълни директорът на отдела в руското МВнР.  „Отдалечете се малко от вашата русофобия, от вашия островен манталитет“, заяви Ермаков.  Същевременно Игор Кирилов заяви, че САЩ и досега не са си унищожили запасите от химическо оръжие и обвиненията от тяхна страна изглеждат цинично.  „Особено цинично изглеждат обвиненията по наш адрес от страна на САЩ, които и до сега не са унищожили своя арсенал от химическо оръжие, обяснявайки това с недостиг на финансови средства“, заяви Кирилов.  Същевременно той подчерта, че Русия е унищожила всичките си запаси от химическо оръжие, което е потвърдено от Организацията за забрана на химическо оръжие.   ", "date": "2018.03.21", "title": "Москва за Скрипал: Лондон не дава никакви доказателства, объркват се в твърденията си "}
{"url": "http://epicenter.bg/article/Chavushoglu--Sled-Afrin-idva-red-i-na-drugi-gradove-v-Siriya-/149960/7/0", "text": "Външният министър на Турция Мевлют Чавушоглу предупреди, че военната операция в Сирия ще продължи и няма да се ограничи само до Манбидж, съобщава Анадолската агенция, цитирана от БГНЕС.  „Ако Анкара успее да съгласува с Вашингтон пътната карта, изготвена от работната група, ще може да се каже, че сме успели да се договорим. Но на този етап няма никакви договорености“, посочи Чавушоглу. Той допълни, че според турския вариант на пътната карта кюрдските отряди трябва да бъдат изведени от района на Манбидж, като това става под съвместното наблюдение и контрол от страна на САЩ и Турция.  „Анкара не е изисквала от Вашингтон да изтегли американския контингент от Манбидж. Още през 2016 г. Вашингтон обеща да изведе кюрдските терористи от този район, но нищо не направи. Това означава, че САЩ не са изпълнили даденото обещание“, каза Чавушоглу. Той припомни, че договореност по този въпрос е била постигната по време на визитата на Рекс Тилърсън в Анкара, когато все още беше държавен секретар на САЩ.  „Ако Анкара утвърди и пристъпи към реализация на пътната карта, ще се предприемат конкретни стъпки, независимо от празните обещания на САЩ и опитите им да отвличат вниманието. Всичко ще бъде под контрола на Турция, тогава ние ще видим какво ще произлезе от това. И то касае не само Манбидж, но и цяла Сирия. Т.е. от действията на Анкара зависят всички сирийски райони, които са под контрола на кюрдските отряди. Анкара няма да допусне терористични организации да държат под свой контрол тези райони“, подчерта турският външен министър.  Той каза, че предстоят преговори с Майк Помпео, новият държавен секретар на САЩ, но се чака Конгресът да одобри назначението му.  Според Чавушоглу от началото на „Маслинова клонка“ враговете на Турция продължават разгърната информационна кампания в социалните мрежи и в медиите с цел да бъде изопачена реалността за антитерористичната операция в Африн.  Разпространява се дезинформация и за това, че мишена на турските въоръжени сили са мирните жители, както и че се използват химически оръжия, сега върви фалшивата новина, че нашите военни разграбват освободените селища в района на Африн, каза той.  Министърът подчерта, че Турция няма да допусне грабежи и нехуманно отношение в Африн, тъй като Анкара е особено чувствителна по този въпрос.   ", "date": "2018.03.21", "title": "Чавушоглу: След Африн идва ред и на други градове в Сирия "}
{"url": "http://epicenter.bg/article/Merkel--Migrantskiya-napliv-ot-2015-a-nyama-da-se-povtori--Islyamat-veche-e-chast-ot-Germaniya/149963/7/0", "text": "Германският канцлер Ангела Меркел повтори днес обещанието си, че огромният миграционен наплив от 2015 г. няма да се повтори, предаде Асошиейтед прес.  В първата си реч в парламента, откакто миналата седмица встъпи в длъжност за четвърти мандат на поста, Меркел призна, че дебатите за миграцията и до ден днешен поляризират страната.  Германия, която между 2015 и 2016 г. допусна на своя територия над 1 милион мигранти, може да се гордее със себе си, заяви тя. \"Разбира се, вярно е и че това беше извънредна хуманитарна ситуация. А подобна хуманитарна ситуация не трябва да се повтаря\", добави Меркел.  Германският канцлер призна, че споразумението с Турция от 2016 г. за ограничаване на миграцията има много противници, но даде да се разбере, че \"винаги ще го защитава\". Ислямът е част от германското общество, заяви в речта си Меркел, цитирана от ДПА. \"Очевидно е, че нашата страна носи отпечатъка на християнството и юдаизма. Но в същата степен е вярно и че при положение че сред нас живеят 4,5 млн. мюсюлмани, тяхната религия, ислямът, също е станал част от Германия\", се аргументира Меркел.", "date": "2018.03.21", "title": "Меркел: Мигрантският наплив от 2015-а няма да се повтори! Ислямът вече е част от Германия"}
{"url": "http://epicenter.bg/article/Kremal-oproverga-sluh-za-ostavka-na-Sergey-Lavrov-/149965/7/0", "text": "Кремъл посъветва да не се обръща внимание на спекулациите на някои медии за това, че Сергей Лавров имал намерение да подаде оставка от поста министър на външните работи на Руската федерация.  \"Нека поздравим Сергей Викторович с рождения му ден и да не обръщаме внимание на спекулациите!\", каза за РИА Новости прессекретарят на президента Дмитрий Песков.  По-рано тв каналът RTVI, като се позова на няколко източника, съобщи, че Лавров няма да влезе в състава на новото правителство, защото \"бил изморен\" да изпълнява длъжността външен министър, която заема от 2004 г. Преди това той бе 10 години постоянен представител на Русия в ООН.  Днес Сергей Лавров навърши 68 г. Той посрещна празника си в Токио, където е на официална визата. Сутринта той проведе преговори с японския си колега, който го изненада с празнична торта във формата на футболна топка.  За промени в правителството пръв заговори Владимир Путин, който след победата си в неделя обяви, че евентуални размествания ще има едва след встъпването му в длъжност в новия мандат.  ", "date": "2018.03.21", "title": "Кремъл опроверга слух за оставка на Сергей Лавров "}
{"url": "http://epicenter.bg/article/Britanskoto-posolstvo-v-Moskva-obvini-Rusiya--che-razprostranyava--lazhi-i-dezinformatsiya-quot--za-Skripal-/149968/7/0", "text": "От посолството на Великобритания в Москва заявиха в сряда, че Русия не е предоставила отговори по време на брифинг от външното министерство, за да обясни гледната точка на страната относно отравянето на бившия офицер от Главното разузнавателно управление (ГРУ) Сергей Скрипал, предава AFP, цитирана от Агенция \"Фокус\".  „Не получихме никакво достоверно обяснение защо даден нервен агент, произведен в Русия, е бил използван на територията на Великобритания. Вместо да дава отговори, Русия продължава да разпространява лъжи и дезинформация\", се казва в съобщение от посолството, публикувано в социалната мрежа „Туитър“.  ", "date": "2018.03.21", "title": "Британското посолство в Москва обвини Русия, че разпространява „лъжи и дезинформация\" за Скрипал "}
{"url": "http://epicenter.bg/article/Donald-Tusk-otkaza-da-pozdravi-Putin-za-preizbiraneto-mu/149977/7/0", "text": "Заради случая с отравянето на бившия руски агент във Великобритания председателят на Европейския съвет, полякът Доналд Туск, отказа да поздрави руския президент Владимир Путин по случай преизбирането му, предаде Франс прес.   След атаката в Солсбъри \"не съм в настроение\" да поздравявам Путин за преизбирането му, каза Туск на пресконференция в Брюксел.   Вчера председателят на Европейската комисия Жан-Клод Юнкер изпрати поздравително писмо до Путин, за което беше критикуван.", "date": "2018.03.21", "title": "Доналд Туск отказа да поздрави Путин за преизбирането му"}
{"url": "http://epicenter.bg/article/Tramp-besen-ot-tech-na-informatsiya--che-e-bil-instruktiran-da-ne-pozdravyava-Putin-za-pobedata-mu/149978/7/0", "text": "Американският президент Доналд Тръмп е бил вбесен от бързо изтеклата информация, че е бил инструктиран от съветниците си по националната сигурност да не поздравява руския президент Владимир Путин за изборната му победа по време на вчерашния им телефонен разговор.   Това съобщи телевизия Си Ен Ен, цитирайки \"източник, запознат с мисленето на президента\".   Вестник \"Вашингтон пост\" пръв, а после и други медии съобщиха снощи, че Тръмп е поздравил Путин въпреки писмените препоръки на няколко съветника по националната сигурност да не го прави.   В официално изявление днес на Белия дом, цитирано от Асошиейтед прес, се посочва, че изтичането на такава информация е нарушение, което се наказва с уволнение и \"вероятно е незаконно\".   Според Си Ен Ен Тръмп е попитал приближените си и външни съветници кой според тях е \"изнесъл\" информацията, като е отбелязал, че само малка група хора от екипа имат достъп до тези материали и биха могли да знаят какви насоки са му били дадени за разговора с Путин.   Президентът често звъни на чуждестранни лидери от апартамента си, отбелязва Си Ен Ен, и на тези разговори често присъства и главният му съветник по националната сигурност Хърбърт Макмастър. Той е бил там и вчера по време на разговора с Путин.   Според оповестения от Белия дом президентски график за вчерашния ден Тръмп не е трябвало да се появява в Западното крило (където работи неговият екип) до следобеда, когато той отиде там за среща със саудитския престолонаследник.   Инцидентът, добавил източникът, отново изважда на бял свят отдавнашните съмнения, че в администрацията има хора - особено в екипа по националната сигурност, които активно работят срещу президента. Това допринася за атмосфера на параноя в Западното крило, отбелязва Си Ен Ен.   Шефът на канцеларията на Белия дом Джон Кели също бил ужасно ядосан от изтичането на тази информация и днес щял да обсъжда въпроса в опит да се изясни кой е \"подал\" на медиите сигнал за предупреждението.   Днес редица медии отбелязват също, че не е ясно дали изобщо Тръмп е прочел предоставените му от съветниците преди разговора насоки. Редица високопоставени служители неведнъж са твърдели, че той често не се съобразява с такива материали и провежда разговори с чужди лидери по свой личен сценарий.   Според \"Ню Йорк таймс\" във вчерашния разговор Тръмп не е говорил нито за намесата на Русия в изборите в САЩ през 2016 г., нито за ролята на Москва в отравянето на бившия руски шпионин Скрипал и дъщеря му във Великобритания - въпроси, които е бил посъветван да повдигне. В случая обаче главният въпрос не е в това защо той е решил така, а защо се е получило изтичане на поверителна информация, отбелязва Си Ен Ен.   Телевизията добавя, че скандалът идва на фона на слуховете, че столът на Макмастър също се клати. Те се засилиха след оставката миналата седмица на държавния секретар Рекс Тилърсън и се заговори, че Макмастър е следващият. Белият дом обаче отрече, пише БТА.", "date": "2018.03.21", "title": "Тръмп бесен от теч на информация, че е бил инструктиран да не поздравява Путин за победата му"}
{"url": "http://epicenter.bg/article/Boris-Dzhonsan--Rusiya-shte-izpolzva-Svetovnoto-po-futbol-taka--kakto-Hitler-Olimpiadata-prez-1936/149979/7/0", "text": "Британският външен министър Борис Джонсън каза, че президентът Владимир Путин ще се опита да подобри имиджа на Русия с домакинството на световното футболно първенство по същия начин, както Хитлер е използвал олимпиадата в нацистка Германия през 1936 г., предаде Ройтерс.   В отговор на въпроси на депутати, Джонсън се съгласи с това сравнение, направено от британски депутат. \"Вашата характеристика на това, което ще се случи в Москва на световното първенство по футбол - да, мисля, че сравнението с 1936 г. наистина е правилно\", каза външният министър.", "date": "2018.03.21", "title": "Борис Джонсън: Русия ще използва Световното по футбол така, както Хитлер Олимпиадата през 1936"}
{"url": "http://epicenter.bg/article/Ivan-Granitski--Svetlin-Rusev-e-tvorets-na-dalbokite-simvolno-filosofski-poslaniya/149959/6/0", "text": "  Светлин Русев е творец на дълбоките символно-философски послания. При него по странен и неповторим начин се съчетава трагическата вглъбеност с лирическата извисеност. Може би защото през годините най-силно го е привличала необятната тема за човешкото страдание и милосърдие, смирение и всеопрощение, съзерцание и действие.   Експозициите, които той поднася през последните години на българската публика поразяват с концептуалната задълбоченост и промисленост. Художникът се интересува от кодираната в отделните образи скрита динамика. За това при него композицията почти винаги е амбивалентно раздвоена – там си дават среща динамиката и статиката, напрежението и медитацията. Това мотивира Светлин Русев постоянно да се стреми към своеобразно скулптиране на пространството, в несекващо усилие да се разгадае философията на образуването на формите. Всяка негова творба звучи като психо-пластичен етюд, който има за главна цел вглъбяването в духовния живот на индивида, аргументирането на своеобразния морален ригоризъм на персонажите.   Така може да си обясним и движението от топлите цветове, характерно за по-ранните негови работи, към оловносивата тоналност. Редица художници и художествени критици са посочвали първопроходческите идеи на Светлин Русев при работата с цветовете. Милко Божков например говори за „раздиращия писък на червеното върху изпепелените баири”. В „Лето 885. Изпращането на св. Методий” (1980) ни поразява скритото напрежение в сблъсъка между Земното, Телесното, и Възвишеното, Нетленното. Тялото Методиево сияе, сякаш е планински кристал. То е своеобразен контрапункт на замислените, страдащи изпращачи на великия човек към Отвъдното.   Светлин Русев драматично и болезнено остро усеща пулсациите на историята, социалните разломи и трансформации, вълнува се не само от злощастните перипетии на отечествената съдба, но и от трагичната невъзможност да се постигне не само индивидуалната хармония на човешката душа, но и световния Разум да надделее над световния Хаос.   С всяка следваща своя експозиция художникът ни кани на поредното загадъчно и вълнуващо пътешествие из неизбродните пространства на Духа. Ако Човекът иска постоянно да преоткрива себе си, да отгатва какво е главното негово предназначение, да осмисля свръхзадачата си като мислеща тръстика (нека си спомним великолепната метафора на Блез Паскал) и могъщ  и животворен слънчев лъч в царството на непроявената Простота, убеден е творецът Светлин Русев, то неговото усилие следва да бъде не само импулсивно, предизвикателно, експлозивно, но и съзерцателно-съзидателно, медитативно вглъбяващо се.   И нека отново припомним, че всяка следваща изложба на Светлин Русев е поредно стъпало в неизтощимите му духовни изследвания, посветени на Пътя. Пластическият сюжет „Има такъв път“ постоянно и магически владее художника. Този сюжет се превъплъщава и развива в серии от пейзажи, рисунки и акварели в една нескончаема мегапластическа поредица,  имаща главното предназначение да разгадае тайната, наречена Човек.", "date": "2018.03.21", "title": "Иван Гранитски: Светлин Русев е творец на дълбоките символно-философски послания"}
{"url": "http://epicenter.bg/article/Nagradite-sa-dobra-motivatsiya-da-prodalzhavame-napred/149972/6/0", "text": "Международното жури на 22-я София филм фест даде наградата за режисура на Бану Съваджъ за филма „Гълъбът” (Турция).   Младата турска режисьорка пристигна направо от Берлинале, където показа първия си пълнометражен игрален филм в раздела „Дебют“, а на българския фестивал той беше включен в Международния конкурс. Там се състезава с 12 филма от 4 континента, оценявани от жури с президент унгарската режисьорка Илдико Енеди, чийто последен филм „За тялото и душата“ взе „Златна мечка“ през 2017-а, а от дни е сред номинациите за чуждоезичен Оскар.   В състава на международното жури за първи и втори игрален филм бяха още:режисьорите Георгий Овашвили (Грузия) и Ралица Петрова (България); Милан Марич (Сърбия) – актьор и Клаудия Ландсбергер  (Холандия), програмен консултант и продуцент.   Наградата   режисьор беше връчена от режисьор и то не от кой да е, а от специалния гост на Фестивала, американския носител на над 45 награди, Шон Бейкър (който ни представи последното си независимо филмово творение \"Проектът \"Флорида\" (The Florida Project) и гостува на \"Интервю с автограф\").   От сцената на зала 1 в НДК той сподели, че това е първото му участие на София филм фест: „Много съм радостен да видя, че духът на киното живее и се развива в България“.   Бану Съваджъ, която е не само режисьор, но и автор на сценария на „Güvercin“/“Гълъбът“, освен на журито и на Фестивала, благодари на монтажиста на своя филм (оператор – Арда Йълдъран; музика – Кансет Йозге Кан; с участието на – Кемал Бурак Алпер, Рухи Сари, Демет Генч, Еврен Ерлер, Михал Елиа Камал, Мазлум Ташкиран; продуцент – Месут Улуташ).   22-рият Международен филмов фестивал София Филм Фест представи 178 пълнометражни и 29 късометражни филма от 54 държави, от 6 континента.   Форумът бе уважен от над 300 гости: режисьори, продуценти, актьори, фестивални директори, медийни и киноексперти, от цял свят. Голяма част от тях дойдоха специално за 15-то издание на София мийтингс, който вече се превърна в център на филмовата индустрия. За първи проекти, представяни пред филмови фондове и институции, дистрибутори, разпространители.      (България-Германия) на режисьора   и продуцентите Илиян Метев и Ингмар Трост –   за най-добър филм в Международния конкурс за първи и втори игрален филм.     (Унгария) на режисьора   – Специалната награда на журито     за филма „Гълъбът” (Турция) – Наградата за режисура    – режисьор (Иран),за неговия филм „Блокаж”– почетен диплом на журито (Special Mention)    (България) на режисьора   – Наградата JAMESON за български късометражен филм    (България) на режисьора   – Почетен диплом (Special Mention) в конкурса за Наградата Jameson    (България-Полша) на режисьорката   – Наградата на публиката, определена от вота на зрителите за най-добър филм от Международния и Балканския конкурс   (България-Македония) на режисьора  Наградата „Домейн бойар” за най-добър балкански филм, присъдена от международно жури с президент Андрей Плахов (филмов критик и историк, Русия) и членове Заза Халваши (режисьор и преподавател, Грузия) и Янко Терзиев (филмов критик и журналист, България)    (Македония) на режисьора  Почетен диплом (Special Mention) от Балканското жури   (България) на режисьорката  Награда за най-добър документален филм, от международно жури с президент Мелъди Гилбърт (режисьор и продуцент, САЩ) и членове Завен Саркисян (директор на музея „Параджанов“ в Ереван и фотограф, Армения) и Любомир Младенов (режисьор, България)   (България) на режисьора   – Награда на гилдията на българските кинокритици за балкански филм    (България) с режисьор   – Награда на ФИПРЕССИ, от журив състав Емануел Леви (САЩ), Клаус Льосер (Германия) и Олга Маркова (България)    (Унгария) на режисьора  Награда на младежкото жури на фестивала за най-добър филм от Международния конкурс    (България-Германия) с режисьор  – Награда на най-добър български игрален филм, от жури, състоящо се от фестивалните селекционери Ленка Тирпакова (Карлови Вари, Чехия), Елма Татараджич (Сараево, Босна и Херцеговина) и Роберто Куето (Сан Себастиан, Испания)   , актьор (България)   , режисьор (САЩ)   , режисьор (Украйна) – Награда на София на Столичната община за цялостен принос към световното кино     - Миналата година моите приятели Емре Ердогду и Емине Измир се състезаваха тук с филма \"Сняг\". Чух чудесни неща за Софийския филмов фестивал. Също,че има силна конкуренция и е добре организиран.   - София филм фест е фестивал, известен в Турция. В нашата страна България е популярна с народните си песни и храната.   - Нямах големи очаквания, освен филмът ми да се хареса на публиката в България. Но след тази награда… Тя ме направи наистина много щастлива.   - Филмовият фестивал в София беше много професионален в това отношение. Не сме получили (тук бяха заедно с продуцента Месут Улуташ) дори и най-малък знак за наградата. Не очаквах. Бях напълно изненадана. Благодаря на членовете на журито и на Фестивала отново.     -Да, нашият филм „Гълъбът“ ще се състезава първо на Международния филмов фестивал в Истанбул (Istanbul Film Festival, 6-17 април, 37 издание). Веднага след това и на Филмовия фестивал в Анкара. Щастлива съм, че точно след Берлин и София, ще се срещнем с турската публика.   - Да, започнахме да пишем новия ни филм и да създаваме файла. А продуцентите вече се насочват към търсенето на ко-продуценти. Много съм  развълнувана за новия филм.   - Аз, така или иначе, нямам намерение да оставам само с мечтата си, да правя нови филми. Но пък наградите са добра мотивация да продължаваме напред.      ", "date": "2018.03.21", "title": "Наградите са добра мотивация да продължаваме напред"}
{"url": "http://epicenter.bg/article/Maestro-Kamdzhalov-dirizhira--Koleda--na-Dimitar-Nenov-v-Katar/149974/6/0", "text": "                Посланическата мисия на диригента Камджалов продължава с предстоящия му ангажимент с филхармонията в Доха. На арабския полуостров за първи път ще звучи произведение от български композитор.   Преминалата с огромен успех оратория „Коледа“ на Димитър Ненов в зала България през декември ще звучи в изпълнение на оркестъра на Оперния театър в Доха. Поканата към младия български диригент е дошла от посланика на арабската държава у нас и е по повод честването на деня на Европа в Катар.                   Под палката на диригента, който  превръща партитурите в математически формули, на 30 март този месец , в оперния театър на Доха ще прозвучат  произведения на Сметана, Вагнер, Стравински, Лист  и още образци от класическата музикална сцена.  ", "date": "2018.03.21", "title": "Маестро Камджалов дирижира „Коледа“ на Димитър Ненов в Катар"}
{"url": "http://epicenter.bg/article/Sedemte-nay-tayni-mesta-v-bivshiya-Savetski-sayuz--VIDEO--/149908/11/61", "text": "В бившия СССР секретните бази и градчета са били десетки и са били пазени в тайна от обществото. Цели градчета са били обвити в тайна и не са присъствали на картата на огромната страна. Истината за тях излиза чак след краха на СССР.  Остров Възраждане в миналото действал като опитно поле за съветските бактериологични оръжия. Там е имало и база на няколко военноморски и въздушни поделения, както и на научни центрове. И до днес подробностите за работата им са класифицирана информация. Днес остров Възраждане става част от континента поради пресъхването на Аралско море.    Този огромен секретен обект, служещ за подземна база за подводници в Балаклава в Крим, е известен още като Обект 825 ГТС. Строителството му започва през 1957 година, когато Студената война между СССР и САЩ е в разгара си.  В случай на нужда базата е можела да побере до 14 подводници и да ги ремонтира в огромните тунели. Тя била проектирана да издържи на ядрена атака с атомни бомби с мощност до 100 килотона.  Днес базата е отворена за посетителите и работи като музей.  Секретният град е разположен в бившата съветска република Латвия. Там са живеели над 5000 души. Градът е имал ключова роля във военната стратегия на СССР. Там били разположени радарите \"Днепър М\" и \"Днестър М\". Те трябвало да следят дали към СССР не летят балистични ракети.  През 1990-те Скрунда 1 е изоставен и се превръща в призрачен град.  Първоначално изследователският център с йоносферен нагревател \"Сура“ е създаден за военни цели. Там се проучват нови методи за военно въздействие върху климата и това продължава до 1977 г., когато ООН забранява подобни изследвания с резолюция. След това \"Сура\" се използва само за изучаване на йоносферата.  Секретният град Свредловск 45 е основан близо до местния завод за обогатяване на уран. През 1960 година недалеч от Свредловск 45 е свален американски шпионски самолет U-2. Лесной (както е известен Свредловск 45) днес е затворен град.  Арзамас 16 е град, в който са създавали съветски ядрени оръжия. Дълго време той е толкова секретен, че на жителите му е било забранено да го напускат. Днес градът продължава да е затворен. В него все още се провеждат изследвания на ядрени оръжия.  В Загорск 6 в миналото са се занимавали с разработване на бактериологичните оръжия. Там са били създадени едни от най-опасните щамове на смъртоносни вируси за военни цели. В близкия град Загорск 7се занимавали с разработването на секретни оръжия.  Загорск 6 остава затворен и до днес.   ", "date": "2018.03.21", "title": "Седемте най-тайни места в бившия Съветски съюз (ВИДЕО) "}
{"url": "http://epicenter.bg/article/Van-Tsishan---noviyat-kitayski-vitseprezident--spravil-se-i-s-nay-trudnite-krizi/149912/11/0", "text": "Ван Цишан е известен в Китай като \"Господин Оправи проблема\", надежден кадър, изпращан да се справя и с най-трудните кризи - от рухващи банки през епидемии от смъртоносни болести до корупция по високите етажи. Тези, които го познават, го описват като смел и задълбочен, умеещ да решава проблеми, обичащ философските спорове и невероятно чувство за хумор.   Като вицепрезидент 69-годишният Ван се очаква да играе ключова роля за осъществяване на програмата на президента Си Цзинпин за укрепване на властта на Китайската комунистическа партия и едновременно с това премахване на корупцията и бедността. Ван има репутацията на почтен и компетентен човек, но избирането му в събота за вицепрезидент от церемониалния законодателен орган с формално гласуване и резултат от 2969 гласа \"за\" срещу 1 \"против\" според мнозина бе необичайно. За да може Ван да остане във властта и след като е навършил пенсионна възраст, Си трябваше да го извади от Постоянния комитет на Политбюро на ККП и да го уреди на един сравнително маловажен и церемониален пост.   Това най-вероятно значи намаляване на влиянието на останалите политици от седемчленния Постоянен комитет, включително на съперника на Си, премиера Ли Къцян - смятан уж за втория по влияние човек в Китай - особено, ако на Ван бъде натоварен с важни задачи, даващи му власт над техните ресори. \"Това определено още повече ще маргинализира Ли Къцян\", заяви Джун Тойфъл Драйър, експерт по китайска политика от Университета в Маями. \"Съсредоточил толкова голяма власт, нормално е да се очаква, че Си ще иска да има помощник, на когото има пълно доверие.\"   Макар че още не е ясно какви ще са конкретните задължения на Ван, според китайската конституция той поема правомощията  на държавен глава, в случай че Си не е способен да изпълнява задълженията си. Освен това, по непотвърдена информация, Ван ще има и право да присъства като наблюдател без право на глас на заседания на високо равнище, включително на ПК на Политбюро.   Показателно е, че Ван беше видян на събития като например церемонията в събота във Великата зала на народа (сградата на китайския парламент), седнал като осми по ред в йерархията, точно след седемте членове на ПК на Политбюро. Ван и Си имат общи неща в миналото си, и двамата изглежда в доста голяма степен споделят възгледа, че твърдата партийна власт и строгата дисциплина са необходими, за да може да се направлява стопанското развитие на Китай.   Смята се, че двамата са се запознали като младежки активисти в бедната провинция Шенси по време на Културната революция 1966-1976 г. Ван, който е с пет години по-възрастен от 64-годишния Си, впоследствие отишъл да следва, а след това се занимавал с академични изследвания на китайската история от 19 и 20 век.   Бракът му с дъщерята на изгряващ висш партиен функционер му дава статута на \"принц\", както в Китай наричат роднините на хората от комунистическия елит. Кариерата на Ван върви нагоре успоредно с тази на неговия тъст, Яао Яилин, който като първи вицепремиер категорично подкрепя кървавото потъпкване с военна сила на продемократичните протести през 1989 г. Скоро Ван показва, че има особен талант да се справя със закъсали държавни финансови институции. При един от важните си триумфи той е похвален, че е допринесъл Китай да не бъде засегнат от последиците от азиатската финансова криза през 1997 г. След това е назначен за партиен секретар на процъфтяващата островна провинция Хайнан.   Малко по-късно отново е потърсен заради уменията си да овладява кризи, този път при епидемията от загадъчна респираторна болест - тежкия остър респираторен синдром, известен като ТОРС. По време на смъртоносната епидемия през 2003 г. Ван е назначен за кмет на Пекин и помага да се  уталожи паниката, като нарежда да се наложи карантина и обществеността ежедневно да бъде информирана за актуалната обстановка. След това му беше поверена подготовката на града за Летните олимпийски игри през 2008 г., а след като беше назначен за вицепремиер - и на Световното изложение в Шанхай през 2010 г. Може би най-известен обаче е като човека, който помага на Си след издигането си през 2012 г. за член на ПК на Политбюро, когато беше натоварен със задачата да проведе широкообхватна  репресивна кампания срещу корупцията. Ван застана начело на дисциплинарния орган на ККП, Централната комисия за проверка на дисциплината, а в хода на кампанията бяха наказани около 1,5 милиона партийни членове, включително бивш член на ПК на Политбюро, който беше осъден на доживотен затвор, и генерал от висшето командване.   През последните години, донякъде и заради тази си дейност Ван, странеше от общественото внимание. През септември обаче той предизвика учудване с участието си в 90-минутна среща с бившия съветник на президента Доналд Тръмп Стив Банън, по време на която, както се твърди, е разпитвал видния представител на антиглобалистките среди по теми като икономическия национализъм и популистките движения. Сред по-традиционните му задачи бяха да въведе дисциплина сред партийните членове и да укрепи авторитета на ККП чрез срещи с различни чуждестранни представители, включително със сингапурския премиер Ли Сан Лун, шефа на Виетнамската комунистическа партия Нгуен Фу Чонг и съоснователя на американския инвестиционен фонд \"Карлайл\" Дейвид Рубенстайн. \"Тези реформи показаха доверието на обществото към ЦК\", заяви Ван на срещата с Чонг миналата година.   Като се оставят настрана такива безопасни декларации, Ван определено прави впечатление със своя ум, характер и устременост. На една доста показвана снимка той разговаря с бившия президент на САЩ Барак Обама и в този момент държи баскетболна топка, сякаш получава урок как се вкарват кошове. Бившият министър на финансите на САЩ Хенри Полсън изтъква познанията по история на някогашния представител на китайските академични среди, неговата \"решителна и любознателна натура\" и куража, с който преодолява пречките. \"Той се захваща с предизвикателствата, прави неща, които никога преди това не са били правени, и успява\", написа Полсън в списание \"Тайм\" за класацията на изданието за най-влиятелните хора за 2009 г. Ван показва и \"невероятно чувство за хумор\", посочва още в текста си бившият министър на финансите на САЩ. Освен от борбата с корупцията Ван се очаква да извлече ползи и от опита си като водещ участник в диалога с американците, за да помогне за преминаване на политическите отношения с Вашингтон през епохата на несигурност при Тръмп. Първото изпитание може да се окаже дали ще съумее да предотврати търговска война със САЩ, каза Чжан Лифан, политически коментатор от Пекин. \"Знаем, че е добър във финансите и икономиката и е смятан за човек, който добре умее да решава проблеми, но това още е под въпрос\", каза Чжан. Премахването на ограниченията за мандатите, което позволи на Си да управлява колкото поиска, ще позволи и на Ван да му бъде вицепрезидент за неопределен срок. Ван няма деца и няма да формира своя политическа династия, затова изглежда напълно отдаден на китайската политика. Чжан обаче се съмнява дали си струва Ван и Си да предприемат такъв хазартен ход. От политическа гледна точка \"колкото и Ван наистина да е един от най-способните представители на висшето китайско ръководство\", да му бъде поверен толкова важен пост в противоречие с установените норми е рисковано и до голяма степен говори за готовността на Си открито да пренебрегне партията си, каза Цан. \"Ако Си наистина пренебрегне това, то показва как той вече преминава в режим на силен човек от ленински тип по отношение на начина, по който ще провежда управлението си оттук нататък\", заяви той.  ", "date": "2018.03.21", "title": "Ван Цишан - новият китайски вицепрезидент, справил се и с най-трудните кризи"}
{"url": "http://epicenter.bg/article/Hristo-Kazandzhiev--Varvi-balkanska-bitka-za-gazov-hab/149952/11/0", "text": "      - Анонсирането на решението на \"Газпром\" да демонтира или замрази част от тръбите и оборудването по \"Южния газов коридор\", изграждан в Русия, няма да повлияе на проекта \"Турски поток\", изграждан в две тръби. Още през 2012 г. Русия обяви инициатива си за изграждането на \"Южен газов коридор\", по който планираше да доставя газ първо чрез \"Южен поток\" в България, а след това - чрез \"Турски поток\" - за цяла Югоизточна Европа. Проектът се състои от два лъча. Единият започваше от компресорна станция \"Писаревская\" и стига до компресорна станция \"Руская\". Това е клонът, който върви покрай Украйна - условно можем да го наречем западен клон. Другият е източният клон, който започва от компресорна станция \"Починки\" и отново стига до \"Руская\". Предмет на демонтажа сега е източният клон, който започва източно от Москва, върви по поречието на Волга и свива към черноморския бряг. Всъщност няма нищо обезпокоително в това решение на \"Газпром\" да демонтира или замрази този клон. Това, което досега беше заявено от руснаците за реализацията на \"Турски поток\", няма да бъде засегнато, стига да бъде решен въпросът с изграждането на планираните газопроводи през България. Що се отнася до самия \"Турски поток\" във вариант една тръба - той вече се реализира по дъното на Черно море и през 2019 г. се очаква да завърши на турското черноморско крайбрежие.   - В Турция ще има две тръби, които в района на Лозенград ще се свържат с националната газопреносна система на Турция и оттам могат да завият към България и към Истанбул. Очевидно вървят преговори как, по какъв начин и в какво съотношение ще бъде изграден тази втора тръба. Иначе проектът засега върви съгласно обявения от \"Газпром\" график. А дали и кога ще бъде изпълнен неговият капацитет е въпрос на необозримото бъдеще. Очевидно е вече, че ще бъде реализиран съкратеният вариант от 31.5 млрд. куб. м. с две тръби. Всъщност, ако си спомним - това беше и първоначално обявеният капацитет и на проекта \"Южен поток\". Тази цифра е записана в междуправителственото споразумение от 2007-2008 г. Впоследствие капацитетът на \"Южен поток\" беше увеличен на 63 млрд., но това беше едностранна декларация от \"Газпром\" и за тази цифра няма конкретна договореност. Така че всичко, което се изговори около прекратяването на проекта, е несъстоятелно.   - Не, не мисля, че \"Турски поток\" ще се развие в някакви по-големи капацитети. Той ще бъде от порядъка, анонсиран от \"Газпром\" до този момент. Към това включвам и втора тръба, която да завие през България към Сърбия до Австрия.   - Дори и \"Турски поток\" да остане само с една тръба, пак остава един значителен капацитет в тази тръба от 3-3,5 млрд. куб. метра, който може да бъде насочен към България, Гърция или Македония.   - Хъб \"Балкан\" винаги е бил една фикция, независимо от политическите декларация на управляващата партия. Това е така, защото на практика ние няма откъде да купуваме природен газ, за да го препродаваме. Всеки се стреми да купува директно природния газ.   - Както виждате и сега руският природен газ минава транзит през България и тази ситуация е в съответствие с руските пазарни правила. Русия винаги е следвала стратегията си за директен достъп до потребителите, а не чрез посредници. Третият енергиен пакет на ЕС не противоречи на доставките на газ директно до потребителите с точка на доставка Баумгартен. Местните големи потребители имат начини да преодолеят някои спънки. Проблемът е, че България няма други източници на природен газ, на които да разчита, и второ - не разработва собствени източници, независимо от това, което се декларира и очаква от проучванията в Черно море. На сушата има потенциал, който съвсем съзнателно е блокиран. В Румъния например съществуват много по-благоприятни условия за създаване на газов хъб, отколкото в България - едно, заради наличието на местен добив, второ, заради потенциала за добив в Черно море, който ще започне да се реализира от 2019 г. Това, което у нас се планира, е румънският природен газ да минава през България за хъба Баумгартен в Австрия. В Турция нещата също отиват към по-благоприятни условия за създаване на хъб. Впрочем всички страни от региона тиражират намеренията си да създадат хъбове - Турция, Гърция, Румъния, стига да съществуват необходимите предпоставки. България за съжаление, никога не е имала тези предпоставки. Концепцията за газов хъб разчиташе на доставки от Румъния, от \"Южен поток\", от местен добив на 2 млрд. куб. метра. Към настоящия момент нищо от планираното обаче не се случи. Напротив, нещата отиват в съвсем друга посока - хъб \"Балкан\" се измества от България в Турция. Така че всички политически напъни се осъществяват без необходимата пазарна и техническа готовност.   - Интерконекторът с Турция все още не е започнал да се реализира, лично аз не знам дали има и проект за него, освен съществуващите газопроводи, които притежават огромен капацитет и които могат да се използват като междусистемна връзка. Така че изграждането на самостоятелна междусистемна връзка между нашата и турската системи считам като твърде трудно. След модернизацията на компресорна станция \"Странджа\" тези газопроводи са реверсивни и по тях България може да доставя газ в големи обеми. Големият проблем е гръцката връзка, но тя е така структурирана, че да не стане. Така че тук възниква големия проблем защо България прави всичко възможно да не си осигури различни източници на природен газ, освен руския.    ", "date": "2018.03.21", "title": "Христо Казанджиев: Върви балканска битка за газов хъб"}
{"url": "http://epicenter.bg/article/Shefkata-na-NAP-veche-s-nad-4000-lv--zaplata-zaradi-zaslugi/149930/4/0", "text": "Министерският съвет определи на изпълнителния директор на НАП Галя Димитрова увеличение на основната месечна заплата с 10% спрямо настоящия й размер. От 1 април тази година тя ще получава 4070 лева, съобщиха от правителствената информационна служба. \"Решението е обусловено от водещия принос на ръководителя на приходната агенция за успешното изпълнение на основните стратегически и оперативни цели на НАП за 2017 г., свързани със събираемостта на приходите, доброволното изпълнение на задълженията и предоставяните електронни услуги\" - така се мотивираха от кабинета.   В съобщението се уточнява, че съгласно чл. 8, ал. 5 от Закона за НАП, възнаграждението на изпълнителния директор се определя от Министерския съвет. Предложението обаче е внесено от финансовия министър Владислав Горанов. Галя Димитрова оглави данъчната агенция в началото на месец май миналата година, след като тогавашният директор - Бойко Атанасов, става третият заместник-министър на финансите с ресор „Приходни агенции”. Галя Димитрова има 22-годишен опит в приходната администрация, ръководила е различни звена. От 2013 г. е заместник-изпълнителен директор на НАП”, подчерта тогава Горанов.", "date": "2018.03.21", "title": "Шефката на НАП вече с над 4000 лв. заплата"}
{"url": "http://epicenter.bg/article/Mladezh-prebi-do-smart-staritsa-i-se-samoubi-chrez-kabeli-v-elektricheskiya-kontakt/149899/3/0", "text": "  Досъдебно производство за извършено убийство с последвалото самоубийство на извършителя ръководи Окръжната прокуратура във Варна, съобщиха от пресцентъра на държавното обвинение, цитирани от    Около 1 часа след полунощ днес в кв. „Младост“ 24-годишният Цветан А. започнал да хвърля от балкона на жилището си различни предмети. Младият мъж се показал на терасата гол, като крещял неистово.   Шумът от виковете и буйството му събудили живеещите във входа съседи. Подаден бил сигнал на спешния телефон 112.   Цветан прескочил преградата между двата балкона и се прехвърлил в съседския. В апартамента живеела 84-годишната Минка М. След като вратата на жилището й била разбита от пристигналия полицейски екип от ОД на МВР, възрастната жена била открита мъртва. Убийството й е извършено с множество удари.   В апартамента било намерено и тялото на Цветан, който се самоубил чрез включени кабели в електрическия контакт. Има данни, че е страдал от психично заболяване. Извършен е оглед на местопроизшествието под ръководството на наблюдаващ прокурор от Окръжната прокуратура във Варна. Разпитани са свидетели на действията на 24-годишния мъж. Днес ще бъдат извършени аутопсии на двете тела и назначени експертизи за установяване причините за смъртта им. Действията по разследването продължават.          ", "date": "2018.03.21", "title": "Младеж преби до смърт старица и се самоуби чрез кабели в електрическия контакт"}
{"url": "http://epicenter.bg/article/Advokatite-na-mashinistite-na-vlaka-ot-Hitrino-iskat-da-izpolzvat-i-ekspertizata-na-firmata-prevozvach/149915/3/0", "text": "В Шуменският окръжен съд продължава делото срещу машинистите на влака-убиец в Хитрино, съобщи БНР. За инцидента с взривената цистерна на гарата на 10 декември 2016 година са обвинени машинистите Димитър Михнев и Радослав Петков. Очаква се да бъдат прегледани видеозаписи от деня на железопътната катастрофа, станала на 10 декември 2016 година. От последвалия взрив загинаха 7  души, 29 пострадаха. Разрушени бяха десетки сгради. В няколко поредни заседания ще бъдат предявени материали, които не са предоставени на защитата при досъдебното производство, обясни съдебният помощник Стилян Стилянов. \"7 000 снимки, 24 часа видеозаписи и до два часа аудиозаписи\", посочи той. Видеоматериалите са от стационарни камери на търговски обекти и от дронове, а аудиозаписите са разговори между жп служители. \"Това е от изключителна важност за защитата\", посочи адвокат Ивайло Йорданов. Според него, направената външна експертиза на фирмата-превозвач също би помогнала за изясняване на инцидента. \"На този етап външна експертиза няма как да бъде внесена. Ще намерим начин да го направим по-нататък в процеса. Тя ще внесе яснота какво е станало и как е станало\", изтъкна адвокатът. Заседание по делото ще има и в четвъртък, припомня БНР.", "date": "2018.03.21", "title": "Адвокатите на машинистите на влака от Хитрино искат да използват експертизата на фирмата-превозвач"}
{"url": "http://epicenter.bg/article/Razpitvat-svideteli-po-deloto-sreshtu-Daniel-Mitov-/149918/3/0", "text": "Разпитват свидетели на днешното заседание на спецсъда по делото срещу бившия външен министър Даниел Митов и заместника му Христо Ангеличин, предаде репортер на БГНЕС. Митов е обвинен за престъпление по служба, а Ангеличин в безстопанственост.  Делото тръгна на 12 март, когато беше прочетен обвинителният акт. Тогава беше определена следваща дата за заседание - 21 март, когато да бъдат призовани за изслушване 10 свидетели от общо 18. В залата днес се явиха 9 свидетели, тъй като има и една нередовно уведомена.  БГНЕС припомня, че Даниел Митов е обвинен в това, че в периода от 15.01.2016 г. до 22.07.2016 г., като министър на външните работи, при условията на продължавано престъпление не изпълнил служебните си задължения с цел да набави облага за търговско дружество, и от това настъпили значителни вредни последици в размер на 494 458,03 лв. за Министерство на външните работи (МВнР).  В нарушение на Закона за публичните финанси и Закона за обществените поръчки, сключвайки споразумения към договор с Министерство на земеделието и храните (МЗХ), Митов задължил МВнР да преведе чрез МЗХ на търговското дружество инкриминираната сума и не предвидил контрол по изпълнението на ценовото предложение по така сключените споразумения.  Христо Ангеличин е обвинен в това, че в периода от 15.01.2016 г. до 22.07.2016 г., като длъжностно лице - заместник-министър на външните работи, при условията на продължавано престъпление, в нарушение на задълженията си да наблюдава и контролира дейността на дирекция „Управление на собствеността и материално-техническо осигуряване” в МВнР, не упражнил достатъчен контрол върху работата на директора на тази дирекция.  В резултат на това са последвали значителни щети за Министерство на външните работи в размер на 494 458,03 лева, изплатени по силата на две споразумения сключени между МВнР и МЗХ, на търговско дружество, като сумата е недължимо платена, поради неспазване от страна на търговското дружество на ценовото му предложение.  Вместо да се спази законът, тъй като са налице основания за провеждане на процедура за възлагане на обществена поръчка по реда на ЗОП, МВнР сключило две споразумения (от 15.01.2016 г. и от 22.04.2016 г.) с МЗХ, по силата на които са ползвали услугите на търговско дружество чрез Министерството. С това търговско дружество МЗХ е в договорни отношения след проведена обществена поръчка за осигуряване на въздушен транспорт, хотелски настанявания и медицински застраховки при служебни пътувания за служителите на МЗХ.  ", "date": "2018.03.21", "title": "Разпитват свидетели по делото срещу Даниел Митов "}
{"url": "http://epicenter.bg/article/Travestit--bludstval-s-dete-i-napadnal-zhena-be-osaden-na-3-godini-i-8-mesetsa-zatvor/149936/3/0", "text": "  Пловдивският районен съд осъди на 3години и 8 месеца затвор травеститита Благовест Молев за блудство с непълнолетно момче и закана за убийство към жена, съобщава dir.bg.   Известният в града Молев, който се представя като Алексия Георгиева, трябва да изтърпи наказанието при първоначален общ режим. Освен това ще бъде обществено порицан пред хората от блока, в който живее, съобщиха от прокуратурата.   Престъплението е извършено на 13 юни 2016 година, когато травеститът хванал във вход детето, което още не било навършило 14 години. То се дърпало, но той извършил блудствени действия с него.   На 18 септември същата година пък Молев разбил вратата на апартамента на своя съседка и се разкрещял: „Ей, този път ще те убия, ще те размажа, сега влизам, никой няма да може да те спаси“.   Свидетели подали сигнал в полицията и на място бил изпратен екип от униформени. Те позвънили на вратата, но останали шокирани, когато я отворил мъж, облечен в булчинска рокля. Все пак отвели в районното Благовест - Алексия.   Въпреки това, на 21 октомври миналата година Молев отново повредил вратата на същата съседка - ритал по нея и счупил бравата. Съседи разказаха, че потърпевшата треперела от страх.   Още след като му бяха повдигнати обвинения, Благовест отрече пред съда да има вина за нападенията срещу комшийката:   \"Абсолютни клевети. Тази жена постоянно ме обижда и провокира, аз дори не говоря с нея. Нямам вина за това, което казва, че е извършено от мен\".   Тогава обаче прокурорът заяви, че той е човек със завишена степен на обществена опасност.   \"В квартала той е прочут с агресивното си и буйно поведение, затова има реална опасност да извърши друго престъпление\", каза магистратът.   Присъдата не е окончателна и подлежи на протест и обжалване пред Окръжния съд в Пловдив.  ", "date": "2018.03.21", "title": "Травестит, блудствал с дете и нападнал жена бе осъден на 3 години и 8 месеца затвор"}
{"url": "http://epicenter.bg/article/Mashtabna-operatsiya-na-burgaskata-politsiya--arestuvani-sa-15-mazhe-za-narkotitsi-i-lihvarstvo-/149941/3/0", "text": "Криминалисти на ОДМВР-Бургас за задържали общо 15 мъже, на възраст между 20 и 40 години, в рамките на проведена на територията на цялата област специализирана полицейска операция, целяща противодействие на престъпления, свързани с наркотични вещества и техни аналози, както и с лихварска дейност. Образувани са шест бързи полицейски производства, четири досъдебни производства и две преписки. Това съобщиха от МВР.  Иззето е голямо количество от различни по вид наркотични вещества - марихуана, метамфетамин и хитова дрога „чай” /по последни данни на специалистите съдържаща синтетични канабиноиди, чието действие наподобява активната съставка на канабиса – тетрахидроканабинол/. Употребата на този тип дрога крие големи рискове за здравето, тъй като освен биологични, може да отключи и психически проблеми, предупреждават експертите.  Най-характерни от случаите са свързани със задържането на двама родственици от Бургас. Единият от тях – Б.Щ. /29 г./- криминално проявен, е заловен на адрес на ул. „Кракра“ в кв. „Победа”. От дома му е намерено и иззето голямо количество канабис и електронна везна. Установени са и двама дилъри, работели за него, които са разпитани в качеството си на свидетели по образуваното досъдебно производство.  В хода на операцията криминалистите претърсили и жилището на брат му - М.Щ. /47 г./, криминално проявен. Оттам са иззети две чужди лични карти, тетрадка с имена на кредитополучатели, талон за МПС, нотариални актове и договор за предоставяне за ползване на недвижим имот, дадени като залог срещу получени парични средства. Разпитани в качеството на свидетели са множество кредитополучатели.  По случая е образувано досъдебно производство за лихварство и извършване без разрешение на банкови и други финансови сделки.  Работата по цялостно документиране на престъпната дейност на 15-те задържани за срок от 24 часа при специализираната полицейска операция, продължава от служители на ОДМВР – Бургас.  ", "date": "2018.03.21", "title": "Мащабна операция на бургаската полиция, арестувани са 15 мъже за наркотици и лихварство "}
{"url": "http://epicenter.bg/article/Damski-organizatsii-ot-Varna-predlagat-zakonodatelni-initsiativi/149961/2/0", "text": "Няколко законодателни инициативи предложиха представители на дамски организации по време на среща с председателя на Народното събрание Цвета Караянчева във Варна. Срещата се състоя по инициатива на кмета Иван Портних и в нея участваха представители на Асоциация „Да съхраним жената“, Зонта клуб, Inner Wheel Club. На разговорите присъстваха още областният управител Стоян Пасев и депутатът Емилия Милкова.   \"Ние приветстваме приемане на Закона за доброволчеството. Във взаимоотношения с наши партньори от Европа сме установили, че този закон действа много мобилизационно, не само за младежите, но и за възрастните хора, които са едни от най-солидните доброволци\", заяви по време на срещата председателят на Асоциация „Да съхраним жената\" Йорданка Ненчева.   Тя посочи още, че е организацията предлага и настоява да се приеме Закон за възрастните хора. Работим с юристи, дали сме препоръки към Министерски съвет и правните комисии. Това е един социален закон, персонален за определена категория от населението, която е крайно незащитена, допълни Ненчева.   Дамите поискаха още промени в Закона за закрила на детето. Според тях трябвало да се работи в посока да не се отнемат автоматично деца от семействата им и да се настаняват в приемни семейства, особено в случаи, когато единият родител почине.   „Благодаря Ви за това, което правите\", обърна се Цвета Караянчева към дамите от сдруженията. \"Хубаво е, че сте обединени, че сте заедно и е достойно за възхищение това, което успявате да направите в полза на обществото чрез подкрепа за най-уязвимите наши съграждани\", подчерта тя.   Председателят на Народното събрание се ангажира да отнесе въпросите на представителките на неправителствения сектор към народните представители от ресорните парламентарни комисии, както и чрез кмета Иван Портних да върне информация към дамските организации.", "date": "2018.03.21", "title": "Дамски организации от Варна предлагат законодателни инициативи"}
{"url": "http://epicenter.bg/article/Andrey-Kovachev--Ako-ES-ne-dade-perspektiva-na-Zapadnite-Balkani--shte-go-napravyat-drugi/149962/2/0", "text": "Ако ЕС не даде перспектива на Западните Балкани, то други геополитически играчи като Русия, Турция и Саудитска Арабия не спят икономически. Това каза евродепутатът от ГЕРБ/ЕНП Андрей Ковачев пред журналисти в Европейския парламент, предаде репортер на Агенция \"Фокус\".   \"Една нестабилност на Западните Балкани се пренася като нестабилност на целия Европейски съюз. Да не говорим, че други геополитически играчи като Русия, Турция, Саудитска Арабия и Китай не спят икономически и ако ЕС не е като перспектива пред Западните Балкани, то влиянието на тези други играчи ще се засилва, което смятам, че не е добре за ЕС. Защото това са европейски страни - на нашия континент, и най-доброто е да бъдем заедно в европейската общност\", каза още Ковачев.  Евродепутатът обясни, че във връзка с темата за Западните Балкани вчера е провел среща с премиера на Албания и с външния министър на Косово. \"С премиера на Албания обсъждахме две важни теми - подпомагане на европейската интеграция на Албания и започване на преговори за членство в ЕС, които ще започнат през май в София на срещата на високо равнище в рамките на Българското председателство на Съвета на ЕС. А с външния министър на Косово обсъдихме създаването на българска общност там. За Косово е важно и като единствената страна, останала без визова либерализация, това да се промени и гражданите ѝ да могат да пътуват без визи към ЕС\", обясни Ковачев.  Той коментира и темата за името на Македония, като поясни, че ролята на България е да вдъхне кураж на премиера Ципрас и на премиера Заев, за да решат този спор.  По думите на евродепутата отношението на Брюксел към работата на Българското председателство до момента е положително и изрази надежда, че тези нагласи ще се запазят до края.  ", "date": "2018.03.21", "title": "Андрей Ковачев: Ако ЕС не даде перспектива на Западните Балкани, ще го направят други"}
{"url": "http://epicenter.bg/article/Prezidentat-zapali-vechniya-ogan-v-pamet-na-zhertvite-ot-Holokosta-/149964/2/0", "text": "Във втория ден от посещението си в Израел президентът Румен Радев участва в церемония по запалването на вечния огън в памет на жертвите на Холокоста в мемориала \"Яд Вашем\" Кнесета и положи венец пред пред гробовете на жертвите на кораба \"Салвадор\". Той взе и участие в Шестия глобален форум за борба с антисемитизма. Неотлъчно до президента отново бе и съпругата му Десислава Радева.  \"България е единствената държава, която не допусна нито един неин гражданин от еврейски произход да бъде изпратен в лагерите на смъртта. Това е наистина достойно за уважение и този факт става все повече известен\", обяви Румен Радев.  Той изтъкна, че страната ни трябва да се гордее със стореното.  \"Благодаря, че пазите историята жива, защото човечеството никога не трябва да забравя какво се е случило. Трябва да разкажем историята на нашите деца. Като президент на България съм горд, че в тъмните времена на Европа българите успяха да спасят своите евреи\", заяви държавният глава, цитиран от БНР.  Според него в световен мащаб се наблюдава тенденция за връщане на езика на омразата, за ксенофобията, за антисемитизма. Заради това и трябва да се взема пример от онези българи, спасили евреиете, и обществото да полага усилия, особено във възпитанието на младото поколение.  \"Нашият път е съвсем друг и ние сме го доказали. Дали сме пример и трябва да го отстояваме\", каза той.  Държавният глава отбеляза, че на базата на историческите връзки, България и Израел имат изключително близки и топли връзки, но изрази мнение, че е необходима още работа за едно по-активно сътрудничество.  \"Ние имаме политически отношения на едно наистина много активно прекрасно ниво и в същото време ние не можем да материализираме тези отношения в нещо по-прагматично. Наистина, 150 млн. долара на година търговско-икономически обмен са си капитал. Аз няма да споря голям или малък, но те са нищо в сравнение с този духовен капитал, който има между двете държави. Трябва да направим така, че да имаме вече много по-работещи и прагматични решения. И в областта на високите технологии, образованието, науката, индустрията, ако щете селското стопанство, където Израел е водеща държава в много от тези сектори. Крайно време е ние да използваме тези прекрасни отношения, за да имаме прагматични отношения\", каза още президентът.", "date": "2018.03.21", "title": "Президентът запали вечния огън в памет на жертвите от Холокоста "}
{"url": "http://epicenter.bg/article/Rumen-Radev-prizova-za-poveche-pragmatizam-v-dvustrannite-otnosheniya-na-Balgariya-i-Izrael-/149966/2/0", "text": "България и Израел имат отличен политически диалог, който е предпоставка за постигането на много повече прагматизъм в двустранното партньорство в ключови сфери като информационните технологии, инвестициите и сигурността. Това беше общата позиция на президента Румен Радев и на председателя на Кнесета на Израел Юли-Йоел Еделщайн, които проведоха среща в Йерусалим.   Парламентите са институциите,  които задават рамките на обществените отношения и за България е от особено важно значение да засили междупарламентарните връзки с Израел и да използва неговия опит в изграждането на активно гражданско и социално интегрирано общество, посочи държавният глава. Обща бе позицията, че парламентите в двете държави имат добро сътрудничество, а парламентарните групи за приятелство са активен фактор за развитието на двустранните отношения. Отчетено беше и ативното партньорство в областта на приемането и прилагането на антитерористично законодателство, както и между службите за сигурност в борбата с тероризма. По-късно президентът Радев участва в Глобалния форум за борба с антисемитизма и след изказването си на форума отговори на въпроси на български журналисти.   Запитан за толерантността на българската политическа класа днес и за изказвания на някои политици, които са срещали сериозна съпротива от страна на еврейската общност у нас, държавният глава заяви, че както в Европа, така и в света се наблюдава тенденция на възраждане на езика на омразата и ксенофобията, които изискват усилия от страна на обществото за тяхното противопоставяне. Говорът на омразата не е нашият път. Нашият път е съвсем друг и мисля, че и в момента България може да служи за пример, категоричен беше Румен Радев. Президентът подчерта, че истински критерий са действията на институциите, а не приказките на някои политици. В отговор на въпрос за очакванията на страната ни от предстоящото посещение на президента на Република Турция Реджеп Тайп Ердоган в България на 26 март, Румен Радев заяви, че нашите отношения с Турция са от изключително значение и ние трябва да продължаваме да градим двустранните връзки на основата на приятелство, разбирателство и взаимопомощ, но при ясни принципи: взаимно уважение и ненамеса.   „Турция е изключително важен съюзник и партньор по линия на НАТО и на Турция до голяма степен дължим и сигурността по отношение на миграцонната криза, но е важно да има ясни условия в двустранните отношения“, подчерта още Румен Радев и добави, че Република Турция трябва да поеме ангажимент оттук-нататък за ненамеса във вътрешните ни дела и в изборния процес, като принципи, които се спазват.", "date": "2018.03.21", "title": "Радев преди срещата във Варна: Турция трябва да поеме ангажимент за ненамеса във вътрешните ни дела!"}
{"url": "http://epicenter.bg/article/Lilyana-Pavlova-na-diskusiya-s-mladezhi-v-Bryuksel--Zaedno-tryabva-da-reshavame-badeshteto-na-Evropa/149967/2/0", "text": "„Искам Европа, която нашите граждани и особено новите поколения, да смятат за най-доброто място за живеене в света, основана на общите ни ценности и общите ни усилия. И по-важното е – искам те да го казват с усмивка . Искам да бъдат щастливи да живеят в Европа, да се възползват от свободите, които имаме и за които всички сме работили - да пътуваме, да работим, да учим, да създаваме, да обновяваме, без граници, без страх. Накратко – искам младите хора да се наслаждават на всяка минута от живота си“. Този отговор даде министър Лиляна Павлова на въпрос „Вие в каква Европа искате да живеете?“, по време на дискусия за бъдещето на Европа в Брюксел днес. „Разчитаме на вас да изисквате повече от нас и да бъдете идейни и креативни. Заедно  трябва да решаваме бъдещето на Европа“, обърна се към младите хора министърът за Българското председателство на Съвета на ЕС. Тя е патрон на конференцията „Защо Европа е от значение“ (Why Europe Matters), организирана съвместно с Европейската кръгла маса на индустриалците и „Джуниър Ачийвмънт Европа“(JA Europe), чийто домакин бе Комитетът на регионите. На форума присъстваха млади хора от 9 европейски държави, политици и бизнес-лидери. ,,Дебатът за бъдещето на Европа е отворен и младите хора трябва да играят централна роля в него“, каза министърът за Българското председателство. Тя подчерта, че 2018 е ключова за Европейския съюз, през която посрещаме редица предизвикателствата като въздействието на Четвъртата индустриална революция, изменението на климата, неравенството, остаряването, миграцията, тероризма. Затова и един от основните приоритети на Българското председателство е именно придобиването на ключови умения – цифрови и социални, защото цифровите умения са задължителни за XXI век, но социалните умения са от не по-малка важност. Глобализацията и цифровизацията променят ежедневно пазара на труда, създавайки нови модели на трудова заетост и е необходимо преодоляването на пропастта между образованието и работата. Българското председателство работи в тясно сътрудничество с Европейския парламент, за да постигне съгласие по законодателното предложение на Европейския солидарен корпус, като гарантира, че младите хора в Европа ще имат още една възможност да придобият социални умения и да улеснят реализацията им на пазара на труда, отбеляза министър Лиляна Павлова. Тя обърна внимание на факта, че миналата седмица Европейският парламент гласува решението за актуализиране на платформата \"Европас\" в контекста на цифровия свят, като осигури по-добра връзка между онези, които търсят работа и бизнес.  Отново в края на миналата седмица Съветът на ЕС прие препоръка за определяне на европейска рамка за качествено и ефективно чиракуване, чиято цел е да се насърчи развитието на висококвалифицирана и квалифицирана работна сила, отговаряща на пазара на труда. Бъдещето на програмата \"Еразмус +\" също е наш основен приоритет и инструмент за увеличаване на шансовете за реализация на младите хора, отбеляза министърът. Тя обърна внимание на факта, че на неформалното си заседание на 23 февруари лидерите на ЕС постигнаха съгласие да бъдат значително увеличени средствата за програмата. В словото си министър Павлова благодари на Карл Ламбертц, президент на Европейския комитет на регионите, на кмета на Габрово Таня Христова, ръководител на българското делегация в Комитета на регионите, както и на организаторите от „Джуниър Ачийвмънт“ в България в лицето на Бони Бонев и Милена Стойчева за вдъхновяващата среща и отдадеността им на каузата.", "date": "2018.03.21", "title": "Лиляна Павлова на дискусия с младежи в Брюксел: Заедно трябва да решаваме бъдещето на Европа"}
{"url": "http://epicenter.bg/article/MOSV-dari-bezdimna-pechka-na-spasitelya-na-shtarkelite-ot-selo-Zaritsa-Safet-Halid-/149969/2/0", "text": "Министерство на околната среда и водите (МОСВ) дари бездимна екопечка и връчи грамота на жителя на силистренското село Зарица Сафет Халид в знак на благодарност за оказаната грижа за бедстващи щъркели. Това съобщиха от пресцентъра на МОСВ.  От името на министъра на околната среда и водите Нено Димов наградата беше връчена от зам.-министър Красимир Живков, който посети района, за да се запознае на място със ситуацията с пострадали от студа птици от вида бял щъркел Ciconia ciconia.  „Благодаря на цяла България, на всички хора, които ме подкрепиха. Да сте живи и здрави и тези щъркели да донесат благословение на всички хора“, каза г-н Халид.  „Много е важна първата реакция на хората в подобни ситуации“, заяви зам.-министър Живков. Той предупреди, че когато се намери бедстваща птица, първо трябва да се сигнализира кметът на населеното място, най-близката РИОСВ, горското стопанство или спасителните центрове.  „Не случайно днес сме тук с ръководството на РИОСВ-Русе и Спасителния център „Зелени Балкани“, защото това са институциите, които могат да дадат най-добрите указания как да реагират хората. Това са птици от защитен вид, трябва да се реагира веднага, да им се окаже помощ и след това да се пуснат отново на свобода“, посочи зам.-министърът. Той благодари на жителите на селото, защото заради тяхната незабавна реакция тези птици от защитен вид са останали живи.  Зам.-министър Живков подчерта, че след подобряване на времето е необходимо възможно най-бързо щъркелите да бъдат пуснати в своята естествена среда, по местообитанията, по поляните – там, където има храна. Също така той обясни, че хората не трябва ловят щъркелите, а да им помагат само в крайни ситуации, когато са в безпомощно състояние.  Директорът на РИОСВ инж. Любомир Атанасов също заяви, че в подобни случаи трябва да се уведомяват на първо място кметовете на населените места, които имат връзка с всички институции, НПО, с областната администрация и със съответните екоинспекции. „Имаме веднага възможности за реакция“, увери той.  МОСВ предупреждава населението, че не е необходимо прибиране на птиците, освен ако те не са в безпомощно състояние. Също така, след оказването на първа помощ и затопляне на птиците, те трябва да се освободят в природата, на мястото на намиране или близко до него. Опасно е задържането на птиците в домашни условия, защото привикват към човека, а те са диви животни. Добре е да не се настаняват в домовете, тъй като е възможно да са преносители на заболявания. Освен това не бива да се държат в стопански постройки заедно с други птици, за да не са пренесат зарази. Във връзка с това най-добрата реакция е да се потърси експертна помощ от РИОСВ, местната власт или горските стопанства.  ", "date": "2018.03.21", "title": "МОСВ дари бездимна печка на спасителя на щъркелите от село Зарица Сафет Халид "}
{"url": "http://epicenter.bg/article/Borislav-Tsekov--Soros-e-s-nay-provalenata-investitsiya-u-nas/149970/2/0", "text": "Борислав Цеков направи интересен коментар във Фейсбук. На прицел излизат все „познати” имена и случки.   Публикуваме коментара му без редакторска намеса:   Грантове, милиони. Тръшкане и злъч. Раноб(л)удни студенти, \"умни\" простаци и \"красиви\" неугледници. Корпоративни малотиражки тип \"дадзибао\", граждани на хонорар и гъгниви грантови дърдорковци... То не беше чудо, то не беше врява. Резултат? Путин - четвърти мандат. Доналд Тръмп - първи. А цялата психодесница - във вонливото тресавище на маргиналността. Толкова могат, милите. Ей, на това се казва най-провалената инвестиция на Сорос и компания.", "date": "2018.03.21", "title": "Борислав Цеков: Сорос е с най-провалената инвестиция у нас"}
{"url": "http://epicenter.bg/article/Kmetat-na-izrigna--Trevozhim-se-za-shtarkeli--kucheta--kokoshki--A-za-horata-koga-/149971/2/0", "text": "Кметът на Община Опан Генчо Колев не издържа и попита публично дали обществото не влага прекалена енергия в грижата за щъркели, кучета и други животни, докато много хора живеят в мизерия и никоя институция не я е грижа за това.   Колев изля гнева си в пост във „Фейсбук“. Повод за яда му станала разправия около съдбата на старо щъркелово гнездо върху купола на храма в родното му село Бял извор, който пострадал при неотдавнашна буря. Конструкцията трябвало да бъде демонтирана и ремонтирана бързо, за да се изпреварят идващите пролетни дъждове. Три дни обаче институциите в държавата и екоорганизации си разменяли кореспонденция, за да се получи разрешение старото гнездо да бъде свалено и монтирано на друго място.                  ", "date": "2018.03.21", "title": "Кметът на Опан изригна: Тревожим се за щъркели, кучета, кокошки! А за хората кога?"}
{"url": "http://epicenter.bg/article/Tomisslav-Donchev--Oshte-ne-znaem-dali-balgarskata-darzhava-shte-e-sadruzhnik-v-sdelkata-s-ChEZ/149975/2/0", "text": "\"Темата ЧЕЗ не е абстрактна. Случаят изисква техническа и политическа реакция. Някой би могъл да ни обвини в прибързани действия, но не и в липсата на реакция. Когато чуждо дружество в чужда държава провежда процедура, за мен е подозрително страната да знае в момента на избора. Съмнително би било всеки освен комисията по избора да знае кой е избран за купувач. Кой е купувач в реално време, няма как да знаем\", каза пред БНТ вицепремиерът Томислав Дончев. \"Решения в енергетиката е редно да се вземат в много дълъг хоризонт - 10 години напред. Не сме в такава ситуация. Ще ми е трудно да ви заредя по темата с шокиращи подробности. Не мога да претендирам, че знам такива. Още нямаме категоричен отговор дали българската държава ще е съдружник в сделката. Това, което знам, е, че банковите документи имат малко общо с финалния списък от институции, които ще представят пари за сделката\", коментира още той. Според него критиките на опозицията не са в една и съща тоналност. \"Чувам, че Борисов стоял зад сделката, после, че правителството било най-големият душманин на ЧЕЗ. Няма как и двете да са верни.  Щом има съмнения и страхове, нито един политик няма право да вдига рамене и да казва \"Ние друго не можем да направим\". Ако няма доверие на потребители и институции, нормалната работа на едно такова дружество е невъзможна. Ситуацията е такава, че изискваше изънредна мярка\", каза още Дончев. Като вземе някой да обяснява, че утре няма да има ток или ще скочи цената на електроенергията, няма потребител, който да е спокоен.\" На въпрос има ли опора Гинка Върбакова във властта, вицепремиерът отговори: \"Не знам за опора на Гинка Върбакова във властта. Позицията и действията на властта не дават повод за подобни укори. Опозицията се опитва да движи политическия дискурс. Това е легитимна политическа технология.\" Томислав Дончев засегна и темата за отношенията в коалицията. \"Вдига се много шум. Имаме ситуация, където отношенията между партньори в коалиция са много вокални. Дори да поражда смут, това гарантира прозрачност. Поне е ясно кой каква позиция има и за какво се бори\", обясни вицепремиерът. По повод изказването на премиера Борисов, че до \"всяка дупка трябва да има полицай или чиновник\" Дончев каза: \"Премиерът Борисов е представител на гражданите. Това е добър стандарт за политическа работа - да се изстисква максимума от всяка институция\". \"Сега знаем кой язовир в какво състояние е. Редно е да бъде намерен ред, където на никой стопанин не трябва да се позволява да се стига до извънредно положение\", добави той.", "date": "2018.03.21", "title": "Томислав Дончев: Още не знаем дали българската държава ще е съдружник в сделката с ЧЕЗ"}
{"url": "http://epicenter.bg/article/Podpisahme-dogovor-s-Rusiya-za-remonta-na-iztrebitelite-MiG-29/149976/2/0", "text": "Днес, 21 март, беше подписано рамковото споразумение за Интегрирана логистична поддръжка на самолети МиГ-29, след като изтекоха всички процедурни срокове за обжалване на обществената поръчка.   Споразумението на стойност 81 милиона лева предвижда доставка на резервни части и на услуги като подмяната на резервните части ще бъде извършвана от българските инженери в авиобазата в Граф Игнатиево. Това съобщиха от пресцентъра на Министерството на отбраната.   По този начин ще бъде осигурена поддръжка и ремонт на 12 бойни и 3 учебно-бойни самолета МиГ-29 за срок от четири години. Така се възстановява летателната годност на изтребителите на ВВС и се гарантира тяхната експлоатация, включително и изпълнението на задачите по охрана на въздушното пространство.   Изпълнител по това споразумение е Руската самолетостроителна корпорация МиГ. Цялата документация за хода на обществената поръчка, решението за избор на изпълнител и рамковото споразумение са публикувани в интернет страницата на Министерството на отбраната, рубрика \"Профил на купувача\", се посочва в съобщението.   Това споразумение не води до отмяна или забавяне на процедурата за придобиване на нов тип многоцелеви боен самолет, подготовката на която е в напреднала фаза и се очаква до края на април да бъде внесена в Народното събрание, уточняват от военното министерство. ", "date": "2018.03.21", "title": "Подписахме договор с Русия за ремонта на изтребителите МиГ-29"}
