{"url": "http://epicenter.bg/article/Balgarski-patnitsi-na-bunt-zaradi-piyan-shofyor-v-avtobusa-im-ot-London/165792/2/0", "text": "Скандал с български автобус в чужбина. Инцидентът е станал снощи на автогара „Виктория” в Лондон. Пътниците се усъмниха, че единият от шофьорите е пиян и извикаха полиция.   От автобусната фирма обаче обясниха, че той е пътувал като пътник. Заради силната миризма на алкохол в автобуса пътниците отказали да тръгнат на път, разказва Вела Ченкова пред БТВ: „Нямахме намерение да си рискуваме живота. Слязохме, извикахме полиция”.   На автогарата полицаите проверяват и двамата. След пробите с дрегера все пак автобусът потегля, но само с един шофьор зад волана – въпреки дългия предстоящ път.   Според Ченкова водачът е имал възможност да преспи само 2 часа.   Пътниците твърдят, че от фирмата им е било казано „да се оправят”. Пред нас обаче заявиха, че въпросния шофьор изобщо не е сядал зад волана. „Той е наш шофьор, но се прибира като пътник за България. Той е служител в нашата фирма, но не е шофирал”, подчерта Кристина Попова от фирмата. Според нея е лично решение на мъжа да пътува с униформа.   Автобусът е тръгнал от Лондон вчера и все още пътува за София.", "date": "2018.10.14", "title": "Български пътници на бунт заради пиян шофьор в автобуса им от Лондон"}
{"url": "http://epicenter.bg/article/Petkovden-e-/165749/2/0", "text": "  Преподобната Петка, наречена още Българска, е родена в град Епиват на Мраморно море през 11-и век. Води благочестив живот, а след кончината й нейните мощи, които притежават целителна сила, се превръщат в символ на борбата за съхраняване на християнската култура от ислямската асимилация. През 1238 г. цар Иван Асен Втори пренася мощите в Търново /днешно Велико Търново/, където се пазят до превземането на града от турците. След дълги странствания през 1641 г. мощите на светицата са положени в катедралата в румънския град Яш, където са и досега.   Празникът в чест на Света Петка - Петковден, се смята за завършек на лятото и есента, а с това и на активния стопански цикъл.   Народът отбелязва Петковден като начало на зимните празници. По традиция се правят курбани, сборове и служби за здраве и плодородие.   В някои райони Петковден е женски празник. Правят се питки, намазани с мед и наречени на светицата. След литургията най-възрастната жена коли петел или кокошка, от които се вари курбан, като това става на високо място или край извор с целебна вода, посочен от светицата. Свещеникът освещава курбана и започва женският празник.    Св. Петка покровителства брака и плодовитостта. В народните легенди светицата се смесва и с духа - покровител на къщата и семейството (затова се явява като змия - пазителка на дома). На Петковден се месят колаци, като най-големият от тях се нарича на св. Петка. Хлябът и къщата трябва да се поръсят със светена вода и цялото домочадие да се поклони трикратно на погачата.   На трапезата трябва да има овче месо, курбан чорба, яхния с праз, сарми   От Петковден до Димитровден (26 октомври) не се работи с вълна, не се крои и не се шие – вярва се, че ако човек облече дреха, шита между тези два големи празника, ще се разболее.   Имен ден празнуват Параскев, Параскева, Парашкева, Пенка, Пенко, Петка, Петкан, Петкана, Петко, Петя.", "date": "2018.10.14", "title": "Петковден e! Света Петка повежда зимните празници"}
{"url": "http://epicenter.bg/article/Valentin-Radev-/165754/2/0", "text": "\r\n \r\n Той посочи, че има сериозни доказателства срещу Северин Красимиров, арестуван за убийството на журналистката Виктория Маринова. \r\n   \r\n Над 80% нещата са ясни – освен ДНК, има и други доказателства, като вещи, които прокуратурата, ако и като намери за уместно, ще съобщи. Не мога да влизам в много детайли, а и не знам всички такива. Младен Маринов може да ви даде много повече информация, но и той ще се въздържи от много неща\", каза Радев. Той добави, че към момента разследването е категорично, че Северин няма съучастник в деянието.  \r\n   \r\n До десетина дни вероятно момчето ще бъде екстрадирано, сигурно с граждански полет, добави той. \r\n   \r\n Бившият вътрешен министър призова в подобни случаи професионалистите от МВР да бъдат оставени да работят спокойно. \r\n МВР трябва да внушава доверие в институциите. МВР помага – не винаги успява, но винаги е насреща, каза още Валентин Радев. \r\n Според него няма опасност етническото напрежение в ромската махала в Русе да ескалира. \r\n   \r\n Цветанов е прихвал нещо за хибридна атака. Той беше в Хага, знае повече. Възможно е да има нещо такова. Може да вярвам. Тове бе коментарът на Валентин Радев на изказването на Цветан Цветанов, че чернилките в международното отразяване на убийството на журналистката Виктория Маринова са били хибридна атака срещу България. \r\n \r\n Валентин Радев каза още, че не знае и на този етап, кой ще е главният секретар на МВР. Заяви, че няма да става зам.-министър. \r\n   \r\n По думите му днес няма отвличания на хора, както е било преди десет години. Убийствата също са намалели няколко пъти в сравнение с 2008-2009 г. \r\n \r\n   \r\n", "date": "2018.10.14", "title": "Валентин Радев за убийството на Виктория Маринова: Над 80% нещата са ясни"}
{"url": "http://epicenter.bg/article/Simeon-Sakskoburggotski-za-tsarskite-imoti--Izvivat-mi-ratsete--Apetiti-vsyakakvi-/165756/2/0", "text": "Never ending story (история без край) – с този израз бившият премиер Симеон Сакскобургготски описва накратко сагата с имотите на царското семейство. След решението на Софийския градски съд, че дворецът „Врана” е на държавата, Сакскобургготски даде    \r\n \r\n \r\n \r\n \r\n   Тази вечер след централната емисия на bTV Новините ще видим bTV Репортерите: Царските имоти.     – Аз вече се уморих обяснявам, защото ми се струва като сага или never ending story. Единствено изхождаме от фактите. Винаги сме считали и сме знаели, че това е нашата къща и нещо частно, но съдейки по онова време, когато държавата реши да одържави всичко през 1947 г., показва, че то не е било държавно. Повече от това като логика мисля, че не може да се добави   ? – Много пъти съм си задавал въпроса, защото от 1998 г. вече всичко живо каза, че някаква си историческа несправедливост била коригирана или изправена, или както и да го наречем. След това, когато сестра ми и аз, решихме да дарим парка на гражданите на София, тогава самият кмет Софиянски вместо да ни благодари, трябваше да каже: „Къде сте тръгнали, ми то не е ваше”.   – Лично аз тогава настоявах да не се навлиза много в тази тема, тъй като бях премиер и ми се струваше неетично да си оправям въпросите. Това беше моето желание. Оттам нататък дали някои административни, как да кажа – ходове, са били предприети, това вече е друго. Няма и думи, с които да окачествя всичко това, но за съжаление, така се случи. А щом като всъщност не е чисто юридически, защото юридическото си е било ясно още от поколенията на баща ми и на цар Фердинанд, мисля, че има начин, по който да се реши по един политически или с някакво договаряне, или въобще, както се прави в други цивилизовани държави.   \r\n \r\n \r\n \r\n \r\n   – С много лица, които отговарят по тия въпроси, съм се срещал, сме разговаряли и съм обяснявал, че това положение наистина не само не е коректно, но не е редно и в крайна сметка трябва да се стигне до някакво решение. Последното беше: „Ами, да изчакаме да мине председателството”. Е, хубаво, всички сме се мобилизирали за успешното председателство, но след това можеше да се започне нещо. Или някой да се обърне към мен и да поразгледаме нещата по един спокоен и нормален начин. Но това не се е случило досега.   – Всичко може да се предположи, защото не е нещо, което е според закона. Започна се да се търси туй много години след 1998 г., когато всички вече бяха казали: „Добре, край!”. Сякаш пък никой друг пък не си е получил бащиното наследство или никой друг не притежава имоти.   – Извиват ми ги всъщност по този начин. Защото 9 години, говоря от фамозния мораториум, вече навлизаме в една изцяло абсурдна ситуация.   –  Карат ми се защо търпя всичко това. И просто недоумяват, защото те са свидетели на това, което съм правил цял живот. Но може би защото това ни е било втълпено, че България преди всичко и човек трябва да стиска зъби понякога. Апетити винаги има, всякакви.   –  (смее се) Вече там не мога да посоча, но човек може да си го представи или да си зададе този въпрос, защото иначе няма обяснение за такъв систематичен и продължителен тормоз. Може би се надяват да си отида от този свят и тогава вече да си кажат: Сега вече free-for-all, както викат американците, но едва ли ще им направя това удоволствие, засега поне се надявам не.  ", "date": "2018.10.14", "title": "Симеон Сакскобургготски за царските имоти: Извиват ми ръцете! Апетити всякакви! История без край"}
{"url": "http://epicenter.bg/article/Elena-Yoncheva--GERB-sa-me-porachali-i-Hekimyan-izpalni-edna-porachka--video-/165758/2/0", "text": "ГЕРБ са ме поръчали и водещият на сутрешния блок на БТВ Антон Хекимян изпълни една поръчка. Така депутатката от БСП Елена Йончева коментира скандала от тази седмица, когато тя напусна студиото на телевизията. Оказа се, че тв водещият не е спазил предварителната им уговорка да говорят за здравеопазването, убийството в Русе и сигнал на БСП в Агенция „Пътна инфраструктура“ за състоянието на пътищата.   „Хвърлих микрофона върху един стол, защото бяха ядосана и честно казано доста разстроена. Ние имахме предварителен разговор с Антон Хекимян предишния ден за темите, по които ще говорим - теми, които смятам, че са важни за обществото. Това е темата за здравеопазването, а не просто че ще внесем вот, защото това не е тема, а информация, която така или иначе вече е публична“, обясни Елена Йончева пред тв „Евроком“.   „Разбрахме се, че ще говорим за здравеопазването, разбира се за случая в Русе. За третата тема му обясних, че имаме намерение да внесем сигнал в АПИ и ще говорим за пътищата. Казах му, че има трета тема за разговор, която е много важна“, разказа депутатката. И допълни, че това е бил разговор между двама журналисти, каквато е и тя, въпреки че е народен представител.   „Смятам, че когато говориш с един колега, когато уточняваш конкретните три теми не може да има само една тема. Вместо това г-н Хекимян направи друго. Чували ли сте този термин в криминалните среди – да те поръчат. ГЕРБ са ме поръчали! Вие ще разберете какво имам предвид скоро. ГЕРБ са ме поръчали и Хекимян изпълни една поръчка“, категорична бе Елена Йончева.   Според нея, екзекуцията на българската журналистика и българското свободно слово за всеки, който се опитва да направи едно разследване, има много измерения. „Не само физически, а екзекуцията може да бъде осъществена по много начини. Да, ГЕРБ са е поръчали, защото те отдавна ме заплашват – с даване на прокурор, със съд по темата за оградата по границата, за водата в Хасково. Предишният здравен министър  ( Николай Петров, б.р. )  каза, че ще ме съди, един вицепремиер  ( Валери Симеонов,  б.р.) два  пъти каза, че ще ме даде на прокурор, а един областен координатор на ГЕРБ ме съди за това, че съм обявила феодалната схема, която е направил в Хасково“, разказа социалистката.", "date": "2018.10.14", "title": "Елена Йончева: ГЕРБ са ме поръчали и Хекимян изпълни една поръчка (видео)"}
{"url": "http://epicenter.bg/article/Korneliya-Ninova--Dokato-az-sam-predsedatel-na-BSP--golyama-koalitsiya-s-GERB-nyama-da-ima/165759/2/0", "text": "Корнелия Нинова заяви, че докато тя е начело на БСП, голяма коалиция между социалистите и ГЕРБ няма да има. Пред тв водещия от „Евроком“ Сашо Диков тя изрази позицията си за подписката на 50 души от Националния съвет на БСП, които излязоха с открито писмо срещу ръководството заради смяната на главния редактор на вестник „Дума“.   „  каза тя. На упреците на вътрешната опозиция, че е нарушен уставът на партията, тя коментира, че трябва да четат по-внимателно, защото той не е нарушен. „ . Постоянното назначаване изисква решение на НС и никой няма намерение да избегне тази процедура. Това временно положение е заради изпитателния срок от 6 месеца, за да видим дали Йордан Мичев ще се справи“, каза Корнелия Нинова.   Тя поясни, че     Този курс се одобрява от членовете на БСП и това, че част от елита на партията не е съгласен, не променя този факт. Работя за партията и членовете ѝ за този курс, с който съм избрана и който съм обещала“, категорична бе соцлидерката.   „  заяви Корнелия Нинова.   Тя припомни нещо, което е казвала публично през последните 2 години –   Смятам, че това е вредно не само за БСП, защото ще ни обезличи.    За  sms- скандала Корнелия Нинова повтори, че в БСП всеки е свободен да пише каквото иска на когото иска. „ Ние не сме казарма, не сме диктатура – всеки да си прави кореспонденция с когото иска“, каза тя. На въпрос кой е писал на премиера Бойко Борисов, Корнелия Нинова отговори, че няма да коментира, но уточни, че има достатъчно информация по случая.  ", "date": "2018.10.14", "title": "Корнелия Нинова: Докато аз съм председател на БСП, голяма коалиция с ГЕРБ няма да има (видео)"}
{"url": "http://epicenter.bg/article/Ivo-Hristov--Ne-vizhdam-shtur-entusiazam-po-mediite--kogato-ubivat-babi-i-dyadovtsi-po-selata/165761/2/0", "text": "Аз съм съгласен с тези анализатори, които казаха, че - при всичкото ми уважение към журналистическата професия, когато убиват редови български граждани, нашите баби и дядовци по селата, нещо не виждам такъв щур ентусиазъм по медиите, но когато е убита една журналистка - безспорно зловещо деяние, някак всички се сетиха, че имаме голям проблем. Това коментира Иво Христов, депутат от \"БСП за България\", в предаването \"Денят започва с Георги Любенов\" по БНТ.   Това закономерно следствие на т.нар. 30-годишни български реформи - унищожаване на службите за сигурност, ликвидиране на апарата на следствието и изхвърляне на професионалисти от системата на МВР, коментира Христов.   Истината е, че сегашната система няма интерес от промяна на статуквото, има сериозна група от хора, които са бенефициенти на това статукво, обясни той.   И когато изведнъж се оказа, че Европа не ни обича толкова, както ни обичаше по време на европредседателството, се нададе вой до Бога. За част от управляващите, които си мислеха, че в Европа просто се чудят как да ги носят на ръце, най-сетне им се отвориха очите, че те гледат на нас със зле прикрито презрение, коментира Христов по повод международните реакции след убийството в Русе.   Европа - такава, каквато я познавахме за последните 25-30 години е приключила, това е повече от сигурно, обясни Христов по отношение на състава на бъдещия Европейски парламент. Ако ние не изработим много бързо собствен имунитет, суверенитет и не си решим системните проблеми като общество, не да ни ги посочват чужденците, защото те ни ги посочват с користни цели, ако ние не си оправим собственото общество, което се намира в ужасно състояние - нас действително не ни чакат добри времена, категоричен е Христов.   БСП дори в най-добрата си кондиция събира около един милион гласове, БСП с един милион гласове никога не може да управлява, тя винаги ще зависи от някой друг, тоест въпросът за съюзника за БСП става централен, ако БСП наистина иска да управлява, а не просто да бъде участник в масовката наречена български политически живот, заяви социалистът.   БСП трябва да се обърне към националните интереси на страната и това означава, че трябва да има най-малкото съюзник, който да е национално отговорен и да стои на патриотични позиции, допълни той.  ", "date": "2018.10.14", "title": "Иво Христов: Не виждам щур ентусиазъм по медиите, когато убиват баби и дядовци по селата"}
{"url": "http://epicenter.bg/article/Plevneliev--Zastavam-s-imeto-si-zad-F-16/165765/2/0", "text": "Росен Плевнелиев препоръча на правителството да закупи изтребители F-16 в рамките на процедурата за превъоръжаване на армията. \"Имам голямото притеснение и съм почти сигурен, че за съжаление предстои България да вземе едно изцяло погрешно решение в областта на самолетите\", каза все пак бившият държавен глава, визирайки офертата за шведските изтребители \"Грипен\".   \"Аз виждам в решението за това дали ще се купи един или друг самолет и геополитика. На източния фланг на НАТО (Румъния, Полша, Гърция, Турция) има само F-16 и няма \"Грипен\". Ако нещо се случи на изток от България, тя трябва да може да допринесе за своята и за колективната сигурност\", посочи бившият държавен глава пред Bulgaria On Air.    По думите му има държави и с \"Грипен\", но те не са на източния фланг, а в Централна Европа. Друг бил въпросът какви са техните коментари относно това доколко са доволни от тези изтребители.    \"Ако се закупи F-16, ние влизаме в клуба на тези, които ще имат способности заедно със своите съседи да бъдат максимално ефективни, ако нещо се случи. F-16 е машина, на която можете да закачите и възможно най-съвременното оборудване\", уточни Росен Плевнелиев.    Според него американският модел е по-добър избор от геополитическа гледна точка, от гледна точка на способности и самочувствие на нашата армия.   \"...Заставам с името си зад това. Но очаквам, за съжаление, да бъде взето друго решение. Очаквам страната ни да закупи една \"бутикова система\" като \"Грипен\", която дългосрочно няма да свърши работата, която се очаква от нея\", добави Росен Плевнелиев.    В началото на месеца в Министерството на отбраната постъпиха офертите на потенциалните държави доставчици - САЩ, с нови самолети \"F-16\" и \"F-18\", Швеция с нови \"Грипен\" и Италия с \"Юрофайтър\". Държавата е заделила 1.8 млрд. лева.    Предстоят преговори с кандидатите. След това ще направи класиране на офертите, което трябва да бъде одобрено от Министерския съвет, а подписаният договор - ратифициран от Народното събрание.", "date": "2018.10.14", "title": "Плевнелиев: Заставам с името си зад F-16"}
{"url": "http://epicenter.bg/article/Prezidentat--Ubietsat-na-Viktoriya-Marinova-tryabva-da-ponese-tsyalata-tezhest-na-zakona/165766/2/0", "text": "Президентът Румен Радев призова съдебната власт и полицията да реши бързо и справедливо случая с убитата Виктория Маринова.   Държавният глава е гост в Троян за 150-годишния юбилей на града. Радев е категоричен, че убиецът на Виктория трябва да понесе цялата тежест на закона. Според него международният отзвук е бил резлутат от кризата в доверието то институциите.   Президентът изказа съболезнования към семейството на загиналата.   От всяка несправедливост боли и това води до възмущение. Случаят разкри огромният дефицит на доверие между институциите както вътре в страната, така и навън. Очаквам органите на реда да покажат на света, че такива престъпления в България се наказват, заяви Радев, цитиран от Нова телевизия.   Той коментира още искането за вот на недоверие в сектора на здравеопазване. По думите му подобен вот не цели сваляне на правителството, а по-скоро трябва да инициира дебат за решаване на проблемите в сектора.", "date": "2018.10.14", "title": "Президентът: Убиецът на Виктория Маринова трябва да понесе цялата тежест на закона (видео)"}
{"url": "http://epicenter.bg/article/Prebiha-brutalnto-kmeta-na-kazanlashko-selo/165757/3/0", "text": "Веселин Андреев, кметът на село Енина от община Казанлък, е приет в болница с тежки наранявания по лицето, съобщи БГНЕС. Инцидентът се е случил снощи, когато в селото са празнували храмовия си празник и годишния си събор.    Група младежи са настояли оркестъра, който е свирил на празника, да продължи, въпреки изтеклото време на поетия ангажимент. Кметът на селото се е намесил и свадата е прераснала в сбиване.   \"Така и не видях кой ме удари. Бяха пияни или дрогирани.“ Това сподели Веселин Андреев за presstv от казанлъшката болница, където в момента е на системи, без опасност за живота му. Той  видял младежи да се карат. Успял да тушира напрежението. Когато тръгнал, последвал и удар. Не можал да разпознае младежът, който го е ударил, нито да разберe защо го е направил. От удара има наранявания по лицето.   \"Чувствам се много обиден\", сподели Веско. От години той организира едни от най-пищните празници на Енина, които са съпроводени с много песни танци, гост изпълнители, карнавални и увеселителни елементи за млади и стари.   Полицията е арестувала участниците в инцидента, който помрачи празника на Енина  ", "date": "2018.10.14", "title": "Пребиха брутално кмета на казанлъшко село"}
{"url": "http://epicenter.bg/article/Shefat-na-Aleksandrovska-bolnitsa--Tryabva-da-se-varne-doverieto-v-balgarskiya-lekar-/165760/4/0", "text": "Опасна тенденция върви от няколко години в София. В столицата се множат кол центровете на никому неизвестни уж инвестиционни посредници от чужбина, които търсят балами- клиенти извън страната , за да ги подмамят да инвестират в изключително опасната игра на валутни курсове, обещавайки им огромни печалби.  FOREX  пазарът отдавна е признат от брокерите по цял свят за един от най-рисковите, а младите, предварително обучени момчета и момичета със слушалки и микрофони на главите притискат с фантастични предложения хора с пари, податливи на агресивна агитация.   Знаете ли кои са E&G Finances? „И и Джи Файненсис“ са кол център, настанен на бул. „Цариградско шосе“ 47А, жк Яворов, София. Компанията е международна, от 3 години е на пазара и управлява няколко платформи, в които клиентите търгуват с  FOREX  и други финансови продукти и услуги. Това е част от презентация на Теодора Димова от екипа на „И и Джи Файненсис“. Тя добавя: „Екипът наброява 120 човека и тъй като обемътработа се увеличава, съществува необходимост от нови попълнения. Търсим най-много  salesexecutives  кадри, занимаващи се с консултиране на клиентите, които търгуват с  FOREX  и осъществяват връзката между компанията и самите клиенти“.   Публиката остава с впечатлението, че тях ще ги консултират мастити пазарни аналитици, но истината е по-друга. Разкрива я Ясен Табаков, мениджър „Продажби“ в същата компания E&G Finances. В свое изявление той казва, че средната възраст на служителите е 23  ( словом – ДВАДЕСЕТ И ТРИ! ) години. Което е изключително притеснително – да довериш парите си на неопитни хора, които някой е назначил без никакви претенции към тях за образование и квалификация.(90% от нашите служители с най-добри резултати са около тази възраст и може би ще им повлияе по някакъв начин за в бъдеще)   А това че са неопитни, личи от казано във видеоклип от Теодора Димова на журналистически въпрос по какви качества подбират хората си. „Кандидатите трябва да имат интерес към тази работа. Държим на много високо ниво на английски език, защото работим в цял свят“.   Значи ако сте научили английски в езикова гимназия или при частен учител, не ви искаме никаква финансова грамотност – добре сте дошли да агитирате балами по цял свят да ви доверят парите си, за да им ги умножите! Това звучи нелепо, но нещастният кандидат милионер от Канада,Занзибар или Сингапур не знае с колко компетентен човек говори по телефона. Пази, Боже!   Интервютата и на двамата служители на кол центъра са публикувани на  jobtiger.tv –  вероятно като жест на сайта към постоянни клиенти. По този начин обаче сайтовете за намиране на работа се превръщат в неволен участник в една незаконна дейност, което подронва престижа им като надеждни източници на работни места.   Неслучайно интерес по този въпрос прояви и председателката на Комисията по бюджет и финанси в парламента г-жа Менда Стоянова. Тя изпрати писмо до Комисията по финансов надзор, на което от КФН й отговориха: „Във връзка с вече постъпил сигнал относно публикувани обяви на сайта  jobs.bg  от работодатели, които търсят служители за извършване на дейност, имащи отношение към търговия с финансови инструменти и предлагане на инвестиционни услуги е направена проверка и отправено запитване до платформата за изясняване на приложимите правилаотносно публикуване на обяви и по-конкретно – дали се предвижда и извършва предварителна проверка на лицата, които публикуват обяви. В тази връзка от Джобс. Бг е получен отговор, в който се посочва, че дружеството действа като доставчик на услуга на информационното общество по смисъла на Закона за електронната търговия ( ЗЕТ )  и съгласно разпоредбата на чл. 17 от ЗЕТ няма задължение да извършва наблюдение на информацията, която съхранява, пренася или прави достъпна, нито да търси факти и обстоятелства, указващи извършването на неправомерна дейност“.   В края на писмото КФН заявява, че „планира извършването на масирани проверки на дружества, които нямат лиценз за предоставяне на инвестиционни услуги“.   Скандалът с подобни дружества има и друга страна. Във форумите зачестяват оплакванията на „невръстните“ служители, че техните шефове са ги подлъгали смело да обещават супер печалби, а когато резултатите са със знак минус, отхвърлят отговорността на управителното тяло и насочват гнева на клиентите към „пчелите-работнички“.   Докога КФН ще търпи подобни безобразия? Не е ли напълно прозрачен порочният затворен кръг – нелицензиран инвестиционен посредник – кол център – набиране на кадри с ниски изисквания и нереалистични обещания – ниско-ниво на експертиза – подвеждане на кандидат-инвеститори – загуби за последните – невъзможност да се търси отговорност?", "date": "2018.10.14", "title": " Расте броят на кол центровете на никому неизвестни инвестиционни посредници"}
{"url": "http://epicenter.bg/article/Upravlyavashtite-v-Berlin-i-Myunhen---pred-izborna-katastrofa/165662/11/0", "text": "Развръзката около съдбата на Ангела Меркел никога не е била толкова близо.   Резултатите от гласуването в двете провинции трайно ще определят поведението на политическите сили и на федерално ниво.   Прогнозите за консерваторите – ХДС на Ангела Меркел и ХСС на Хорст Зеехофер - не са никак обнадеждаващи за двамата лидери. Нещо повече – нито една от утвърдените партии в страната не би могла да си припише някакъв огромен изборен успех. Причината се нарича Алтернатива за Германия – партията, която броени дни преди вота в Бавария е трета политическа сили и в най-богатата немска провинция. Въпреки че срещу нея са обединени всички – от християндемократите през либералите до най-левите.  В Бавария Християнсоциалният съюз – сестринската партия на ХДС, е първа политическа сила, но с рязък спад надолу (в изборите в Бавария ХДС не участва, ХСС прави същото на федерално ниво).   Според последното проучване, публикувано на 11 октомври, партията получава 32,9% (Civey). От началото на годината насам отрицателният тренд е впечатляващ – 41,2% през януари, 44,3% през март, 43,9% през юни, до сегашните по-малко от 33 на сто. Че  , се илюстрира и от присъствието й в Бавария от Втората световна вайна насам. От 1957-а ХСС неизменно излъчва премиер на провинцията, обикновено (с едно изключение) – с абсолютно мнозинство.    Две години по-късно, през есента на 2015-а, поканата на Меркел към прииждащите бежанци, преобърна нагласите на федерално ниво и направи невъзможното – възможно: възходът на Алтернатива за Германия, която се разви от партия, скептична към еврото, до политическа сила с огромен потенциал да атакува статуквото във всички посоки – отношение към мигрантите, към Исляма, към „лъжливата преса“, прикриваща статистическите данни за криминалните престъпления, и така нататък.   АзГ регистрира в последния сондаж най-добрия си резултат за годината от 12,8%.  Втората позиция е за Зелените, които вървят плавно нагоре и в момента имат 18,5%. Четвърти са социалдемократите от ГСДП с 11% (при 20,6% през 2013-я), пети – малката консервативно-либерална формация „Свободни избиратели“ с 9,8%. Свободните либерали и Левите ще се борят за присъствие в парламента, събирайки съответно 6% и 4%.  Засега изглежда очевидно, че ХСС ще трябва да преглътне коалиция със Зелените, ако иска да излъчи следващия баварски премиер. Въпреки различията по въпросите за бежанците и отношенията с бизнеса.  Забележително е, че ниският резултат на социалдемократите не позволява възпроизвеждане на Голямата коалиция на местно ниво.  Особено болезнен е отзвукът в редиците на ХСС, тъй като Бавария е тяхната крепост.   Премиерът на провинцията Маркус Зьодер направи опити да прехвърли вината върху лидера на ХСС и вътрешен министър Хорст Зеехофер. Зеехофер от своя страна отхвърля всякакви намеци за съпричастност към ниското доверие: „През последните шест месеца не съм се намесвал нито в баварската политика, нито в предизборната кампания.“ Зеехофер, който през лятото едва не бутна правителството на Меркел в спора за мигрантите, бе премиер на Бавария до март тази година.  И Манфред Вебер, член на ХСС и кандидат за председател на Европейската комисия, се включи в агитацията, за да даде рамо на съпартийците си. Едно от основните му послания бе, че    Отбелязвайки случая, германските медии не пропуснаха да отбележат червената нишка в сюжета, а именно злоупотребата с еврофондове в България. Реакциите в туитър под поста на Вебер („Шокиран към от случилото се“) съдържат остри упреци към поведението на Европейската народна партия спрямо властта в България.   Предстоят и европейски избори, които могат сериозно да разместят пластовете в европейската политика. Засега    Прогнозите за Хесен също не дават повод за радост: ХДС на този етап събира 29%, ГСДП – 23%, Зелените – 18%, АзГ – 13%. При тези резултати сегашната управляваща коалиция между партията на Меркел и Зелените губи мнозинството си.   Дали резултатите в Бавария и Хесен ще предизвикат политически разговор със силата на катарзис? Или ще се търсят виновници и причини, които да закрепят статуквото до европейските избори?  Анализите на този етап сочат към втората възможност.  Но в медиите се чуват и по-трезви гласове. Наистина ли е виновен само Зеехофер за предстоящата катастрофа в Бавария? Ако беше така, спадът в подкрепата щеше да засегне само ХСС.  Но не е така. На федерално ниво и ХДС, и ГСДП регистрират исторически ниски резултати – 26% за християндемократите и 15% за социалдемократите. Като основна причина за ерозията се сочи цялостната политика на управляващите в Берлин.  Факт е също така, че Бавария бе моторът за затягане на политиката спрямо бежанците – процес, в който активно се включиха и Зеехофер като вътрешен министър, и Зьодер като баварски премиер. Избирателите обаче тълкуват позицията им като предизборна маневра, като подражание на Алтернатива за Германия. А мнозина предпочитат оригинала, а не копието, отбелязват немски медии.  Този въпрос набира скорост. Достатъчно е да припомним, че през септември за първи път в 13-годишното й канцлерство Меркел бе сериозно бламирана при избора на председател на фракцията на ХДС/ХСС в Бундестага.    От своя страна, канцлерката даде знак, че няма да се даде без политическа битка. Тя заяви, че смята канцлерството и партийното лидерство за неразривно свързани. Ерго,   Оттегляне на Меркел като канцлер вещае край на Голямата коалиция. Оттук вариантите са нова управляваща коалиция на ХДС/ХСС със Зелените и свободните либерали, или предсрочни избори с неясен резултат предвид възходящия тренд на АзГ.  Като вариант без сътресения се сочи възможността за доброволно и контролирано оттегляне, при който Меркел посочва за своя наследник сегашния генсек на партията Анегрет Крамп-Каренбауер.  Засега бъдещето на Меркел е под формата на хипотези. Сигурно е обаче, че след края на октомври, с финала на гласуванията в Бавария и Хесен, те ще добият далеч по-голяма плътност.  На ход са 9,5 милиона избиратели в Бавария и 4,4 милиона в Хесен. ", "date": "2018.10.14", "title": "Управляващите в Берлин и Мюнхен – пред изборна катастрофа"}
{"url": "http://epicenter.bg/article/Vasil-Petrov-i-Orlin-Pavlov-v-duet-za-parvi-pat/165790/6/0", "text": "Васил Петров отново ще превърне НДК в елитен джаз клуб за второто издание на спектакъла си „СИНАТРА: ВЕГАС“, създаден в завладяващия дух на 60-те години. В елегантното шоу на 12 ноември в Зала 1 певецът ще представи авторски аранжименти на вечните хитове на Франк Синатра, а един от специалните му гости ще бъде поппевецът Орлин Павлов. Двамата ще изпълнят хита на американската музикална легенда „Luck Be a Lady“, посветен на страстта към жените и хазарта.   Към Васил Петров и Орлин Павлов в спектакъла „СИНАТРА:ВЕГАС“ 2 ще се присъедини и американската блус и соул звезда Брус Джонсън. „Ще пеем, ще си подаваме реплики и ще се шегуваме, точно като по времето на Rat Pack („Бандата на плъховете“) – забавната група от певци и актьори, оглавявана от Синатра“, казва Васил Петров. Неповторимата атмосфера на Лас Вегас ще бъде допълнена от кордебалет в пищни сценични костюми в стила на прочутите „The Rockettes”.   В музикалното шоу „СИНАТРА:ВЕГАС“ 2 ще има и красиво дамското присъствие. Васил Петров ще покани на сцената поппевицата Михаела Филева. Двамата ще изпълнят „Bang Bang (My Baby Shot Me Down)“, парчето на Шер от 1966 година. Песента се превръща в супер хит във версията на Нанси Синатра, а по-късно попада и в саундтрака към филма на Куентин Тарантино „Убий Бил“.   Мегаспектакълът  „СИНАТРА: ВЕГАС“ 2 ще бъде вълнуващ микс от суинг, джаз и боса нова. Музиката ще е под съпровода на „AllStars Биг Бенд”, с диригент Антони Дончев, в който влизат едни от най-добрите джаз музиканти на България.   Режисьори са Румен Григоров и Алекс Борназ, хореограф на пищния балет е Алекс Енева, дизайна на костюмите е на Кремена Халваждиян, идеята  за спектакъла е на Маргарита Тошева, която е и негов продуцент.    Билетите за шоуто вече са в продажба на цени от 30, 40, 50, 60 и VIP - 80 лева, в мрежата на   и Билетен център НДК.", "date": "2018.10.14", "title": "Васил Петров и Орлин Павлов в дует за първи път"}
{"url": "http://epicenter.bg/article/Tramp-posreshtna-v-Beliya-dom-osvobodeniya-ot-Turtsiya-pastor-Andryu-Bransan/165750/7/0", "text": "Президентът Доналд Тръмп посрещна в Белия дом пастор Андрю Брънсън и приветства освобождаването му като огромна стъпка към подобряване на отношенията на САЩ с Анкара, предаде Ройтерс. Брънсън, който се завърна в САЩ с военен самолет от Германия малко преди срещата им, изглеждаше в добра форма и настроение, отбелязва Асошиейтед прес. Той благодари за освобождаването си на Тръмп, на администрацията и на членовете на Конгреса, които се застъпиха за него. \"Вие наистина се борихте за нас\", каза той на Тръмп. \"От турски затвор до Белия дом за 24 часа не е зле\", заяви Тръмп.   Представители на администрацията представят освобождаването на Брънсън като резултат от непреклонната позиция на Тръмп, като изтъкват, че Турция се е опитала да постави условия за свободата на пастора, но президентът твърдо е настоявал това да стане без предварителни условия, посочва АП.  В Овалния кабинет вчера Тръмп наблегна, че не е имало сделка за свободата на Брънсън. \"Водихме дълги и сложни преговори, но ние в тази страна не плащаме откуп. Поне сега\", заяви президентът. Въпреки твърдението си, че не е имало договорености с турските власти, Тръмп намекна, че ще обмисли бъдещето на санкциите, наложени през лятото, за да окаже натиск над Анкара, отбелязва Франс прес. \"Единствената сделка беше психологическа – сега ние имаме съвсем различно отношение към Турция\", каза президентът без повече уточнения.  Малко преди това той заяви в \"Туитър\", че освобождаването на пастора ще доведе до \"добри, може би дори страхотни отношения\" между двете страни и добави че администрацията \"ще погледне санкциите\", на което турският президент реагира доста хладно, като се задоволи само да изрази желание, че двете страни ще продължат да си сътрудничат, \"както подобава на съюзници\", в борбата срещу терористични групировки, но преди това наблегна на независимостта на съдебната система на страната му.   В Овалния кабинет Тръмп изрично благодари за освобождаването на пастора на президента Реджеп Таийп Ердоган, който \"направи това възможно\". \"Това не беше лесно за него\", подчерта Тръмп. Връщането на Брънсън е важен дипломатически успех за Тръмп, който разчита на подкрепата на евангелистите за републиканските кандидати на изборите на 6 ноември, отбелязва АП.   Новината за завръщането на Брънсън на родна земя вчера по обед пръв съобщи виден евангелистки лидер – Тони Пъркинс, президент на Съвета за изследвания на семейството, който написа в Туитър, че току-що е кацнал във военна база край Вашингтон заедно с пастора и съпругата му Норийн.   \"Благодарни сме, че сме в безопасност у дома в САЩ\", написа той. Белия дом потвърди информацията по-късно. Срещата в Белия дом в присъствието на журналисти бе предавана на живо от CNN. Пред камерите Брънсън коленичи и положи ръка на рамото на президента и отправи молитва към Бог да го дари със \"свръхестествена мъдрост\", \"за да може да осъществи своите планове и плановете на тази страна\", както и \"да го защити от клевети и от враговете, които се опитват да му попречат\".   Петдесетгодишният пастор бе задържан през октомври 2016 г. и арестуван през декември. Той бе обвинен във връзки с движението на ислямския проповедник Фетхуллах Гюлен, който живее в изгнание в САЩ и когото Турция обвинява за осуетения преврат през юли 2016 г. Брънсън пристигнал в Турция през 1993 г. и заедно със съпругата си ръководил в Измир църквата Възкресение.   Той бе обвинен също във връзки с поставената извън закона Кюрдска работническа партия (ПКК), която е обявена за терористична организация от Турция, САЩ и ЕС. Прокурорът искаше присъда от 35 години затвор за пастора, но вчера намали искането до 10 години затвор по обвинение в подкрепа на терористична организация без да членува в нея. Прокурорът поиска също домашния арест и забраната за пътуване на пастора да бъдат отменени. В крайна сметка Брънсън бе осъден на три години, един месец и 15 дни затвор, но бе освободен заради времето, което е прекарал зад решетките.   Неговият адвокат каза, че Брънсън е бил отведен у дома си в Измир, а електронното устройство на глезена му е било отстранено. Пасторът е напуснал Турция заради рискове за сигурността му.   \"Той е човек, който обича Турция и искаше да остане тук. Но сега трябва да напусне. Това, разбира се, го натъжава\", добави адвокатът. Американски медии съобщиха, че Белият дом е постигнал \"тайно споразумение\" с Анкара, според което Брънсън ще бъде освободен и някои обвинения срещу него - свалени, в замяна на облекчаване на икономическия натиск върху Турция. По-рано в туит американският президент Доналд Тръмп посочи, че неговата администрация е работила усилено по случая на пастора, но не даде други подробности.   Когато бе запитан дали американските санкции срещу Турция могат да бъдат отменени в замяна на освобождаването на Брънсън, Тръмп заяви, че не е сключвана сделка за свободата на пастора, допълва Ройтерс. \"Няма сключена никаква сделка. Няма сделка. Но ние сме много щастливи да си го върнем и той да е в добра форма\", заяви Тръмп пред журналисти в Синсинати.   По време на задържането на пастора Турция и САЩ си наложиха взаимно санкции и мита върху износа. Безизходицата доведе до валутна криза в Турция, посочва ДПА.   Отношенията между двете съюзнички в НАТО са обтегнати също заради американската подкрепа за кюрдските бунтовници в Северна Сирия, плановете на Турция да закупи руска ракетна система и осъждането в САЩ на ръководен кадър на турска държавна банка по дело за заобикаляне на санкциите срещу Иран.   Освобождаването на пастор Брънсън ще намали напрежението, но политически анализатори отбелязват, че остават много нерешени въпроси, отбелязва Ройтерс.   Вниманието сега може да бъде насочено към съдбата на бивш учен от НАСА, който е с турско и американско гражданство и който се намира в затвор в Турция по обвинения в тероризъм. Освен това са задържани и трима местни служители на американското консулство.   \"Ние се надяваме, че турското правителство бързо ще освободи и останалите задържани американски граждани и местни служители на Държавния департамент\", посочи в Туитър американският държавен секретар Майк Помпейо. Анкара пък настоява за екстрадицията на Фетхуллах Гюлен. Ислямският проповедник, който живее в САЩ от 1999 г., отрича да има нещо общо с опита за преврат в Турция.", "date": "2018.10.14", "title": "Тръмп посрещна в Белия дом освободения от Турция пастор Андрю Брънсън"}
{"url": "http://epicenter.bg/article/Sinat-na-Mihael-Shumaher-triumfira-vav-Formula-3/165770/8/0", "text": "Синът на легендарния седемкратен световен шампион във Формула 1 Михаел Шумахер Мик спечели титлата във Формула 3. 19-годишният пилот триумфира кръг преди утрешното състезание на пистата Хокенхайм, след като завърши втори в днешния втори етап.    Шумахер-младши бе видимо развълнуван след големия си успех. ,,Изключително щастлив съм“, заяви той. ,,Това, което постигна този тим през последната година, е невероятно“, завърши удовлетвореният шампион.   Преди състезанието в неделя Мик имаше преднина от 51 точки пред най-близкия му преследвач и основен конкурент за титлата Даниел Тиктум от Великобритания, но с второто си място той не остави съмнения кой ще бъде новият шампион на Формула 3. Титлата означава и сигурен суперлиценз за младия талант във Формула 1.   Мик Шумахер е роден през 1999 година, една преди неговият велик баща да спечели пет поредни пъти световната титла във Формула 1. Тийнейджърът започва своята състезателна кариера в картинга, когато е на деветгодишна възраст. Той отива във Формула 4 през 2015 година, когато печели първата си етапна победа изобщо в третото състезание през сезона в Ошерслебен, но в последствие завършва десети в генералното класиране след едва два подиума.   Година по-късно той завърши втори в Германия и Италия във Формула 4, а пристигайки във Формула 3 беше 12-ти с едва един подиум. Спекулациите около младия Шумахер го пращат както във Формула 2, така и във Формула 1 от следващия сезон.  ", "date": "2018.10.14", "title": "Синът на Михаел Шумахер триумфира във Формула 3"}
{"url": "http://epicenter.bg/article/Sas-Slava-Racheva-ot-Yaponiya-do-Silistra--seksi-fadroma-tantsuva-v-Haarlem-/165722/10/0", "text": "Няма човек в България, който да не е чувал за първата гостенка в тазседмичното издание на Покана за пътуване. Мнозина я разпознават само по гласа. Тя самата се шегува, че често я спират на улицата с „Извинете, ужасно много ми приличате на една артистка. Ужасно, чак не, но наистина приличам на… Слава Рачева“.   Точно така! В студиото на Покана за пътуване е Педя човек, лакът брада или жената, лежала най-дълго в краката на Чичко Филипов. Цели десетилетия е движила куклата изпод масата, зад която седял легендарният телевизионен говорител.   Слава има 60 години трудов стаж в кукления театър, изиграла е 80 роли и неотдавна навърши 80 години. Тя е все така неудържимо енергична любимка на публикатаи със сигурност е най-подходящият човек да ни разкаже как се пътува с кукли и се играе на екзотични чужди езици. Гласът й ни връща аромата на детство. Как да спрем да я слушаме?!   Традиционната родолюбива рубрика  звучи по нетрадиционен начин. От комплекта Светослав Марков-Теодор Борисов отсъства творческата половинка Тео. Но пък вместо Светослав да си говори сам, аз му задавам въпроси за току-що приключилото представяне на книгата им „50 места от българската история отвъд България“ в Македония. То беше в Битоля, обаче сърце юнашко не трае и господин Марков кръстоса комшийската и околните й държави от Прилеп до Корча и Свети Ахил.   Той споделя впечатления от „българските места“ от Македония, Албания и Гърция, които е открил извън утъпканите пътеки за посещение в съседните страни.    В края на миналото издание на Покана за пътуване обещах да ви разкажа как танцът на една фадрома може да бъде…секси. Уверявам ви, не съм се побъркала. Нито съм прихванала някоя от онези обсебености със сложни латински имена, които обясняват нездраво влечение към огромни машини.   Но нека започна малко по-отдалеч. От градчето Хаарлем в Нидерландия. Негови жители, преселници в Америка, преди няколко века са кръстили на родното си място доста по-прочутия  днес квартал в Манхатън. Но за разлика от известния с най-висок процент престъпност в Съединените щати, в холандския Хаарлем цари провинциален пасторал. На 17 км от Амстердам сякаш потъвате в ласкаво безвремие.   Край река Спаарне се нижат старинни къщи и вятърни мелници. В кадаифа от кокетни улички надничат картинни галерии и приветливи ресторантчета. Тук още от 10-и век правят вълнен текстил и бира, през 17-и век преминават към по-изтънчени стоки като коприна, дантели и дамаски, в последствие стигат до корабостроене, печатарство, обработка на какао и шоколад и производство на машини. Та до ден-днешен. И ако църквата на Свети Баво в центъра на Хаарлем ни връща в ранните години на 15-и век, то японският завод за тежкотоварни чудовища ни изстрелва право в бъдещето.   Започнах своя разказ с пасторални образи от Хаарлем. В покрайнините му, където е заводът на Hitachi  за хидравлични багери, фадроми и машини за дълбоко копаене в мини или прокарване на метро… идилията е почти същата. Зеленина, ведри полянки, бухнали дървета и халета в приветливи цветове, пред които са спрели сякаш на припек новички, грейнали в портокалово  многотонни зверове. В задния двор – странна на пръв поглед картина – разорана пръст, изкопи. Дали не строят нещо ново и заразени от българския обичай не са го обезопасили.   Нищо подобно! Това е … сцената, на която ще ни танцуват багерите и фадромите, докато ние им пляскаме от ложата – специално оборудван амфитеатър с безупречно чисти стъклени стени. Там осъзнах, че оранжевите тежкотоварни бижута могат да бъдат секси, а времето на Гошо Багериста е отминало безвъзвратно.    Представете си машини за строителна механизация по 5-6 тона всяка, които танцуват, докато загребват от рехавата холандска пръст.  Въртят се кокетно, намигат с фаровете и с хирургическа точност изкопават бразда, дълбока точно 22 см. По какво разбирам ли? Ами на голям екран се вижда детайлно тъчскрийна на багера, на който са зададени нужните параметри.   Запознавам се с г-н Макото Ямазава, директор на японския концерн Hitachi за Европа и след като се уверявам, че високотехнологичните зверове са защитени от хакерска атака и няма да хукнат сами по улиците, го питам как един японец се потапя в различна култура. Оказва се, че се наслаждава на всяка различност и добавя: „Харесвам България. Обичам хората и тяхното гостоприемство“.    От толкова високи технологии човек ожаднява и къде може да опита от местната холандска бира, ако не… в църквата.  Йопен керк е стар храм и манастир, превърнат в заведение, където варят пиво по рецепта от 1407 година направо пред очите на посетителите. Името идва от 112-литрови бурета, с които монасите са превозвали прочутата хаарлемска бира.    И понеже в Холандия очевидно свещениците са по-широко скроени, спомената вече църква Свети Баво керк е приютила модернистични инсталации под надслов „Черната Мадона и истината“. Върху 7-вековни надгробни плочи  са разположени две огромни обувки с токчета, шал и надпис „Пепеляшка в полунощ“. Под витраж на средновековни светци е инсталирана закачалка с овесена на нея черна престилка, наречена „Мадоната не работи вече тук“. Пред кутия за дарения за сираците от 1434 година авангардистът Кевин Пауър е поставил приведено чучело с метла – Чистачката.   И това не предизвиква религиозен гняв, а само търпимост към изкуството, което води млади хора в църквата.   Припомням, че страницата на Покана за пътуване във Фейсбук няма почивен ден ", "date": "2018.10.14", "title": "Със Слава Рачева от Япония до Силистра, секси фадрома танцува в Хаарлем "}
{"url": "http://epicenter.bg/article/Misis-Balgariya-2017-chete-lektsii-za-energiyni-proekti/165778/10/0", "text": "Енергийният експерт Ирина Белчева ще бъде специален гост – лектор на есено–зимната семинарна сесия на Пауър Енерджи Груп ЕООД.   Красивата блондинка,  която е Мисис България Свят 2017 г. и Бизнесдама на Света за 2018 г. ще бъде специален гост – лектор на семинарите на тазгодишната сесия на компанията.   Тя е държавен служител – Главен експерт в Министерство на енергетиката, с дългогодишен стаж в Енергетиката. Работила е също като проектант и е дипломиран магистър електро инженер по специалността Електроенергетика. Завършила е Технически Университет – София. Има специализация по Електрически мрежи и системи и защитена втора магистратура по Бизнес Администрация.   Като гост – лектор на семинарите инж. Ирина Белчева ще направи анализи, коментари и прогнози по актуални теми и въпроси свързани с българската и световна енергетика и проектиране! На сесията ще вземат участие и редица други специалисти в тази област.   Очаквайте допълнителна информация, както и програмата на официалната страница на фирма Пауър Енерджи Груп ЕООД, съвсем скоро.   ", "date": "2018.10.14", "title": "Мисис България 2017 чете лекции за енергийни проекти"}
{"url": "http://epicenter.bg/article/Uspeshna-sedmitsa-s-kritichna-nedelya/165794/10/101", "text": "Новата седмица ще донесе успех и позитивизъм, както и добри възможности да реализирате част от нещата, които сте си набелязали. Започваме със силен активен ден, след който ще имате възможност да преживеете, щастие, победа и успехи.   През целия период има само един критичен ден в края на седмицата, в който ако си почивате и не преекспонирате нещата, може да се окаже, че е бил полезен за вас.     Дневно предназначение: Днес ще преживеем силен ден, който ще даде възможност за справяне с много неща едновременно. Нумерологичната карта е активна и благославя социалните дейности. Успехът на деня ще се прояви в много области, като дома, семейството, социалните изяви, търговията, пътувания в чужбина, изложби, онлайн събития, капиталовложения, изпити, конкурси и др. Ако проявите професионализъм в работата, ще имате възможност за много добри постижения. Използвайте силата и мощтта на деня за да овладеете важна ситуация и да покажете кой е по-добър в ситуацията. Основна цифрова характеристика – 1, 2, 3, 5, 6, 7, 8, 9 Денят започва позитивно, с красота и шеги и завършва с работа и приятно занимания. Часова характеристика: 00.00– 6.00 ч. Време за преживяване на радост и прекрасни мигове 6.00 – 12.00 ч.- Сутринта ще е активна, с възможност за неочаквани новости и запознанства. Разчитайте на себе си и свършете нещата сами. 12.00 – 18.00 ч. – Може да се възползвате от помощта на втори човек, да проведете успешни преговори или разговор, в който да поставите правилата си .  18.00 – 24.00 ч. – Вечер за работа, която може да съчетаете с прияна среща или занимание.Съдбовно правило: Концентрацията е основа за успеха! Мото: Проявата на ум и интелигенстност ми осигуряват успеха! Позитивно утвърждение: Аз съм заслужен победител!      Дневно предназначение: Ден, предназначен за преживяване на щастие, работа и възможност да изпъкнете пред другите. Дневната нумерологична карта ще ви подсигури добри възможности за натрупване на имидж, авторитет и финанси. Нещата ще стават от само себе си, лесно и с успех. Най- полезни и успешни ще бъдете ако извършвате дейност на място от дома или офиса. Денят благославя раждане на деца или занимания с тях. Основна цифрова характеристика – 1, 2, 3, 6, 7, 8, 9 Днес ще станем свидетели на  големи очаквания и ново запознанство.   Часова характериатика:  00.00 – 06.00 ч. Денят започва с мечти, очаквания и големи надежди свързани с проява на претенции. 6.00 – 12.00 ч. Успешна сутрин, всичко в работата започва да се нарежда. Подходящ период да уредите нещо свързано с документи, скициране на дом или офис. 12.00 – 18.00 ч. Време за срещи, говорене и търговски договорки на които се залагат големи надежди. 18.00 – 24.00 ч. Спокойна и уютна вечер с възможност за преживяване на на ново запознанство. Съдбовно правило: Правя нещата, които ме карат да се чувствам щастлив! Мото: Днес всичко се подрежда! Положително утвърждение: Посрещам новостите с любов и благодарност!      Дневно предназначение: Днес трабва да се възползвате от нещата, които сами сте създали. Успехът ще се прояви чрез добра комуникация, търговия, изнасяне на лекции, както и правилен обмен на информация и общуване. Дневната нумерологична карта активира образуване на поток, чрез който да дадете или получите помощ. Бъдете подготвени, че в резултат от вашата работа, някой друг може да получи дивиденти и си подгответе резервен план, в случай, че първият не проработи. При спорове и конфликти може да се стигне до разрив в отношенията.   Спазвайте уговорките и бъдете коректни. Основна цифрова характеристика – 1, 2, 3, 7, 8, 9 Със започването на деня акцента ще бъде семейството и мисълта за това колко много задачи имате да свършите. Не бъдете максималисти и приемете, че не е лошо и някой друг да има полза от вас.   Часова характеристика: 00.00 – 6.00 ч. Денят започва с много задачи и правене на списък. 6.00 – 12.00 ч. Сутринта се налага да свършите всичко сами и да носите отговорност за действията си. 12.00 – 18.00 ч. В тези часове е подходящо да водите разговори и да избирате от две възможности. Друг човек ще се намеси в делата ви и ще определи правилата. 18.00 – 24.00 ч. Време за семейство и спазване на обещаното. Съдбовно правило: Спазвам договорките си! Мото: Днес търся доброта нявсякъде! Позитивно утвърждение: Когато на другите им е добре- тогава и на мен ще ни е добре!      Дневно предназначение: Днешният ден ще активира голямо желание за оправяне на нещата. Възползвайте се от амбицията за подредба в дома, офиса и документите. Действайте според направените обещания и не се отказвайте малко преди края. Аспекта носи както успех, така непълна реализация. Опитайте да сложите ред в нещата си. Основна цифрова характеристика – 1, 2, 3, 8, 9 Планувайте максимално добре деня си, за да можете да получите нужното ви за момента. Шансът и късметът са на ваша страна.   Часова характериатика: 00.00 – 06.00 ч. Денят започва трудно, но в крайна сметка всичко се подрежда. 6.00 – 12.00 ч. Успешна сутрин, всичко в работата започва да се нарежда. Подходящ период да уредите нещо свързано с документи, скициране на дом или офис. 12.00 – 18.00 ч. Време за срещи, говорене и търговски договорки. 18.00 – 24.00 ч. Спокойна и уютна вечер с възможност за преживяване на удовлетворение, хармония и баланс. Съдбовно правило:Спазвам обещаното! Мото: Днес държа положителни мисли в съзнанието си! Положително утвърждение: Хубавите ми мисли привличат добри неща!     Дневно предназначение: Днес е най-добрият момент през седмицата за чистене, миене, подреждане и извършване на ремонтни дейности. В случай, че решите ще имате възможност да свършите всичко в тези области. Нумерологичната карта активира споделяне, даване на обяснения, изслушване и проява на съчувствие и съпричастност. Препоръчва се хронично болните хора да не се преуморяват и да помислят за здравето си. Може да планувате посещение при лекар и започване на лечение. Основна цифрова характеристика – 1, 2, 3, 4, 8, 9 Денят ще започне бодро и ще завърши с умора. Момента е благоприятен за лечебни водни процедури и профилактика на здраве.   Часова характеристика: 00.00 – 6.00 ч. Денят започва спокойно, балансирано и хармонично. 6.00 – 12.00 ч. Сутринта ще е активна, с възможност за неочаквани новости и запознанства. 12.00 – 18.00 ч. Може да се възползвате от помощта на втори човек, съобразете се и обсъдете всичко, което искате да направите. Бъдете внимателни относно емоциите си в любовта и знайте, че сега не е точният момент за изглаждане на взаимоотношенията. 18.00 – 24.00 ч. Вечер за партньорство, проява на мнителност и правене на уговорки. Съдбовно правило: Проявявам разбиране и любов към всеки, който се нуждае! Мото: Най-силното лекарство е радостта ! Позитивно утвърждение: Доброто е магия, с която човек превръща отрицателните сили в положителни.      Дневно предназначение: Днес ще имате шанса да направите избор на възможност, която ще бъде наложена от друг човек. Нумерологичната карта е с активен характер и може да доведе до проява на налагане и противоречие. Бъдете предпазливи и внимавайте да не станете жертва на манипулации. Ще се наложи да спазвате правилата за движение ако не желаете да бъдете санкционирани. По-добре предвидете повече време за предвижване между спещите, защото има възможност да попаднете в задръстване. Активират се бартери, търговия и споделяне на информация. Основна цифрова характеристика – 1, 2, 3, 4, 5, 8 Ако желаете да съхраните себе си, бъдете изрядни в дейности свързани с точно определени правила. Денят започва с обсъждане и обвинения и свършва добре с възможност за намиране на баланс.   Часова характериатика:  00.00 – 06.00 ч. Преживяване на неодобрение, критика и обвинения. 6.00 – 12.00 ч. Активна и успешна сутрин, нови преживявания свързани с втори човек, който диктува ситуацията. 12.00 – 18.00 ч. Момент за манипулация, срещи и търговски сделки. 18.00 – 24.00 ч. Спазване на правила, баланс и справедлив тон. Моментът е благоприятен за пътуване и обмен на информация. Съдбовно правило:Спазвам правилата! Мото: Ценя и възможностите! Положително утвърждение: Не се бъркам в чужди работи!      Дневно предназначение: Завършваме седмицата с единственият критичен ден за преиода. Дневната нумерологична карта активира сблъсък. интриги, клюки и противоречия. Бъдете внимателни по пътищата - има възможност за катастрофа. Моментът не е подходящ за изясняване на любовни отношения. За да предотвратите скарване с важен за вас човек, по-добре избегнете среща днес. Използвайте деня за почивка и спане, които ще ви подсигурят по-благоприятно и спокойно преживяване. Основна цифрова характеристика – 1, 2, 3, 4, 5, 6, 8 Силен ден, който ще доведе до промяна в любовта и решенията. Активират се проблеми със сърце и кръвно налягане. Хронично болните да извършат профилактика.   Часова характеристика: 00.00 – 6.00 ч. Денят започва спокойно, балансирано и хармонично. 6.00 – 12.00 ч. Сутринта ще е активна, с възможност за неочаквани новости и запознанства. 12.00 – 18.00 ч. Може да се възползвате от помощта на втори човек, съобразете се и обсъдете всичко, което искате да направите. Бъдете внимателни относно емоциите си в любовта и знайте, че сега не е точния момент за изглаждане на взаимоотношенията. 18.00 – 24.00 ч. Вечер на страстта, забавленията и купона. Бъдете по-обрани в случай, че не желаете да станете обект на обсъждания, клюки и интриги. Съдбовно правило: Обичай, за да бъдеш обичан ! Мото: Любовта е глуха за всички лоши и обидни думи! Положително утвърждение: Днес съм господар на емоциите си. Изказвам само позитивни думи !    ", "date": "2018.10.14", "title": "Успешна седмица с критична неделя"}
{"url": "http://epicenter.bg/article/Keniets-specheli-Maratona-na-Sofiya/165780/8/0", "text": "Кениец спечели Маратона на София с нов рекорд. Очаква се движението в центъра на столицата да бъде пуснато, предаде БНР.   Стивън Киплагат от Кения спечели тазгодишното издание на маратона като преодоля класическата 42-километрова дистанция за 2 часа и 14 минути и така подобри с 43 секунди досегашния рекорд. Втори финишира негоят сънародник Абел Роб, а трети - Нуени Редуан от Мароко.   В надпреварата при жените Рут Матебо (Кения) спечели състезанието за втора поредна година.    В полумаратонската дистанция отново кенийци оглавиха класирането. На трето място се класира българинът Иво Балабанов.   В бягането на 10-километровата дистанция, обаче, доминираха българите. При мъжете победи Митко Ценов, а при жените - Радосвета Симеонова.    Рекорден брой участници се включиха тази година в Маратона на София - над 5000, от 47 държави.    Стартът на класическата дистанция беше даден в 10 часа пред националния стадион „Васил Левски”. Тази година броят на участниците е рекорден, обясни Анатолий Илиев от организаторите, секретар на \"София - европейска столица на спорта\": \"Бегачи от 47 държави от четири континента, рекорден брой - 1 600 са само на десет километра. На трикилометровата дистанция на 1 400 приключихме записването, защото повече нямаше време.\" Участват отбори на различни организации, фирми. Има и отбор на пандата: Десислав Ханджиев: \"За първи път участвам на Софийския маратон тази година на дистанция десет километра и половина. Ние сме за подкрепа на горите, фондация \"Отбор на пандата\". Инициативата наистина е благородна - за опазването на природата на България.\" Сред участниците имаше доста деца и дори мъж на патерици: \"Има атмосфера в цялата организация и повече хора идват.\" Организаторите обявиха, че движението ще бъде пуснато в 15:30 часа. По-рано Столична община съобщи, че въвежда организация на движението във връзка с маратона \"София 2018\": Спортното събитие продължава  от 10.00 до 16.00 ч. днес по следния маршрут: старт при северозападното пътно платно на бул. \"Евлоги и Христо Георгиеви\" пред националния стадион \"Васил Левски\", по северозападното пътно платно на бул. \"Евлоги и Христо Георгиеви\", по ул. \"Проф. Фритьоф Нансен\", наляво по тротоара на бул. \"Патриарх Евтимий\", наляво по източното пътно платно на бул. \"Витоша\", наляво по западното пътно платно на бул. \"Пенчо Славейков\". От там участниците ще продължат надясно по северното пътно платно на бул. \"България\" до бул. \"П.Ю.Тодоров\", обратно по южното пътно платно на бул. \"България\", надясно по бул. \"Петко Каравелов\", наляво по бул. \"Арсеналски\", наляво по бул. \"Черни връх\", надясно по югоизточното пътно платно на бул. \"Евлоги и Христо Георгиеви\", надясно по западното пътно платно на бул. \"Драган Цанков\" до ул. \"Митрополит Кирил Видински\", обратно по източното пътно платно по бул. \"Драган Цанков\", надясно по югоизточното пътно платно на бул. \"Евлоги и Христо Георгиеви\"до Орлов мост, преминава по пешеходната зона, по северозападното пътно платно на бул. \"Евлоги и Христо Георгиеви\" до Национален стадион \"Васил Левски\", където е финалът.   Беше забранен престоят и паркирането на пътни превозни средства от 00.00 ч. до приключване на маратона по трасето му. Променени бяха частично и маршрутите на автобуси с номера 9, 72, 75, 76, 84 94, 102, 184, 204, 505 и 604, както и на автобусна линия 10ТМ.  ", "date": "2018.10.14", "title": "Кениец спечели Маратона на София"}
{"url": "http://epicenter.bg/article/Novak-Dzhokovich-grabna-rekordna-titla-v-Shanhay/165786/8/0", "text": "Новак Джокович спечели 32-а титла от серията \"Мастърс\", след като победи Борна Чорич с 6:3, 6:4 на финала на надпреварата с награден фонд 7 милиона долара в Шанхай.   Така Джокович триумфира за рекорден четвърти път в турнира след 2012, 2013 и 2015 година, а с общо 72-ия трофей в кариерата си той се доближи само на 35 точки от лидера в световната ранглиста Рафаел Надал (Испания) и има всички шансове да завърши годината като номер 1.   Поставеният под номер 2 белградчанин пласира 7 аса, като взе 29 от 32 разиграни точки при вкаран първи сервис и не допусна пробив.   След равностойно начало и 2:2 Джокович вдигна темпото и взе шест от следващите седем гейма, с което спечели първия сет и поведе с 2:0 във втория. До края той запази предимството си и 31-годишният сърбин не допусна пробив в целия турнир в общо 47 сервис гейма, като продължи серията си на 18 поредни победи в Тура.", "date": "2018.10.14", "title": "Новак Джокович грабна рекордна титла в Шанхай"}
{"url": "http://epicenter.bg/article/Navalni-be-osvoboden-sled-dva-mesetsa-prekarani-v-zatvora/165752/7/0", "text": "\r\n \r\n   \r\n Навални бе задържан заради акция срещу повишаването на пенсионната възраст, която бе замислена да съвпадне с регионалните и местни избори в началото на септември. Задържането бе извършено минути след като излезе от ареста, където прекара 30 дни заради неразрешен протест през януари, на който призовава за бойкот на президентските избори на 18 март. Навални се кандидатира на тях, но не бе допуснат до участие заради присъда, която той отхвърля като политически мотивирана. \r\n Властите засилиха натиска срещу главния противник на президента Владимир Путин, след като рейтингът на Путин спадна заради много непопулярната пенсионна реформа, отбелязва АФП. \r\n   \r\n Излизайки днес на свобода, Навални благодари на привържениците си на подкрепата и заяви, че според него за последните 50 дни, докато не е бил на свобода, руснаците са станали свидетели на много доказателства, че режимът \"окончателно е деградирал\" - от провали в разузнаването до провали в космическия отрасъл, съобщи руската телевизия \"Дожд\", цитирана от БТА. \r\n", "date": "2018.10.14", "title": "Алексей Навални бе освободен след 50 дни в ареста"}
{"url": "http://epicenter.bg/article/Klyuchovi-izbori-v-Bavariya/165753/7/0", "text": "В германската провинция Бавария се провеждат регионални парламентарни избори, а вотът може да сложи край на еднопартийното управление на консервативния Християнсоциален съюз (ХСС). Допитвания показват, че ХСС, който от десетилетия управлява Бавария и на федерално ниво, е в коалиция с Християндемократическия съюз /ХДС/ на канцлерката Ангела Меркел, ще получи само 33 процента на регионалните избори, предаде ДПА. Това ще е най-слабият резултат на ХСС, която е въплъщение на Бавария и доминира в провинцията от създаването си след Втората световна война. Има опасност ХСС да загуби абсолютното си мнозинство и това ще е исторически момент, обобщават политически експерти, цитирани от Франс прес. ХСС е бил на власт без прекъсване от 1958 г., най-често с абсолютно мнозинство. Сега съюзът се състезава със Зелените, които може да спечелят 18 процента, и с големия си кошмар - крайнодясната Алтернатива за Германия. Тя е във възход след пристигането на над 1 милион чужденци във федералната република през 2010-2016 г. и може да получи 16 на сто от гласовете. В регионалните избори участват също Германската социалдемократическа партия, Свободната демократическа партия, Левите и Свободни избиратели на Бавария - центристи, които от 2008 г. са трета политическа сила в баварския парламент, след ХСС и ГСДП. Бавария е втора по големина германска провинция по територия и равнище на икономиката си, тя е и регионът с най-ниска безработица. Всеки кандидат за депутат в регионалния парламент трябва да спазва местните ритуали: да разговаря с избиратели на местния диалект в традиционни шатри на халба бира, с типично баварско облекло. 51-годишният водещ кандидат в листата на ХСС е Маркус Зьодер, който сега е министър-председател на Бавария. Въпреки че е в коалиция с ХДС на Меркел в Берлин, той и политическата му сила от три години не спират да критикуват канцлерката заради мигрантите и я обвиняват в прекалена толерантност, пише БТА.", "date": "2018.10.14", "title": "Ключови избори в Бавария"}
{"url": "http://epicenter.bg/article/NASA-pak-shte-izpolzva-ruski-raketi/165774/7/0", "text": "Шефът на Американската космическа агенция (НАСА) Джим Брайдънстайн похвали руската космическа програма и каза, че очаква нов екипаж да отлети за Международната космическа станция през декември, въпреки аварията с ракета.   „Предчувствам, че отново ще летим с ракета\" Союз \"и нямам причина да вярвам в този момент, че това няма да се случи по график\", каза той пред репортери.   Шефът на НАСА разговаря с репортери в посолството на САЩ в Москва ден след като авария с ракета „Союз“ накара руският космонавт Алексей Овчинин и американският астронавт Ник Хейг да направят аварийно кацане малко след излитане от Казахстан. Двамата се приземиха невредими.   Това беше първият подобен инцидент в руската постсъветска история – безпрецедентен неуспех за космическата индустрия в страната. Ракетата \"Союз\" понастоящем е единствената връзка в света към Международната космическа станция, а аварията ще засегне както НАСА, така и работата на орбиталната лаборатория. Брайденстайн, който посещава Русия и Казахстан за първи път, откакто оглави НАСА тази година, наблюдаваше пуска на злополучния полет от космодрума Байконур с руския си колега Дмитрий Рогозин.   Със следващия пуск на ракета „Союз“ на 20 декември е планирано на МКС да бъде изведен нов екипаж.", "date": "2018.10.14", "title": "НАСА пак ще използва руски ракети"}
{"url": "http://epicenter.bg/article/22-migranti-zaginaha-v-katastrofa-v-Turtsiya/165775/7/0", "text": "Най-малко 22 нелегални мигранти, включително деца, са загинали, а 13 са ранени при катастрофа на камион в района на град Мендерес в западния турски окръг Измир рано тази сутрин.   Камионът, който пътувал от Айдън за Измир, излязъл от пътното платно и се преобърнал. Според Ройтерс, след като пробил мантинелата, камионът е паднал в напоителен канал, който се намирал на 20 метра под равнището на пътя.   На мястото на катастрофата са изпратени полицейски коли и линейки. Засега няма официална информация за националността на пострадалите, съобщи БТА. Не е установена и причината за катастрофата.   Продължават опитите за извличане на мъртвите и ранените, затиснати от останките на камиона.", "date": "2018.10.14", "title": "22 мигранти загинаха в катастрофа в Турция"}
{"url": "http://epicenter.bg/article/Predskazanieto-na-Stivan-Hoking---Superchovetsi--shte-prevzemat-sveta-/165785/7/0", "text": "Нова раса от „суперчовеци”, която постепенно ще унищожи останалата част от човечеството – за това е предупредил ученият Стивън Хокинг в последните месеци от живота си, съобщават световните агенции.   Ученият, който почина през март, остави поредица от статии, изразяващи притесненията му от последствията, които ще настъпят, ако генното инженерство продължи да се развива без регулации.   В последната си книга „Отговори на фундаменталните въпроси” професор Хокинг рисува хипотезата, според която е възможно в бъдеще богатите да започнат да променят своята ДНК и тази на децата си, за да създадат „суперчовеци”, които ще са по-интелигентни и ще живеят по-дълго.   Според учения дори законите за генното инженерство да бъдат променени, все пак ще се намират хора, готови да нарушават правилата в своя полза.   „След появата на суперчовеците, ще възникнат редица значителни политически проблеми с неподобрените хора, които няма да могат да се състезават с тях. Подразбира се, че те постепенно ще изчезнат или ще станат несъществени. Вместо това ще се появи раса от самосъздали се същества, които ще се самоусъвършенстват дори с по-голяма скорост”, пише Хокинг.   В друга статия ученият прогнозира, че в рамките на XXI век хората ще открият как да модифицират интелекта и инстинктите си, да подобряват паметта, устойчивостта на болести и продължителността на живот.   В подкрепа на твърденията си авторът на „Кратка история на времето” дава за пример „Криспър” – технология, която позволява на учените да променят или премахват „лошите” гени от ДНК, пише БГНЕС.", "date": "2018.10.14", "title": "Предсказанието на Стивън Хокинг: „Суперчовеци” ще превземат света "}
{"url": "http://epicenter.bg/article/Kosovo-shte-ima-armiya-do-kraya-na-noemvri/165788/7/0", "text": "Косовският вицепремиер Фатмир Лимай заяви, че тази година със закон ще бъде формирана косовска армия, уточнявайки, че това може да стане до края на ноември, съобщи косовската телевизия РТК, цитирана от БТА. \"Има три неща, които очакваме - либерализация на визите, формиране на армия и членство в Интерпол\", каза Лимай.   В началото на месеца косовското правителство внесе в парламента три законопроекта, свързани със Силите за сигурност на Косово, един от които се отнася за трансформирането на леко въоръжените Сили за сигурност в пълноценна армия.   Предположението на Лимай, че законопроектът може да бъде гласуван до края на ноември, бе потвърдено и от депутата от управляващата Демократическа партия Мергим Лющаку, който определи като краен срок датата 28 ноември, празнувана като Ден на албанското знаме.   През последните месеци напрежението между Косово и Сърбия се повиши значително. Белград настоява за повече права за косовските сърби и се опасява от опит те да бъдат прогонени от своите селища, докато Прищина вижда в случващото се опит за реванш след конфликта от края на 90-те.   Един от вариантите за туширане на напрежението в по-дългосрочен план е размяна на територии между двете страни т.е. провинциите с косовски сърби да отидат в Сърбия, а компактно албанските райони на западната ни съседка да станат част от Косово. Има обаче политическите кръгове и от двете страни на границата, които са категорично против.", "date": "2018.10.14", "title": "Косово ще има армия до края на ноември"}
{"url": "http://epicenter.bg/article/Istoricheski-proval-na-sayuznika-na-Merkel-na-izborite-v-Bavariya/165793/7/0", "text": "Християнсоциалният съюз, главният консервативен съюзник на Ангела Меркел, претърпя днес исторически провал на регионалните избори в Бавария и отслаби допълнително правителството на германската канцлерка, предаде Франс прес.   На регионалните избори баварските избиратели наказаха съюзниците на Меркел. ХСС - сестринската партия на Християндемократическия съюз (ХДС) на Меркел и неин коалиционен партньор във федералното правителство - бе доминиращ в провинцията от 50-те години на миналия век. Днес той получи 35,5 на сто от гласовете и остава първа политическа сила, но с 12 процента по-малко в сравнение с изборите през 2013 г. и губи абсолютното си мнозинство в регионалния парламент.   Това е най-лошият резултат на ХСС в Бавария, в чийто парламент партията имаше абсолютно мнозинство през последните 56 години (с изключение на пет) и управляваше процъфтяващата германска провинция в продължение на 61 години. Сега ХСС ще трябва да търси некомфортна коалиция с една или повече други партии.   \"Това е горчив ден за Християнсоциалния съюз\", каза неговият генерален секретар Маркус Блюме. Лоша новина за г-жа Меркел е, че и другият й партньор в германската управляваща коалиция - социалдемократите, понасят удар с получените 9-10 процента от гласовете, отбелязва АФП.   Печеливши от изборите са Зелените, които стават втора политическа сила с 18-19 на сто от гласовете, и крайнодясната Алтернатива за Германия, която е против Меркел и против имиграцията и получава 11 на сто от гласовете. Независимите консерватори - Свободните избиратели на Бавария, взимат 11,5 процента, а последни са Свободните демократи с 5 на сто.   Възможни партньори на ХСС са Свободните избиратели - местна дясноцентристка партия, и Свободните демократи, прогнозира Асошиейтед прес. Друга възможност са Зелените, които по традиция са опоненти на ХСС, имат по-либерален подход към миграцията и поставят акцент върху екологичните проблеми.   Предстои да се види дали и как резултатите от изборите в Бавария ще се отразят на стабилността на правителството на Меркел. \"Вторичните трусове\" от тези избори могат да се забавят, защото на 28 октомври ще има регионални избори и в съседната провинция Хесен, добавя АП.   Християнсоциалният съюз е основан през 1945 година като Християнконсервативна народна партия, ХСС е смятан за баварската политическа \"посестрима\" на Християндемократическия съюз (ХДС). Причината: за ХСС могат да гласуват единствено избирателите в Бавария, а консерваторите в останалата част на Германия гласуват за ХДС, отбелязва Дойче веле. Тъй като ХСС е на власт от почти 60 години, политиката на тази партия до голяма степен моделира Свободната държава Бавария. На изборите за Ландтаг (провинциален парламент) тази неделя ХСС ще се бори за запазването на властта.", "date": "2018.10.14", "title": "Исторически провал на съюзника на Меркел на изборите в Бавария"}
{"url": "http://epicenter.bg/article/Ognyan-Minchev--Siderov-i-Bareov---konservatori--Tova-povedenie-sazdava-tsinizam-/165751/11/0", "text": "„В България твърде често \"либерал\" или \"консерватор\" се става така, както ибрикчиите тръгват след пашата. Смени се пашата, сменя се пътят, сменят се паролите, нова музика свирят зурните, но ибрикчията дига ибрика и тръгва - след новия \"паша\"... Само келепирец да капне. Смешно е, но не е безвредно”, казва политологът Огнян Минчев, коментирайки поредните мераци на Волен Сидеров да се представя за консерватор и заедно с Бареков да правят предизборен съюз. „Това поведение създава цинизъм. Това поведение праща послание - майната им на всичките \"идеи\", \"ценности\", дилеми... Удари едно текме на досегашните - пък се нареди на софрата със следващите. Точно текме - не е метафора, за магарета става дума. Не може една демокрация - пък и не само демокрация - да не бъде фасадна, докато различията и споровете в нея се изчерпват с дилемата кой колко ще завлачи от държавната софра. А като ги гледате тия, мислите ли, че нещо друго ги интересува или някога ще ги заинтересува? Затова, не вярвайте на етикети. Слушайте кой какво приказва и как го приказва - а и най-вече какво прави. Защото, известно е, личи си, когато някой говори истината - своята, и когато лъже. Останахме една шепа хора. И все по-прости и нахални магарета ни лъготят”, казва политологт.", "date": "2018.10.14", "title": "Огнян Минчев: Сидеров и Бареков - консерватори?! Това поведение създава цинизъм!"}
{"url": "http://epicenter.bg/article/Prof--Iskra-Baeva--/165764/11/33", "text": "  В средноголяма държава като България, при това разположена в толкова важен геополитически регион като Балканите, отношението към другите държави, особено към великите сили, винаги поражда особена чувствителност. Този принцип е валиден не само за България, а за всички подобни по размери и географско положение страни в света. В случая с България обаче в модерното и съвременното ѝ развитие има една страна, която играе толкова ключова роля, че към нея българите проявяват не нормалното за всяка чужда държава отношение, а онази своя особеност, формулирана от Христо Ботев с думите „силно да любят и мразят” („На прощаване”, 1868 г.). Тази страна е Русия, а причините за силната емоция, които тя предизвиква у повечето българи, са не толкова в географското ѝ/ни разположение, колкото се крият в историята.   Българското отношение към Русия поражда яростно вътрешнополитическо противопоставяне, известно като релацията русофобия – русофилия. Докато подобни определения не съществуват за други държави, независимо колко велики са били или продължават да са. У гражданите и на повечето страни в региона великите държави предизвикват положителни или отрицателни чувства, но не и такова силно разделение между любов, благодарност и преклонение, от една страна, и омраза, отрицание и противопоставяне, от друга. Затова е толкова интересен отговорът на въпроса защо това е така? Моето обяснение, както отива на професионална историчка, е свързано с взаимоотношенията между българите и голямата североизточна сила, единствената славянска държава, влязла в числото на великите сили от ХVIII в. и останала почти без прекъсване такава до наши дни. Става дума за голямата зависимост на успеха или неуспеха на българското националноосвободително движение от Русия, единствената надежда на българите за успешно противопоставяне на вековния османски поробител, надежда, добила митични очертания в образа на „Дядо Иван”, олицетворяващ инак доста жестокия и спорен основоположник на Руската империя Иван IV Грозни (1530–1584). Българският народ следи с нарастващо съпричастие многобройните войни, които Русия води с Османската империя и след които се създават християнските балкански държави Сърбия и Гърция. Надеждата е, че след тях идва и българският ред. Но големите националреволюционери като Георги Раковски, Георги Мамарчев или Христо Ботев се сблъскват и с другото лице на Русия: нейното променящо се отношение към българите, когато руската външна политика има нужда от стабилност в отношенията с Османската империя и с другите европейски сили, а не от вътрешен съюзник, какъвто са българите.   Двойствеността в отношението на Руската империя към българите и тяхната кауза се проявява особено ярко по време и след последната голяма война, която тя води с Османската империя – освободителната за нас Руско-турска война от 1877-78 г. Съвпадението на интересите е в това, че след унизителното поражение от Кримската война 1853-56 г., нашето Априлско въстание и турските кланета позволяват на Русия да се завърне успешно на европейската сцена, но при предварително очертани ограничения за резултатите от войната. Едно от тях е съгласието ѝ да не създава нова голяма славянска и християнска държава на Балканите. Това ограничение е преодоляно с категоричната победа на руското оръжие и така на 3 март 1878 г. се ражда Санстефанска България. Този ден бележи триумфа и единението на българите с Русия.   Международните отношения през ХIХ в. обаче са строго регламентирани от „европейския концерт”, поддържащ баланса на силите, което в нашия случай означава, че се налага Санстефанският договор да бъде преразгледан. А разочарованието, че Русия не успява да защити единната българска територия, ражда русофобството. Най-силно е то сред политиците и ще нараства през следващите години, когато Русия ще се опита, понякога доста грубо-надменно, да оформи и подчини България на своите интереси.   Противоречията нарастват, когато българските политици се пробват самостоятелно да решат националния въпрос, без да се съобразяват както с европейския баланс на силите, така и с проблемите на Русия. Така например Съединението е обявено в нежелан от Русия момент и последвано от нейната негативна реакция. Тя подхранва антируските настроения, според които всички неуспехи на България се дължат на нежеланието на Русия да защитава нашите интереси. И се стига дотам, че след Балканската война във всички последвали войни на ХХ в. България влиза в коалиции срещу Русия, а идейната обосновка на тази еволюция е бързо избуялото русофобство.     Не става дума за рационален подход, а за чувства: надеждите раждат русофилията, а разочарованието – русофобията, подклаждана и от променящата се политика на Руската империя. Наред с емоциите, старата българска русофобия има и други специфики. Например тази, че русофобите често са били пряко или косвено са свързани с Русия – или са живели в нея или са свързвали с нея националноосвободителната си дейност. А разочарованието се дължи на разминаването между очакванията и реалностите както за живота в имперска Русия, така и с имперската външна политика, която преследва своите цели, често несъвпадащи с българските.   Добър пример за това е Стефан Стамболов. Роден в столицата на Втората българска държава Търново, едва на 16 години заминава да учи в Духовната семинария в Одеса, където обаче неговите революционни идеи се сблъскват с консервативния имперски режим и две години по-късно е изключен заради връзки с руски революционери. Оттук тръгва разочарованието му. Но истинското му русофобство се разгръща, когато в освободена България действията му влизат в противоречие с руската политика.   Втората специфика на старата българска русофобия е чисто политическият ѝ характер. Тя засяга само част от политическата класа, но не и масата българи, които си остават русофилски настроени независимо дори от няколкократното военно противопоставяне. Любопитно е и това, че старото българско русофобство няма икономически характеристики, тъй като липсва каквато и да било икономическа зависимост на България от Русия. Към страните, които имат реални икономически интереси в България – Германия, Франция или Великобритания, отношението на българите е много по-рационално и обяснимо.   Старото българско русофобство е унищожено в края на Втората световна война по геополитически и идеологически причини. България попада в съветската сфера на влияние, старата политическа класа е отстранена, а новата е съветофилска, наследник на традиционното русофилство. Русофилството остава трайна българска специфика в Източна Европа и е една от причините противопоставянето на новата политическа и икономическа система да е много по-ограничено, отколкото е онова в другите страни от Източния блок.   Българското русофобство се възражда едва през 80-те години, когато кризата на държавния социализъм от съветски тип се задълбочава и придобива идейни характеристики. Можем да го открием в изследванията на модерните за времето си историци като Николай Генчев. То се гради върху прикривани дотогава факти за руската намеса в българските дела и върху възраждането на интереса към старата русофобска литература, добила статут на апокрифна, разпространявана като самиздат. Русофобски черти придобива и част от българското дисидентство, независимо че или може би тъкмо защото е вдъхновено от съветското.    Процесът се оказва доста труден заради социалистическото наследство, затова изисква значителни усилия.   Става дума за това, че за разлика следосвобожденския период, когато Русия има силно политическо и културно присъствие в българското общество, но не и икономическо, преходът в началото на 90-те години започва с огромната икономическа зависимост на България от СССР/РФ – 60 % от българското производство е свързано и обърнато към съветските пазари, да не говорим за почти пълната енергийна зависимост – нефт, природен газ.   На нея са посветени усилията на първия свободно избран президент на Република България д-р Желю Желев и на правителствата на СДС – на Филип Димитров (1991–1992) и Иван Костов (1991–2001). Този процес завършва с частичен успех, който обаче е придружен от деиндустриализация и разгром на българската промишленост и селско стопанство с тежки икономически и демографски последици, еволюирали в наши дни до демографска катастрофа. Една от икономическите задачи на новото българско русофобство си остава нереализирана и до днес – енергийната независимост. В ситуацията на последователна русофобска политика обаче, условията, при които България продължава да получава природен газ и нефт от Русия, са значително по-неблагоприятни, отколкото за други страни от бившия Източен блок.   Какви са приликите и разликите на днешното русофобство със старото?   Ще започна с приликите. Първата е връзката на новите русофоби със страната, която мразят. При повечето днешни русофоби става дума за минало пребиваване във и връзки със Съветския съюз. Достатъчно е да изброя имената на изявените нови русофоби, за да се разбере за какво става дума: Пламен Цветков и Огнян Минчев – аспиранти в СССР, Иво Инджев, завършил образованието си там, Илиян Василев – бивш български посланик в Москва.   Втората прилика е използването на историята за обосноваване на опасността, която представлява СССР/Русия за България. И при тях, както и при старите русофоби, методът е класически – подбиране на определени факти и преувеличаване на тяхното значение за историческото развитие.   Има още едно подобие, което може би е и най-важното – повърхностният характер на новото русофобство, което не успява да засегне значителни части от българите, макар че съвременните информационни средства позволяват на новите русофоби да постигнат по-големи успехи в пропагандирането на своите идеи, отколкото имат старите.   Съществуват и разлики. Първата и най-важната от тях е икономическата зависимост на България, каквато изобщо не съществува при Третата българска държава.   Тази характеристика е странна, тъй като съвременна Русия сама се е отрекла от комунистическото/болшевишкото си наследство. Аз си обяснявам антикомунизма на днешните русофоби с опитите им да очертаят колкото се може по-зловещ образ на днешна Русия като продължител на Съветския съюз, за да намери русофобството нови източници на подкрепа. Но всъщност антикомунизмът не помага на новото русофобство, а му пречи, тъй като комунизмът в съвременното българско общество е маргинален и като идея, и като движение.   И за да завърша, искам да обърна внимание върху факта, че най-характерното и за старото, и за новото русофобство е това, че то остава ограничено като обществено въздействие, не успява да пусне дълбоки корени сред обикновените българи, но често взема връх в държавната политика и то почти винаги под натиск отвън.    ", "date": "2018.10.14", "title": "Проф. Искра Баева: Русофобството има повърхностен характер, затова не стига до мнозинството българи"}
{"url": "http://epicenter.bg/article/Aleksandar-Simov--Ku-ku-desnite-yahnaha-smartta-na-Viktoriya/165776/11/33", "text": "Убийството на русенската журналистка Виктория Маринова потресе цяла България, и то по начин, който нито едно друго трагично събитие не успя. Все едно светкавица блесна и разсече до дъно българската действителност, оголи я като болезнен нерв и всички изпитаха този електрически импулс на болка, тъга, гняв и безпомощност. Това усещане трайно ще се запечата във всички, и то независимо какво ще покаже разследването. Защото от един момент нататък престана да бъде важно дали Виктория е жертва на политическо мотивирано убийство или на случаен градски маниак. Самото престъпление се превърна в онази история, която накара всички да осъзнаят колко крехко е това край нас, което властта нарича \"стабилност\". Такива усещания не носят единствено мелодраматизъм, но в тях има и елемент на политическо откровение. Ето защо беше неизбежно смъртта на журналистката да предизвика обществено недоволство и протести. В България отдавна се чува едно гневно бълбукане, един сподавен ропот, който се натрупва като напрежение в тенджера под налягане въпреки измамната успокоителност на непроменяемите социологически проучвания. Заради това, когато се разбра, че ще има бдение за Виктория, твърдо реших, че аз ще отида, но няма да давам никакви изявления, нито да раздавам акъл от последната инстанция. Последното нещо, от което такова събитие се нуждае, е елементарна политизация и печелене на бързи активи.   Големият смисъл на тези трагедии не е да бъдат използвани за трупане на пиар точки и имиджов адреналин, а да преместват обществото напред, да му дават усещането за някаква нова посока, за това, че нещата могат да се подредят по различен начин. Заради това бях потресен и изумен, като видях, че цялата зоология на градската десница с хищен поглед е тръгнала към протеста, за да дава изявления и да охка оргазмично колко е разтърсена. Ще обидя интелигентната аудитория, ако тръгна да обяснявам как по време на прехода именно политическите комисари на тази градска десница бяха основният душманин на свободата на словото и точно заради това присъствието на фауната беше не просто неуместно, то беше цинично, арогантно и нелепо. Дайте да си кажем истината. Няма протест, който некъпаната фигура на Манол Глишев да не може да разгони по-ефективно от въоръжена до зъби полиция. Самото му присъствие някъде действа като пургатив за хората със здрав разум, защото ако наистина имаш да защитаваш кауза, тогава си задължен да възпираш буйството на свръхегото си. Само че манолглишевците се опияняват от себе си и от гласовете си. В този свят те си съществуват самодостатъчни и самовлюбени като политически андрогини. И видях с очите си какво стана на улицата пред Съдебната палата. Щом леко вкиснатата му фигура се добра до микрофона, площадът опустя с една трета. Манол Глишев е като нервнопаралитичен токсин за всеки смислен протест. Не мисля, че някой чу какво се дере господинът. Дори самият той не се слушаше. Човекът се опиянява от мисълта, че е народен трибун, макар че същият този огромен и черен народ, както казваше Фурнаджиев, не дава пет пари нито за неговото творчество, нито за неговите политически идеи. Но глишевщината е заразна като венерическо заболяване. Защото едно бдение, което можеше да стане реален знак за събуждане на журналистическата общност и осъзнаването, че само в нейното единодействие се крие съпротивата, се превърна в градско парти за градското дясно. Вярно е, че всеки втори от тях се изявява като журналист и така се представя, но имам една тъжна новина - писането на статуси във „Фейсбук“ по всички възможни теми не те прави репортер. Знам, че е гадно, но тази професия има стандарти и смисъл, които отиват отвъд уличното перчене, кряскането и хвърляне на къчове и идеята, че взимането на душ всеки ден или поне един път седмично си е жив съветски комунизъм. Присъствието на колективната глишевщина на улицата всъщност е най-отвратителният опит за пропагандно осмукване на протеста. Абсолютно същите хора с абсолютно същите действия прецакаха и летните протести през 2013 г. Те потърсиха в тях възможно за кратко съживяване на трупа на снобската десница, а не реално национално обединение около смислената кауза за противопоставяне на олигархия. В резултат на това възкресеното психодясно преживя в зомби състояние около 2 години, преди отново да ритне камбаната, но без всякакъв финес, а с цяла поредица от неприлични звуци и гърчове. На възпоминанието за Виктория в София веднага беше забелязан и Иво Инджев, когато няма да се осмеля да нарека журналист, защото човекът отдавна си е съградил лагер в земята на дивата омраза и не искам да поощрявам неговите страсти, мании, фобии и експресивно прикрити псувни. Софийският кадър се беше подготвил с лозунги, но написани на английски, и отчаяно като сираче от стихотворение на Смирненски се надяваше някой да го увековечи с тях. Има нещо ужасно перверзно и нелепо човек, който постоянно обяснява как трябва да бъдат запушени устите на неговите противници, да се прави на борец за свобода на словото. Точно такава злоупотреба с идеята ражда огромното лицемерие, което се изсипва по площадите. Всеки гражданин на републиката имаше правото да излезе и да заяви своя протест, но екземплярите, които описваме, представляват отрицанието на тази идея. Те по принцип се сещат за демокрацията само като средство да си търсят избирателни гласове и да си намират трибуни, с които да самозадоволяват своя нарцисизъм. Пак там, някъде сред протестиращите, видях и лицето Александър Йорданов, за което смятах, че има само виртуално тяло. Йорданов е политически динозавър, фигура от виновното минало, компрометирана сянка на отвратителна епоха и заради това се съмнявах, че той има реално физическо съществуване. Не си направих труда да чуя дали ще говори. Във вселената на Йорданов има един свръхдемон – Русия, и всичките му разсъждения като вируси са групирани само около това. Той дори и да описва дъжда навън или белите косми в брадата си, пак рано или късно ще стигне до Путин, руската имперска политика и прочее интелектуални отпадъчни води. Ал Йо обаче е хищник и има сетива да надушва кръвта. В случая - към коя кауза да се присъедини, за да може пак да се завърне от победната страна на историята, дори и да е за кратко. Изобщо там, където можеше да има смислено събитие, се появиха хора, които сякаш съществуват, за да разгонват всеки опит за някакво надпартийно обединение в името на конкретна идея и висша кауза. Ето това е трагедията на бързата политизация на една трагедия. Тя ни пречи поне за малко да осъзнаем какво да правим в нова ситуация. Нещо повече - изведнъж ми стана жал за Виктория, защото всеки втори ку-ку десен на протеста изведнъж започна да се изявява като неин говорител и първи приятел. Пренаписването на нейния живот е посмъртна гавра. Хора, които не бяха чували за нея или приживе дори не биха ѝ обърнали внимание, защото те са интелектуална аристокрация, разбираш ли, сега почнаха да леят крокодилски сълзи, и то за да трупат политически актив. Да, властта трябва да дава отговори. Да, МВР трябва да бъде сгърчено и да си свърши работата. Да, ГЕРБ не трябва да се правят на невинни девици, които са уплашени от досега с реалността, а да се научат как да посрещат очи в очи такива ситуации. И заради това гневът е оправдан и смислен. Но пресилването на емоцията, целенасоченото политизиране на трагедията, вампирската страст за трупане на рейтинг са огледалната част на проблема. И май това ни пречи като държава да осъзнаваме какво ни се случва. Тук всичко е диаметрално разделено, трагично разполовено и това е съвсем официализирана шизофрения. Ето защо много хора се изнесоха, когато видяха обичайните заподозрени да въртят традиционните маймунджилъци. Тези, които бяха коалиционни партньори на Бойко Борисов, и то с необичайна страст, сега се правят на негови първи противници. Човек може да полудее дори само при бегъл опит да осмисли тази българска лудост. И в цялата катастрофа на държавата трябва да ни стане още по-жалко за голямата жертва Виктория, която можеше да стане символ на национално обединение, но господарите на фауната я превръщат в символ на поредното разделение. Заради това постоях малко на бдение и си тръгнах. Ще търся своите отговори по друг начин. Не и в тази компания.   ", "date": "2018.10.14", "title": "Александър Симов: Ку-ку десните яхнаха смъртта на Виктория"}
{"url": "http://epicenter.bg/article/Tsvetanov--Za-parvi-pat-v-opozitsiyata-shte-vnese-iskane-za-vot-na-nedoverie-za-namereniya/165783/11/33", "text": "  Опозицията се старае да създаде една нервност в обществото, а така също се стреми да дестабилизира институциите в България. Най-важното е, че управлението дава своите резултати както в приходната част на бюджета, така също ѝ в проектобюджета за 2019 година, където ще имаме възможност както да увеличим доходите в бюджетната сфера, но и да изпълняваме ангажиментите си по секторните политики. Тук разбира се водещ ще бъде сектора, свързан с образованието на българските деца.     Един от основните акценти през есенната сесия винаги е проектобюджета, който трябва да бъде внесен от Министерски съвет в парламента, да започне своето гледане в ресорните комисии, за да може до края на ноември да имаме готов, приет бюджет за 2019 година. Според мен към момента изключително важна е темата на обсъжданията, които започна Министерството на здравеопазването, защото знаете, че здравноосигурителния модел трябва да бъде одобрен след обществено обсъждане и след като действително направим необходимия диалог.   Той трябва да бъде с лекарския съюз, пациентските организации, университетските, общинските и държавните болници, както ѝ с всички заинтересовани, които имат отношение към една добра реализация на бъдещия здравноосигурителен модел. Тук искам да каже, че политическия сезон няма да бъде толкова спокоен, защото виждаме, че за първи път в парламентарната история, опозицията ще внесе искане за вот на недоверие за намерения, които в момента представя Министерството на здравеопазването. Искам само да припомня на БСП, които може би са забравили основното, че всички ние участвахме в гласуване в българския парламент, с което сме се задължили – Министерство на здравеопазването да представи здравноосигурителен модел и реформи, които трябва да бъдат направени в сферата на здравеопазването.   Но сега за първи път ще трябва да водим дебат за вот на недоверие за бъдещи намерения, защото в момента, двата здравноосигурителни модела, които се представят от Министерството на здравеопазването – те започнаха да бъдат обсъждани, но все още няма междуведомствено съгласуване, още няма решение на Министерски съвет и разбира се още отсъства внасянето в парламента и обсъждането, което трябва да бъде направено. За мен изключително важна е ѝ темата, свързана с хората с увреждания. Знаете, че правителството вече пое своя ангажимент и до 19 октомври двата законопроекта трябва да бъдат внесени в парламента.   Там вече ние сме поели ангажимент – парламентарната ни група, а и надявам се всички останали групи, ще бъде активни в по-бързото гласуване на законопроектите и разбира се включването на тези разчети, които правителството пое като ангажимент след срещите, които бяха направени с финансовото министерство, с министър – председателя за осигуряването и включването на още 150 млн. лв. в бюджета на хората с увреждания.   Сумата, която ще бъде обща за 2019 година ще бъде в размер над 440 млн. лв., а преди 2 години беше 200 млн. лв., което е двойно по-малко от това, което имаме сега. Аз съм убеден, че това ще даде възможност за реализирането на всички тези обещания, които сме дали и всичко това, което във формат на работни групи се обсъжда и ще може действително да имаме един финал. В периода 17 – 19 октомври е срокът, когато трябва да се направим обсъждането в тристранката, с Министерски съвет и тогава вече парламента ще може да изпълни своя ангажимент за по-бързото приемане на законопроектите.     За всички е ясно, че вота на недоверие няма да мине. Това е част от политическите възможни парламентарни процедури, от които опозицията се възползва. Няма нищо лошо да се иска вот на недоверие, защото така винаги може да се обсъжда и да се води един смислен дебат в българския парламент. Въпросът е, че вота и обсъждането на вот на недоверие за бъдещи намерения в сферата на здравеопазването го превръща малко в несериозно отношение от страна на опозицията. В момента можем да кажем, че те си спазват един план-график, както преди председателството, както по време на председателството, както ѝ след него – да искат вот на недоверие, с който изпълняват своите политически решения.   Те обаче не правят реален, задълбочен анализ – дали това е най-подходящия период и най-подходящата тема, която може да бъде обсъждана за вот на недоверие и то в днешните условия, когато действително държавата е стабилна, въпреки истерията, която искат да създадат представителите на БСП. Вътрешните проблеми на БСП допринасят за по-агресивното поведения, за по-обидните квалификации към политическите си опоненти и смятам, че с омраза, с радикализиране на своите членове – това по никакъв начин не показва, че можеш да имаш разумно бъдещото управление от тяхна страна. Това е така, защото когато спориш, когато обсъждаш една тема, то ти трябва да предлагаш алтернативни решения.   Аз до сега не съм чул БСП да предложи някакво алтернативно решение. Единственото, което правят в момента, ще дам ѝ пример, свързан с тема здравеопазване – в тяхната програма „Визия за България“, те предлагат бюджетно здравеопазване. Това, което знаем, че е най-доброто и се прилага в развитите демократични общества е осигурителния модел, който е най-подходящото решение.  ", "date": "2018.10.14", "title": "Цветанов: За първи път в парламентарната история опозицията ще внесе вот на недоверие за намерения"}
{"url": "http://epicenter.bg/article/Aleksandar-Urumov/165784/11/0", "text": "  Изключителен пример за национално достойнство – това бе победата на България над Истанбулската конвенция. Едно изключение на фона на европейския ценностен разпад, което прави чест на България даде пример на воля за облик! Ние заявихме пред целия свят: „Харесваме се много повече такива, каквито сме – в сравнение с тези, в каквито неолибералната идеология иска да ни превърне. Отдавна не вярваме на анонимните брюкселски чиновници и сега е моментът да им кажем какво мислим за тях и за техните налудничави теории“. Това бе челен сблъсък на две различни ценностни пространства. Това бе български национален принос за събуждането на Европа и за връщането й към нейните християнски корени, ценности и стандарти. Победа на обикновените хора над брюкселските елити. Победа на човечността над лудостта. Победа на бай Яне от Луковит над бай Юнкер от Люксембург. Победа на чичо Данчо от Криводол над чичо Жозеф Дол от Брюксел. Победа на здравия български разум над аморфната идеологическа налудност. Победа в една тежка битка на противостоящи ценности. Защото именно ценностите – това е разделителната линия в Европа. Европейски ценности = джендър-идеология?    Известно е, че всяка верига е толкова силна, колкото силно е най-слабото й звено. Ценностите се оказаха най-слабото свързващо звено в Европейския съюз и точно в тези области започна видим разпад. Лесно е да се скъсат връзки, които никога не са били създавани. Това е видимо най-вече в областта на т.нар. права на човека, превърнали се в парад на извратеност и откровена морална мерзост. Поне от нормалната, източноевропейска гледна точка, разбира се. В Западна Европа явно са по-развити, по-широкоскроени, по-по-най. Ние тук, слава Богу, изоставаме от този допотопен ценностен разпад – заради подобни процеси е трябвало да бъде рестарирана цяла една до-потопна цивилизация, ако се доверим на библейския разказ за Ной. Но както Римската империя не е разрушена за един ден, така и Римският договор от 1957 г. не подсказва този случващ се пред очите ни ценностен разпад. Затова нека накратко проследим как се развиват европейските ценности от първия договор за първото европейско обединение – Европейската икономическа общност в Рим през 1957 – до Лисабонския договор през 2009 г. Договорът за създаване на ЕИО е подписан (за неопределен срок) в Рим през 1957 г., поради което става известен като Римския договор. Той влиза в сила от 1 януари 1958, а практическото му изпълнение почва от 1 януари1959. ЕИО е учредена единствено като икономически съюз за създаване на единна икономическа територия – Общ пазар. С Римския договор се поставят само и единствено икономически цели и задачи за тяхното постигане: премахване на митата и количествените ограничения в търговията между страните членки; установяване обща митническа тарифа и обща търговска политика към страните, невключени в ЕИО; отстраняване на пречките за свободно движение в рамките на ЕИО на лица, стоки и капитали; провеждане обща политика в селското стопанство и транспорта и установяване на правила за съгласуване икономическата политика на държавите членки; сближаване на законодателството на страните членки в степен, която е необходима за функциониране на „Общия пазар“.   В този договор всичко е само бизнес. Никъде не се говори за ценности. Никъде не се говори за етика и морал – отстраняването на пречките пред свободното движение на хора, стоки и капитали е инструмент на бизнеса, а не етична категория. Камо ли пък да се споменава за еднополови бракове или за смяна на модела на семейство от мъж и жена, или за отваряне на вратите на ЕИО за мигранти. И все пак, годината е все още 1957, джендър-идеологията тепърва предстои да бъде зачената. Междувременно нещата търпят развитие. В преамбюла на подписания през 1992 г. Маастрихтски договор, с който се създава днешният формат на ЕС, се появяват следните изречения-мотиви от името на 12-те страни- основателки: „КАТО ПОТВЪРЖДАВАТ своята привързаност към принципите на свободата, демокрацията и зачитането правата на човека и основните свободи, както и принципа на правовата държава, КАТО ПОТВЪРЖДАВАТ, че зачитат основните социални права, определени в Европейската социална харта, подписана в Торино на 18 октомври 1961 г. и в Хартата на Общността за основните социални права на работниците от 1989 г., КАТО ЖЕЛАЯТ да задълбочат солидарността между своите народи, при зачитане на тяхната история, култура и традиции“.   Демокрация, свобода, права и свободи на човека – разбира се, но! В съчетание със зачитането на историята, културата и традициите на народите и страните, подписващи Договора за ЕС в Маастрихт. Дотук – по-скоро добре. Добър баланс на индивидуални свободи и национални култури и традиции. Лукавостта на „правата на човека“ обаче не спира дотук. През 2007 година е подписан Лисабонският договор, появил се вместо отхвърления през 2005 г. на референдуми в Холандия и Франция Договор за европейска Конституция. Влязъл в сила през 2009 г., в Лисабонския договор е добавен следния текст – член 1а: „Съюзът се основава на ценностите на зачитане на човешкото достойнство, на свободата, демокрацията, равенството, правовата държава, както и на зачитането на правата на човека, включително правата на лицата, които принадлежат към малцинства. Тези ценности са общи за държавите-членки в общество, чиито характеристики са плурализмът, недискриминацията, толерантността, справедливостта, солидарността и равенството между жените и мъжете.“   Този очевидно левичарски неолиберален, очевидно джендърски подход и то в утвърдения в България основателно негативен, „истанбулски“ смисъл на понятието „джендър“ – внася смущаващ подтекст в този допълнително включен текст. Какво му е лошото или какво му е неясното на текста от Маастрихт: „КАТО ПОТВЪРЖДАВАТ своята привързаност към принципите на свободата, демокрацията и зачитането правата на човека и основните свободи, както и принципа на правовата държава“. Кое налага изричното включване на текста за „правата на лицата, които принадлежат към малцинства“? И ако се запази тази тенденция на конкретизиране, в някой от следващите версии на Договора за ЕС дали няма да бъдат изрично изброени лесбийките, гейовете, бисексуалните, транссексуалните, интерсексуалните и каквито други джендъри са се появили през това време? А защо не ги изброят и поименно?!   И всъщност тези „малцинства“ не са ли под закрилата на „правата на човека и основните свободи“? И за какви малцинства става дума в този случай, след като в Европа няма системни проблеми със спазването на правата на етнически или религиозни малцинства? Очевидно левите и либералите, под благосклонния поглед на Европейската народна партия, са добавили и още един текст в Маастрихтския договор, според който „ЕС се бори срещу социалното изключване и дискриминациите и насърчава социалната справедливост и закрила, равенството между жените и мъжете, солидарността между поколенията и защитата на правата на детето“.   И ето я тематично-терминологичната боза – включване-изключване, дискриминации и равенство между мъже и жени, и всички поколения, и защитата на правата на детето! /Ако родителите са естествените защитници на правата на детето, защо това изрично трябва да се запише в такъв документ? А правата на родителите? А правата на възрастните? Каква е тази непонятна „правозащитна“ логика? Вместо свободно икономическо пространство и насърчаване на конкуренцията – заповядайте един чисто нов неолиберален джендър-фашизъм. Заповядайте всякакви „Истанбулски конвенции“, всякакви задължителни джендър-идеологии, и всякакви днешни и утрешни извратености, облечени в юридическа форма. Добре дошли в пред-християнската ера – това ни казват от Брюксел. Затова няма как да пропуснем и „храмовата“ структура на днешния ЕС, както я наричат за удобство. Фигуративно онагледено, „храмовата структура на Европейския съюз“ е модел на гръцки храм с три стълба (устои) и общ „покрив“. Съгласно този модел Европейските общности от Римския Договор – Европейска икономическа общност, Европейска общност за въглища и стомана и Европейска общност за атомна енергия – са първият стълб от тази храмова структура. Вторият и третият стълб са „Обща външна политика и политика на сигурност“ и „Сътрудничество в областта на правосъдието и вътрешните работи“.   В основата на „храма“ е залегнало т.нар. „засилено сътрудничество“, което се отнася и за втория и третия стълб. И ако сме се чудили откъде влиза този неприятен джендърски повей в България – вече разбираме откъде. Джендърският натиск над България се осъществяваше именно през „засиленото сътрудничество“ в областта на външните работи и правосъдието. И ще продължи да се налага оттам – натиск в полза на анонимни елити в Брюксел и Страсбург и втръснали до баналност неолиберални слуги в София, зад всички от които наднича сянката на Сорос. Затова днес възниква въпроса – Министерството на външните работи на Република България дали не се е превърнало в Министерство на вътрешните работи на Джордж Сорос? Дали Министерството на правосъдието на Република България не е на път да стане послушен инструмент за задкулисно налагане – без никакво обсъждане! – на всякакви малоумни директиви и конвенции като Истанбулската? Колко други „пожелателни“ джендър-директиви са подписани, без дори да знаем? Всички тези въпроси трябва да получат отговор. Защото обществената търпимост към подобно биполярно разстройство в институционалното поведение ще изчерпи своя лимит.  Институциите на националната държава трябва да защитават първо интересите на своя народ. Недопустимо е джендър-идеологията да влиза като у дома си през широко отворените врати на системата на външните работи и системата на правосъдието. Както и през доверени лица – в системата на образованието.   Това е неприемливо за огромното мнозинство от българския народ. Неприемливо е от гледна точка на – вяра в Бог – любов към България и родовите традиции – привързаност към семейството от мъж и жена – убеденост, че възпитанието на децата е изключителна функция първо и преди всичко на родителите, и едва след това на образователната система. Това трябва да бъде спряно. И ще бъде спряно – с привличане на общественото внимание върху невралгичните точки в институциите и с натиск на общественото мнение върху джендър-пипалата в системите на външните работи, правосъдието и особено – образованието. БОРД срещу джендър-идеологията и национална съпротива на всички нива – пълна мобилизация на имунната система на обществото ни. Решаващият сблъсък е през май 2019 г., когато предстои историческата битка за България и за бъдещето на децата ни. Защото победата за България минава през битката за Европа.", "date": "2018.10.14", "title": "Александър Урумов: Как Договорите за Европейския съюз родиха неолибералната диктатура"}
{"url": "http://epicenter.bg/article/Balgariya-e-na-44-o-myasto-po-Indeks-na-choveshkiya-kapital/165777/4/0", "text": "България е на 44-о място по Индекс на човешкия капитал, каза главният изпълнителен директор на Световната банка Кристалина Георгиева днес по време на видеопресконференция за български медии, след края на годишните срещи между Световната банка и МВФ в Индонезия.   Индексът се определя на базата на критерии, свързани със здраве, училище, продължителност на живота, какъв е еквивалентът на наученото в рамките на прекараните в училище години и се изчислява колко от своя потенциал ще постигне едно дете, което е родено днес. За България индексът сочи, че дете, родено днес, ще постигне 68 процента от потенциала си като възрастен. При момичетата процентът е малко по-висок - 71 на сто, а при момчетата е малко по-нисък - 65 на сто.   В класацията участват 157 страни. На първо място е Сингапур. Страните от Южна Азия и Европа заемат най-високите места.   Този индекс ни дава видимост на това колко е важно да се инвестира в човешки капитал и идеи какво може да се направи, за да е тази инвестиция най-резултатна, обясни Кристалина Георгиева. Тя уточни, че индексът все още не може да класира когнитивни умения или умения за общуване, които са много важни за икономиката на бъдещето, но е добро начало да се привлече вниманието към това колко е ценна тази част от нашето богатство – хората. Ако искаме да сме богати утре, трябва да инвестираме в децата си днес, посочи тя.   Тази година за първи път се постарахме да изчислим какъв е делът на човешкия капитал в богатството на народите и от общо 1 123 трилиона долара богатство на света, се оказа, че две трети от него сме ние, хората, тоест най-голямата част от това, което прави една страна богата, са именно хората, посочи Кристалина Георгиева и допълни, че, колкото е по-богата една страна, толкова е по-висок делът на човешкия капитал в богатството на страната.   Главният изпълнителен директор на Световната банка коментира още, че темповете на растеж в световната икономика се запазват устойчиви, но прогнозата на фонда е за леко понижаване. Има и значително голям брой страни, където прогнозата е за по-сериозно съкращаване на растежа, обясни Георгиева, като уточни, че България не е между тях. Най-голямата тревога е свързана със световната търговия и че все още няма яснота за решаване на разногласията между Китай и САЩ.   Има и проблем с едновременното покачване на лихвените проценти и повишаване на курса на американския долар и това, съчетано с много по-високо бреме на дълга и в правителствения, и в корпоративния сектор означава, че бремето на обслужване става все по-тежко, посочи още главният изпълнителен директор на Световната банка. Ако си представим комбинация на забавяне на икономическия растеж с по-голямо бреме на обслужване на дълга, това означава, че следващата година ситуацията в световната икономика няма как да е по-добра, отколкото днес, предупреди тя.   Кристалина Георгиева засегна и темата за климатичните промени и посочи, че Световната банка прави много в посока на борбата с климатичните изменения. Поставихме си цел до 2020 г. да достигнем 28 процента от обема на нашите програми да бъдат насочени в тази област, но вече сме на 33 процента, тоест надминахме целта си, посочи тя. Георгиева отбеляза, че в програмите на Световната банка са поставени на равна основа съкращаването на емисиите и адаптирането към климатичните изменения.   Едно от направленията, в които се работи, е да се стимулира в икономическия анализ да се включат емисиите като оценен в парична форма фактор. Работим много активно да създадем основа за поставяне на цена на въглеводородните емисии чрез пазара или чрез данъчната система, защото, ако не интегрираме във вземането на решения тази цена, продължаваме да вземаме лоши решения, обясни Кристалина Георгиева. Второто направление е да се стимулира масово преминаване към технологии, които свалят нивото на въглеводородните емисии.   Работи се и в посока да се модернизира финансирането така, че зеленото финансиране да бъде не екзотика, а масово навлязло във финансовите системи. Смятам, че България трябва да прегърне това нискоемисионно бъдеще, коментира още Георгиева, цитирана от БТА. Нейният съвет към България е колкото се може повече и навсякъде, където може, да се търсят нискоемисионни решения.   Кристалина Георгиева разказа също, че е посетила град Палу, най-засегнатият град от земетресението и последвалото цунами и е видяла голямата трагедия и мъката на хората. Видях обаче, че Индонезия се справя добре и хората в Индонезия имат уникална солидарност, посочи тя.  ", "date": "2018.10.14", "title": "България е на 44-о място по Индекс на човешкия капитал"}
{"url": "http://epicenter.bg/article/Zapaliha-guma-pred-doma-na-burgaski-zhurnalist/165762/3/0", "text": "Запалиха гума пред вратата на дома на бургаския фоторепортер Борислав Пенков, докато спи, предаде bTV.   Обгорели са вратата нa aпартамента, ел.инсталацията на входа и вратата на асансьора. Възрастна жена е била обгазена, а целият вход остана без ток. Сигналът е получен около 3:30 ч., съобщиха от полицията в Бургас.    Според Пенков случилото се не е сплашване, а опит за убийство. Полицията е задържала за разпит 37-годишния Петър Биберов.   Преди година фоторепортерът беше нападнат по време на работа, докато снима изгоряло заведение в Морската градина. Делото приключи миналия месец с извънсъдебно споразумение и една година пробация на криминално проявения Петър Биберов.   „Те тогава ми казаха, че ми е бедна фантазията и какво ще ми случва оттук нататък и всъщност те си изпълняват заканите. Аз нищо лошо на никого не съм направил, една снимка за вестника – нищо повече. Обаче това вече не е сплашване, това е опит за убийство и то не само на мен, тука са цял вход хора”, каза Борислав Пенков.   Огънят е потушен от един противопожарен автомобил и четирима огнеборци. На мястото на инцидента полицаи са извършили щателен оглед, като иззели част от изгорялата автомобилна гума. Установени са свидетели на пожара, част от които вече са разпитани. Образувано е досъдебно производство.", "date": "2018.10.14", "title": "Запалиха гума пред дома на бургаски журналист (снимки)"}
{"url": "http://epicenter.bg/article/Zadarzhaha-obshtinski-sluzhitel-v-Sandanski-s-narkotitsi/165768/3/0", "text": "43-годишният служител на \"Синя зона\" в Сандански - Атанас Господинов, известен в града с прякора Загората, е задържан с дрога. Той е заловен около 18.10 часа, докато се движел пеша в района на ул. „Чудомир Кантарджиев“ в града.   Била извършена щателна проверка на мъжа, тъй като униформените имали предварителен сигнал, че Загората носи у себе си амфетамини и канабис.   От джобовете на общинския служител са иззети около 9,6 грама суха тревиста маса, реагираща положително на канабис, както и 2,2 грама метаамфетамин. Господинов е задържан със заповед до 24 часа.   По случая е образувано досъдебно производство. Работата по случая продължава.", "date": "2018.10.14", "title": "Задържаха общински служител в Сандански с наркотици"}
{"url": "http://epicenter.bg/article/Advokat--Ubiystvoto-na-Viktoriya-Marinova-mozhe-i-da-e-porachano/165772/3/0", "text": "Малко прибързано решихме, че случаят е само криминален. Мотивите на убиеца ще станат ясни по – късно, може и да е поръчано това убийство. Това заяви в предаването \"Тази неделя\" по БТВ адвокат Георги Богданов по повод убийството на журналистката Виктория Маринова в Русе.    По думите му политиците са си отдъхнали, че няма да бъдат критикувани от Европа. Започна силна бомбардировка от страна на управляващите – ето видяхте ли, у нас не убиваме журналисти. Но ние не можем да говорим за Виктория Маринова само като журналист, у хората напрежението си остава, посочи адвокат Георги Богданов.   Според адвоката в поведението на Северин Красимиров е имало знаци, че ще извърши нещо подобно. Не може човек на 20 и няколко години да злоупотребява системно с алкохол и наркотици и това да остане незабелязано. Но трябва да има някой да го забележи. У нас така наречените цигански махали все повече се оформят като затворени общности, в които не само районен инспектор не влиза, ами не е ясно какво се случва вътре – влизат особени религии, влизат наркотици, имаме майки на по 10-11 години, коментира още Георги Богданов.   Напрежението остава, посочи и пиар експертът Александър Христов.   Убийството на човек от медиите, политик или полицай, в общественото съзнание е нещо по-различно, защото автоматично се свързва с работата на човека. В случая Манфред Вебер и други политици буквално се подведоха и се подхлъзнаха, отбеляза още Александър Христов по повод реакциите след убийството в Русе.   Има недоверие към начина по който комуникират институциите, има натрупано обществено напрежение, убеден е той.  ", "date": "2018.10.14", "title": "Адвокат: Убийството на Виктория Маринова може и да е поръчано"}
{"url": "http://epicenter.bg/article/Ekssaprugat-na-ubitata-Viktoriya--Neka-vseki--koyto-ya-uvazhavashe--da-ya-pochete-s-edno-dobro-na-nepoznat/165787/3/0", "text": "От тук нататък ще е още по-трудно. Не съм политик и не разбирам от политика. Ще се дистанцирам от политическия нюанс, важно е това, което Виктория правеше. Това каза бившият съпруг на жестоко убитата в Русе Виктория Маринова Свилен Максимов в ефира на Канал 3.   „Трябва да подобрим нещата от тук нататък. За всички нас стана ясно, че този народ трябва да се промени. След това ужасно нещо, нямаше протести и мрънкане как нищо не става в държавата, вместо това хората дойдоха открито да запалят свещичка и да споделят мъката. Това за нас означава нещо, че народът иска да се промени. Искам да променя нещата към добро”.   Нека тези, които познаваха, обичаха и уважаваха Виктория, да я почетат с едно добро на непознат. Не мисля, че някой ни е виновен за  положението ни, призова Максимов.   „Това не е човек, това не е ген, този човек, този извършител е продукт на неговото образование”, каза той по адрес на извършителя Северин, който бе задържан в Германия като извършител на чудовищното деяние.   „Той не е видял около себе си образование и честен труд. Това същество е виждало около себе си алкохол и чалга, и това е продуктът. Ако покажем на тези хора, че с труд могат да изкарат 2 лева и видят, че това им носи удовлетворение от изкарването на тези два лева, но някой трябва да им го покаже”, смята Свилен Максимов.", "date": "2018.10.14", "title": "Екссъпругът на Виктория за Северин: Това същество е виждало около себе си алкохол, чалга и гадости"}
{"url": "http://epicenter.bg/article/Ekstradirat-Severin-ot-Germaniya-do-petak-/165789/3/0", "text": "Екстрадицията на обвиняемия за убийството на тв водещата Виктория Маринова Северин Красимиров ще стане в периода 16-19 октомври според споразумение между България и Германия, научи „Монитор“ от информирани източници.   В петък следобед в Министерство на правосъдието е получено официалното съгласие на немската прокуратура за предаване на обявения за международно издирване български гражданин, съобщиха от ведомството. Съгласно полученото съобщение, за това е информирана нашата прокуратура. Веднага са започнали активни действия на компетентните органи на двете държави и тече процедура по организиране на фактическото предаване и конвоиране от българските власти на Красимиров, уточниха от правосъдното министерство.   Германският окръжен съд в Щаде реши в края на седмицата да върне в България задържания за престъплението. Магистратите са решили да бъде изпълнена европейската заповед за арест издадена срещу Северин от българската прокуратура. От германската прокуратура посочиха, че по време на разпитите обвиняемият частично е признал вината си за извършеното престъпление. Той твърдял, че е бил под силно влияние на алкохол и наркотици. Влязъл в спор с непозната млада жена, ударил я в лицето и я хвърлил в храстите, но нямал намерение да я убива или изнасилва и ограбва. Красимиров не възразил срещу екстрадицията и дал съгласие за ускорена процедура на връщането му в България.   У нас той ще бъде посрещнат на летището в София и след като представителите на немската съдебна охрана го предадат на българските си колеги веднага ще бъде ескортиран в следствения арест в Русе. Там ще му бъдат предявени двете обвинения, които му бяха повдигнати задочно - за изнасилване на Маринова и за умишленото й убийство. В рамките на 72-часово задържане прокуратурата ще поиска от съда най-тежката мярка за неотклонение „задържане под стража“ за Красимиров.   Виктория Маринова бе изнасилена и убита край Дунав в Русе на 6 октомври т.г. В дома на Северин в Русе бяха открити вещи на жертвата, а ДНК-анализи показаха, че има негов материал по тялото й. 20-годишният ром бе задържан от германските власти на 9 октомври в дома на майка му в гр. Щаде.   Президентът Румен Радев заяви в неделя в Троян, че очаква органите на реда и съда да покажат не само на българските граждани, но и на нашите партньори, да покажат на света, че такива престъпления в България се разкриват ефективно и се наказват с най-голямата строгост на закона. „Не само за Виктория Маринова, но и за бизнесмена Петър Христов, за убития данъчен служител и за десетки други убийства и посегателства върху личността на хора, чийто живот е не по-малко значим от този на Виктория Маринова“, каза още президентът.", "date": "2018.10.14", "title": "Екстрадират Северин от Германия в периода 16-19 октомври "}
{"url": "http://epicenter.bg/article/Svilenski--Da-smenim-modela--koyto-dava-43-mln--lv--za-dupka-vav-Varna--a-nyama-pari-za-hemodializa/165767/2/0", "text": "\"Доверие се печели, когато говориш очи в очи с хората, даваш решения на проблемите и изпълняваш ангажиментите си, когато дойдеш на власт. Нашата амбиция е да получим доверието на хората, че това, което предлагаме, във \"Визия за България\" е изпълнимо\". Това каза зам.-председателят на ПГ на \"БСП за България\" Георги Свиленски пред БНР.    Той добави, че левицата иска да управлява с енергията на хората и те да припознаят това, което БСП предлага. Свиленски бе категоричен, че с мислене- само за един мандат, няма как България да се спаси от основните си проблеми - достъпа до здравеопазване и образование, проблемите в социалната политика и демографската катастрофа. \"За нас е важно, след като всички български граждани дадат своите предложения и допълнения към Визията, тя да бъде изпълнена\", каза още той.    Народният представител добави, че когато се обединим около програма, която в следващите 15-20 години да изведе България на едно друго ниво, всички ще бъдем доволни. \"30 години след началото на прехода, така вече не може. Нужна е смяна на модела, който дава 43 млн. лв. за дупка в центъра на Варна, а няма пари за хемодиализа и хората с увреждания\", категоричен бе той.   Георги Свиленски каза още, че дебатът по вота на недоверие върви в обществото, а левицата се е срещнала с почти всички заинтересовани от състоянието на здравеопазването организации. Последната среща е в понеделник. \"Нека видим сега- как министър Ананиев ще защити правителството, след като каза, че няма да предприеме никакви действия за реформа, ако не усети подкрепата в обществото. Той трябва час по-скоро да се откаже от новата застраховка от 12 лв., защото нито пациентските организации и общинските болници, нито застрахователите я искат\", добави зам.-председателят на ПГ на БСП. Той призова управляващите този път да защитят политиката си в здравеопазването, а да не мълчат.    \"Радвам се, че вестник \"Дума\" стана център на вниманието в последните няколко дни, може би по-добра реклама вестникът не е получавал\", каза още Георги Свиленски. Той обясни, че са важни, обаче, няколко факта, свързани с него. \"От началото на съществуването си, преди 29 години, вестник \"Дума\" винаги е имал задължения, в момента няма нито лев такива. Журналистите работят и пишат това, което искат. Няма никаква цензура\", коментира народният представител. Той заяви, че причините за писмото, свързано с вестника, трябва да се обяснят от хората, които са го подписали. \"Главният редактор все още не е избран, той ще бъде избран на заседание на НС на БСП, в момента имаме само назначен временно изпълняващ длъжността. Това, което ме притеснява, обаче, е че точно, когато БСП тръгва напред и набира подкрепа в обществото, се появяват критики, които не мога да възприема\", каза още Свиленски.     Георги Свиленски обясни, че убийството на Виктория Маринова в Русе е един трагичен инцидент, след който действията и изказванията на политици, медии и обществото останаха на различни позиции. \"Още след първия ден, едни казваха, че това е убийство, извършено заради професията на Виктория Маринова, други жарко отстояваха идеята, че професията няма нищо общо. Имаме убийство в голям град, посред бял ден, а изместихме дискусията от сигурността към това- каква е причината за него\", каза още Свиленски. Той припомни, че на втория ден от случката левицата е предупредила, че не трябва да се политизира. \"Няма как убийство, извършено посред бял ден, да не предизвика реакция у нас.  Призовахме органите да си свършат работата ,тъй като градът беше настръхнал\", припомни още Свиленски. Народният представител добави, че  външните реакции по адрес на България, също са притеснителни. \"Тези реакции са такива, защото постоянно доказваме, че сме най-бедната, най-корумпираната държава в ЕС и това го показват класациите\", каза още Георги Свиленски.  ", "date": "2018.10.14", "title": "Свиленски: Да сменим модела, който дава 43 млн. лв. за дупка във Варна, а няма пари за лечение"}
{"url": "http://epicenter.bg/article/Tsvetanov--Opozitsiyata-se-starae-da-sazdade-nervnost-v-obshtestvoto-i-da-destabilizira-institutsiite/165769/2/0", "text": "Опозицията се старае да създаде една нервност в обществото, а така също да дестабилизира институциите в България. Това каза в интервю за \"Фокус\" Цветан Цветанов, председател на Парламентарната група на ПП ГЕРБ и зам.-председател на партията.    Най-важното е, че управлението дава своите резултати както в приходната част на бюджета, така също и в проектобюджета за 2019 година, където ще имаме възможност както да увеличим доходите в бюджетната сфера, но и да изпълняваме ангажиментите си по секторните политики. Тук разбира се водещ ще бъде секторът, свързан с образованието на българските деца, каза още Цветанов.   Той добави, че един от основните акценти през есенната сесия на парламента винаги е проектобюджетът.   Той трябва да бъде внесен от Министерски съвет в парламента, да започне гледането му в ресорните комисии, за да може до края на ноември да имаме готов, приет бюджет за 2019 година, допълни Цветанов.", "date": "2018.10.14", "title": "Цветанов: Опозицията се старае да създаде нервност в обществото и да дестабилизира институциите"}
{"url": "http://epicenter.bg/article/Fandakova-se-pohvali--Parvite-20-elektrobusa-sa-na-pristanishteto-v-Burgas-/165771/2/0", "text": "Първите 20 електробуса за градския транспорт в София пристигнаха на пристанището в Бургас днес, съобщи столичният кмет Йорданка Фандъкова.   До средата на седмицата те ще са в София и ще започне подготовката им за включване на линия. Това е първата доставка на електробуси, след като в последните години тествахме няколко различни технологии по различни линии в София.   \"Вчера в гаража в \"Дружба” пристигнаха и първите 17 от 60-те нови автобуса на природен газ, които доставяме. До края на годината ще доставим още 22 автобуса на природен газ, а догодина още 60 съчленени“, припомни още столичният кмет.   Фандъкова допълни още, че всички нови автобуси за градския транспорт отговарят на най-високите екологични стандарти ЕВРО6.", "date": "2018.10.14", "title": "Фандъкова се похвали: Първите 20 електробуса са на пристанището в Бургас "}
{"url": "http://epicenter.bg/article/Siderov--Borisov-pokaza--che-mozhe-da-bade-i-tvard-kam-poslanitsi-i-kam-predstaviteli-na-chuzhdi-darzhavi/165773/2/0", "text": "Съжалявам, че г-н Свиленски си тръгна, защото можеше да направим разговор и да му кажа: Убедите ме в един разговор за 20 минути, че ако гласувам против правителството и то падне, вие ще предложите правителство, начело на което ще стои човек, който ще има волята, решителността и последователността да направи такава здравна реформа, че всеки българин да е щастлив и доволен. Това каза пред БНР Волен Сидеров - председател на парламентарната група на Обединените патриоти и лидер на партия „Атака“. Обикновено дебатите в парламента са критики към правителството, но без визия за бъдещето, обобщи той. „От 2005-та година съм в парламента като лидер на „Атака“.  Управляваше БСП на Станишев в коалиция с ДПС и НДСВ. Ние ги поставихме тези въпроси, те се смееха тогава. Не знам дали г-н Свиленски е бил депутат, но негови колеги и партията му беше там. Тя ни отблъскваше, тя ни наричаше „фашистка партия“ и пр, а сега говорят нашите тези едно към едно. Корнелия Нинова даже отвреме-навреме я похвалвам за това, че чете задълбочено „Плана Сидеров“ и моите писания.   Знам какво е да си в опозиция 10 години. Влязох в управляващата коалиция с идеята, че когато си във властта можеш поне нещо да направиш. След толкова години се убедих, че политиката е наистина изкуство на възможното. В момента имам някаква възможност да реализирам някакви неща. В здравеопазването какво направих? Извоювах в Ямбол - моят избирателен район – болницата, която от средата на 80-те години е започната и недовършена, да бъде довършена, но след една година буквално битка в самото правителство”.   Партия „Атака“ е  получила покана за членство в Консервативния алианс на Европа,  а следващата седмица ще подаде формално документи. „Историческият момент е такъв, че на европейското поле, а значи и на българското, става огромен сблъсък между консервативни идеи и либерализъм. Либерализмът беше властват през периода след падането на Берлинската стена. Обаче на хората започна да им се повръща от това и казват: „Стига толкова, не искаме мигранти от където си поискат“. Надявам се, че в крайна сметка ще спечели тази разумна среда, която са и консерваторите.   Никога не съм одобрявал хитлеристкия начин на национализъм, защото той е антихристиянски и античовешки по всякакъв начин. На мен просто са ми лепили такъв етикет,  защото това е най-лесният начин да очерниш някого“, заяви политикът, който очаква либералните лидери да бъдат пометени на предстоящите избори, но предупреди, че и сред противниците им има крайни елементи.   Според вижданията на Консервативния алианс, ЕС не трябва да се разпада, но трябва да се промени, изтъкна Сидеров: „Той има нужда от промяна, защото в момента имаме една бюрократична, пирамидална структура със скъпоплатени чиновници – Еврокомисия и задкулисие зад тази Комисия, които всъщност решават нещата. Това трябва да се промени и да се даде повече възможност на хората - наистина демокрацията да се върне, защото тя в момента е отнета“.   Сидеров коментира, че и в ЕНП предстои „наместване“, защото вече ясно личат пролиберално крило и такова, което търси път към консерваторите. И Тръпм и Путин са типични консерватори, изтъкна Сидеров, според когото „ и двете свръхсили би трябвало да са полезни за Европа, но тя трябва да намеря ползата за себе си от тях като стане по-консервативна и стане по-егоистична за себе си“.   Политикът призна, че премиерът Борисов „води по-гъвкава политика“, отколкото той би водил на негово място: „За мен, беше наложено мнението, че съм бил по-краен, по-радикален и не знам си какъв, но виждаме, че сега тези мои виждания, които ги наричаха крайни, стават водещи в Европа. Самият Борисов и неговите евродепутати, за което ги поздравих, гласуваха за първи път различно от мейнстрийма – в защита на Орбан, когато стана дума за санкции срещу него в ЕП. Това означава, че има промяна, че нищо не статично“.   Според лидера на Атака, политиката на ГЕРБ съзрява с времето: „ГЕРБ все още са натоварени с прекалено много либереалистично мислене. Ами те бяха готови да приемат Истанбулската конвенция и до последния момент се опитваха по някакъв начин… Имат слабостта да се поддават на: „Така искат в еврокомисията, така казаха в Брюксел“. Трябва да се научат, и мисля, че ще се научат, на повече критичност, на повече самостоятелност. Сега видяхме Борисов, че в това отношение израсна доста. В случая с посланиците той показа, че може да бъде и твърд към посланици и към представители на чужди държави, към които обикновено нашия политически елит се снишава“.   Сидеров оцени Николай Бареков като човек, който се е преборил да вкара двама евродепутати в ЕП и заел своето място в Консервативния алианс в последните пет години: „Той е заместник-председател на бюрото. Тоест, той извоюва една позиция от българска страна, аз го гледам като представител на България, която позиция иска някак си щафетно да я предаде на българска партия и вижда в лицето на Атака такава. Това са нашите отношения с Бареков и аз не знам някой да каже тук нещо лошо. Тук не става дума за изневяра на коалиционното ми споразумение с Патриотите, а за една възможност да се вземе позиция в Консервативния алианс и аз мисля, че моите партньори трябва само да одобряват това, а не да го критикуват, ако са разумни политици“.   Бареков е проявил „джентълменството“ и ролята му е полезна за целия патриотизъм в България, категоричен е Сидеров,    Сидеров заяви, че винаги е бил конструктивен политик, „но това е било приглушавано и завоалирано от черната пропаганда“. Според него и твърденията за скандално негово поведение в столично заведение са свързани с поканата от европейските консерватори. “Това е измислица, която трябва внесе някакъв черен щрих към моя профил. Аз съм свикнал с това, няма проблем”.   Все още няма яснота дали Обединените патриоти ще участват заедно в изборите за ЕП догодина. „До момента имам отговор от Каракачанов, който казва „да, така трябва, правилно е, съгласен съм“. Нямам отговор от Валери Симеонов, който продължава да казва: Аз ще помисля, ще видя. Нашето споразумение е само за участие в парламентарните избори през 2017-а, то не важи за европейските избори, трябва да взема решение, но в момента не мога да ви кажа“. Аз и Каракачанов вече го подканвахме няколко пъти да каже по-скоро, защото на практика трябва да започваме вече кампанията“.", "date": "2018.10.14", "title": "Сидеров: Борисов показа, че може да бъде и твърд към посланици и към представители на чужди държави"}
{"url": "http://epicenter.bg/article/Toma-Bikov--Votat-na-nedoverie-e-chast-ot-edna-absurdna-poreditsa/165779/2/0", "text": "За мен този трети вот на недоверие е част от една абсурдна поредица. За първия колегите от БСП и ДПС преговаряха и писаха мотиви два месеца, а накрая се скараха. Втория беше единствения вот на недоверие в новата ни история, в който тези, които го внесоха, отказаха да го защитят в пленарна зала, а сега има трети, който е свързан с тема, която е подложена на обществено обсъждане и с намерения на здравния министър. Това каза за предаването „Неделя 150“ по  БНР  депутатът от ГЕРБ Тома Биков.   Той оцени вота на недоверие като „меко казано прибързано, а донякъде и неадекватно действие на БСП“: „Ще загубим един парламентарен ден, в безсмислен дебат, защото дебатът, когато по този начин е поставен въпросът, се обезсмисля още преди да е започнал. Очакваме дебата в зала, за да разберем каква е мотивацията на опозицията. Доколкото разбирам, двете опозиционни партии пък имат различни мотивации…“.   Убийството на Виктория Маринова безспорно е ужасяващо и отвратително престъпление, но този тип престъпления се разкриват в около 95% от случаите, коментира политикът: „И то се разкриват бързо, защото са извършени или от психично болни хора, или по някакви битови причини. Разбира се, те разтърсват обществото, защото това е огромна трагедия, но те биват разкривани…На гърба на една жертва на изключително тежко криминално престъпление се разрази кампания, политически дебат и опит за трупане на всякакъв тип дивиденти и безотговорно поведение, което, за съжаление, показва, че границите между нормалното и ненормалното са доста размити.   Германски съд сега ще взема решения, на базата на доказателствата събрани от МВР, дали да екстрадира заподозрения за убийството, уточни Биков, който се надява с това спекулациите, че става дума за поръчково убийство да утихнат.   „Според мен е добре световните, сериозни и официални медии, които между другото непрестанно обявяват, че се борят с фалшивите новини, да преосмислят на кого вярват в България и доколкото техните източници в България им дават достоверна информация, защото очевидно в случая бяха подведени. Редицата европейски и световни политици също бяха подведени от тези медии, но видяхме, че в следващите дни всички поздравиха правителство за работа му“.   Биков сравни с \"мародерство\" анонса в известен сайт за разследваща журналистика, че Маринова е била \"едва ли не поръчана заради това, че е направила анонс на интервю с журналист\" от този сайт.  Политикът коментира, че събитието е станало в контекста на поръчкови убийства на журналисти в Малта и в Словакия, свързани с техни разследвания: „В контекста на тези поръчкови убийства на журналисти звучи съвсем правдоподобно, че и в България се е случило подобно нещо. Имаме, разбира се, и една неправителствена организация – „Репортери без граници“, на която лично аз не се доверявам по никакъв начин, която каза: „България е на 111-о място, Словакия, в която в поръчково убийство, е на 26-о“. В този контект, защо пък в „Ню Йорк таймс“ да не повярват, че в България има подобен случай\".   Манфред Вебер е поздравил българските органи, че са свършили прекрасна работа само ден след първоначалната си реакция, изтъкна той. Решението Джи Пи Груп да бъде извадена от проектите с европейско и държавно финансиране, Биков коментира така:   „Наясно сме, че каквото и да се направи, винаги ще има хора, а понякога и един и същи хора, които да кажат, защо така направихте. Ако премиерът не беше извадил Джи Пи Груп, вероятно щяхте да ме питате защо не ги извади. Министър-председателя, през политическата воля, която има, би могъл да взема определени решения и това не мисля, че е толкова съществено какъв е техническият механизъм. Смятам,  че в Министерски съвет има достатъчно добри юристи, които да го формулират юридически, но политическата воля е в посока на това да няма никакви съмнения“.   Биков, който е и политолог, коментира, че публичната среда в България „е много разкаляна“:  „Имаме една изключително остра опозиция, понякога според мене и излишно, и стремеж в нея на всяка цена да свали правителството и оттам нататък да мисли какво ще прави. Когато се поставят по този начин на политическите въпроси, се стига и до това всеки случай, включително и този криминален случай, да се превръщат в повод за политически дебат, което по принцип е извън нормата“.   Общественото недоволство се проверява на избори, категоричен е Биков: „Между другото, преди последните парламентарни избори, имаше президентски избори, спечелени от опозицията. След това имаше парламентарни избори, които бяха спечелени от нас…“.", "date": "2018.10.14", "title": "Тома Биков: Вотът на недоверие е част от една абсурдна поредица"}
{"url": "http://epicenter.bg/article/Tatyana-Doncheva--V-Balgariya-na-vlast-e-kostyumiraniyat-i-parfyumiran-andargraund/165781/2/0", "text": "МВР има един проблем - да не се обижда Младен Маринов като вътрешен министър. От 2005-2006 г. агентуристите и криминалистите бяха изтикани на задни места. И сега системата се ръководи от охранителите. Но те няма да свършат работа. Това заяви Татяна Дончева в предаването „Евродикоф“ на „Евроком“.   Тя коментира и убийството на Виктория Маринова: Служителите на МВР в общи линии се справиха. Явно школата на Ваньо Танов работи. Самият той би го направил по-бързо, каза още тя. Безумната реакция на европейските политици не се нуждае от коментар. И какво се получи след реакцията на Бойко Борисов със западните посланици - нищо и половина. Един дол дренки. Още първия ден Борисов трябваше да каже, да оставят разследващите да си свършат работата, посочи Дончева пред Евроком.   От сутринта до вечерта българите имат поводи да акумулират гняв. И това избива в агресия. Който и да управлява държавата, това трябва да го отпуши. И този случай може да е капката, която прелива чашата. И започва да се чупи, безчинства. Това не води до решение, но става факт. Освен за хора, които ги галят по козината, обобщи българската картинка лидерът на Движение-21.   Ще излиза книга за Борисов, в която ще се казва, че Бойко ще управлява още 20 години. Има разлика с Иван Костов, той не разчиташе на ъндърграунда да остане на власт. Той ходеше на избори. Сега ъндърграундът е на власт - едната част срещу другата част. Те са влиятелни хора. Вадиш обществените поръчки - кой взел плажа на Слънчев бряг, кой взел ТЕЦ, ЧЕЗ, Гинки-Минки и т.н., заяви тя.   България е в тежка ситуация, защото изборите не са изход. Това е положението. Ти имаш власт в ръцете на един лустросан, костюмиран, парфюмиран ъндърграунд, категорична бе Дончева.   Аз така знам - Младен Маринов е бил гард на Мето Илиенски. Последният има и още помощници.  Когато разкриват тази работа, ги освобождават. След което с протекциите на тъста си Камен Пенков Светлозар Лазаров отива в НСС. И става главен секретар по времето на Орешарски, а Камен Пенков бе зам.-министър. И може ли шеф на охраната да стигне до тези висоти? Изведнъж Лазаров се появява като главен секретар на Цветлин Йовчев. И това завърши с акция на баретите в Лясковец.  И когато се оказа, че трябва да идва нова власт, Борисов отказа да го смени. И сега пак излиза на преден план за главен секретар,  припомни бившата депутатка.   Имам познати в баретния отряд, които са ми казвали, че Маринов е бил охрана на Мето Илиенски. И Борисов знае това, но той е над тия неща. Няма натрапване. Това са хора от едно и също котило, каза още тя.", "date": "2018.10.14", "title": "Татяна Дончева: В България на власт е костюмираният и парфюмиран ъндърграунд (видео)"}
{"url": "http://epicenter.bg/article/Patriarh-Neofit-shte-poseti-Troyanskiya-manastir-na-rozhdeniya-si-den/165782/2/0", "text": "Негово светейшество българският патриарх и Софийски митрополит Неофит ще отбележи днес своя 73-и рожден ден.   По този повод патриархът ще посети Троянския манастир, където ще бъдат отслужени \"Света божествена литургия и благодарствен молебен за здравето и дългоденствието на първосветителя на родната ни църква\", съобщават от Българската патриаршия.   Патриарх Неофит призовава всички, които желаят да изразят уважението си към него, да участват в дарителската кампания за набирането на средства за купуването на апарат за болницата \"Шейново\", който е жизнено необходим за диагностицирането на кръвозагуба при пациенти с тежки усложнения.   Средствата за купуването на апарата могат да бъдат превеждани на сметка на Софийската митрополия. Като изказва всесърдечна благодарност на всички, Негово светейшество благопожелава здраве, благоденствие, мир, любов и преуспяване в добрите начинания.  ", "date": "2018.10.14", "title": "Патриарх Неофит ще посети Троянския манастир на рождения си ден"}
{"url": "http://epicenter.bg/article/Anton-Kutev--Shte-ima-predsrochni-izbori-/165791/2/0", "text": "Как носят управляващи политическата отговорност за убийството в Русе например, при положение  че от началото на годината може би е 30-ият убит човек? И отговорността се носи, като този, който е бил главен секретар на МВР, стане министър? Това, което ни управлява, е нелепо. Още утре трябва да си тръгне. Това каза заместник-председателят на парламентарната група на БСП Антон Кутев в интервю за в. \"Банкер“.    По повод решението на левицата за полунапускане на парламента Кутев уточни, че не мисли тази формула за успешна. \"БСП е парламентарна опозиция и това е значително по-добра позиция от тази на извънпарламентарната опозиция. Тоест ние имаме и парламентарните механизми, които са важни за нас, и с които трябва да работим. Дистанцирането от парламента може и да беше полезно в някаква степен, но активната работата вътре също е важна. Със сигурност обаче е важно и изясняването на \"Визия за България\" и тя да достигне до всички. Проучванията показват, че има 30% разпознаваемост в обществото. Когато процентът достигне 80-90, тогава ще сме си свършили работата\", добави депутатът.   За предстоящия вот на недоверие той заяви, че това не е поход на БСП към властта, а стъпка към цялостната оценка за свършеното до момента и на ситуацията в сектора.   \"Поемането на властта минава през избори. За мен лично няма съмнение, че предсрочни парламентарни избори ще има - когато и да са те, най-вероятно догодина. Вотът на недоверие е опит за сериозен анализ на недостатъците в системата и опит да направим нещо в полза на хората\", поясни Кутев.    \"Не съм убеден, че социологическите проучвания показват какво точно ще се случи на избори. Личният ми опит показва, че резултатите винаги се разминават  с прогнозите. Така че какво ще се случи на изборите, предстои да видим - може да сме след, но може да сме и преди ГЕРБ. Въпрос на кампания. За мен най-важно е какво иска народът. Ако иска Бойко Борисов, ще си го получи.\", каза още Антон Кутев.", "date": "2018.10.14", "title": "Антон Кутев: Ще има предсрочни избори!"}
