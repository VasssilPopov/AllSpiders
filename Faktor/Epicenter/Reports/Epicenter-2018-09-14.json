{"url": "http://epicenter.bg/article/Dimitar-Stoyanov--Po-koy-zakon-za-rotatsiyata-premierat-otiva-v-OON-/163534/2/0", "text": "Войната между “Дондуков’ 1 и “ Дондуков” 2 за това хой да води българската делегация на 73-ата сесия на Общото събрание на ООН, се разгаря с нова сила. В коментар на статията в Епицентър. бг “Борисов се среща с Тръмп на 24 септември в Ню ЙОРК”, началникът на кабинета на президента Димитър Стоянов е написал свой пост във Фейсбук, който публикуваме без редакторска намеса. В статията в цитирана началникът на кабинета на премиера Румяна Бъчваров, която казва, че “по силата на закона за ротацията право на премиера е тази година да представлява България в ООН“. Бъчварова съобщава още, че на  24 септември ще се състои среща на Борисов с Тръмп в рамките на Инициативата на американския президент за борба срещу разпространението на наркотици. България е поканена за съорганизатор на събитието, но не е предвидено слово на премиера.   Ето коментарът на Димитър Стоянов във Фейсбук   “Няколко бързи въпроса, които \"изплуват\" след прочит на статията, в която има леки разминавания с действителността (не съм участвал в посочената среща): - Какво е общото между европредседателството, Западните Балкани и ООН? - В кой закон е записано, че трябва да има ротация? - Защо МВнР приемат аргументите на НК на министър-председателя, а не тези на президента? Какви са доводите им? - От коя дата е писмото на НК на министър-председателя до МВнР и от коя дата това на администрацията на президента? - Кога, как и от кого е взето решението за нотифициране на министър-председателя като ръководител на делегацията - от МВнР, МС или главен експерт в някоя дирекция? - Покана от администрацията на президента Тръмп - ХДАН ... В кореспонденцията доводът беше комай друг. Кога е дошла тази покана и кога е нотифициран министър-председателя? - Защо \"не е предвидено слово\" на министър-председателя? Вярно е и, че понякога и самото присъствие е важно! - Каква дейност сме осъществили като сме съорганизатори?  - Защо не е посочена от НК програмата на министър-председателя по време на участието му в 73-тата сесия на ОС на ООН? Освен срещата с Тръмп, кои други срещи са предвидени с участието на министър-председателя?  - Последно - среща или протоколна снимка? Само питам ... Явно е много трудно да се говори истината, а те обикновените хора като мен я уважават. Добре е все пак да се знае, че политика може и с чест и достойнство да се прави .... В кръга на шегата - след като бях в залата по време на срещата на върха на НАТО в Брюксел на 11-12.07.2018г., където присъстваха 29 (в определен момент 31) ръководители на държави, това за какво се счита - за моя среща с тях или за тяхна с мен? Надявам се все пак чувството за хумор поне да е останало и да има своето място в политиката!”", "date": "2018.09.14", "title": "Димитър Стоянов: По кой закон за ротацията премиерът Борисов отива в ООН?"}
{"url": "http://epicenter.bg/article/Paskalev--V-stranata-ni-ima-unikalna-koruptsiya-pri-izpalnenieto-na-stroitelnite-obekti-na-API/163462/2/0", "text": "Очевидно е, че има противопоставяне между премиера Бойко Борисов и парламентарната група на ГЕРБ, чийто лидер е Цветан Цветанов. Това каза в предаването „Тази сутрин” по bTV бившият регионален министър Костадин Паскалев. Той се аргументира, като даде за пример изказването на коренно различни становища по една или друга тема и бламирането на няколко оставки.   „Фактически след искане на оставка досега си е отишъл единствено Димитър Главчев. Всеки път се намират причини един или друг да бъде запазен”, изтъкна Паскалев. „Това говори за ясно съзнание, че една парламентарна група трябва да бъде съхранена в цялост, за да изпълнява волята на нейния ръководител”, допълни той.   Според него е нормално Цветанов да отрича, че има такъв вътрешен конфликт. „Ако той признае, че има конфликт с Бойко Борисов, единият от двамата трябва да си отиде”, коментира Паскалев.   Пълен бардак е по отношение на идеите, които се предлагат от властта, подчерта още той. „Имаме трагичен инцидент, оставки. По средата на това мероприятия имаме решение на премиера за увеличаване на работните заплати на хората в бюджетната сфера с 10% за следващата година, „на калпак”. Два часа след това финансовият министър обявява, че няма да бъдат увеличени с 10% заплатите, на някои ще бъдат увеличени с повече, а на други с по-малко. Същевременно от вчера има решение на ВСС, че заплатите на съдиите и прокурорите ще бъдат увеличени със 17%”, отбеляза Паскалев.   Ако БСП се справяше добре, досега това правителство щеше да е паднало, категоричен беше той .„Корнелия Нинова показва завидна активност и енергия, но към момента липсва онова съдържание, което аз бих искал да видя в поведението на БСП”, допълни Паскалев.   Има уникална корупция в България при изпълнението на строителните обекти, подчерта също бившият регионален министър. Според него прекомерното самочувствие и самоувереност плюс некачестните пътища водят до трагедии. По думите му министерските оставки няма да доведат до нищо. Докато специализираните институции не си свършат работата, няма никакво значение как се казва министърът, смята той.", "date": "2018.09.14", "title": "Костадин Паскалев: Очевидно е, че парламентарната група на ГЕРБ се противопоставя на Борисов"}
{"url": "http://epicenter.bg/article/Galap--63--ot-balgarite-smyatat--che-obrazovanieto-v-uchilishtata-u-nas-varvi-kam-po-losho/163504/2/0", "text": "63% от българите смятат, че образованието в училищата в България в последните години върви към по-лошо. Резултатите са по-неблагоприятни в сравнение с аналогично изследване преди няколко години. Подкрепата за дълго отлаганото разширяване на употребата на колани в превозните средства е внушителна. Това показва проучване на „Галъп интернешънъл“ проведено между 5 и 11 септември сред 769 души. Това са част от данните по актуални през септември въпроси - на базата на редовните изследвания Политически и икономически индекс на „Галъп интернешънъл“. Това е ежемесечното, независимо във финансирането си, национално представително проучване, което повече от четвърт век изследва мненията всеки месец по метода „лице в лице“.   На въпрос „Според Вас, като цяло, накъде върви образованието в училищата в България в последните години, към по-добро или по-лошо?“ 16% от интервюираните дават положителен отговор. За сметка на това, негативният дял отговори е 63%. 21% не могат да преценят.   През 2012 г., в аналогичен сондаж на „Галъп интернешънъл“, 23% отговориха позитивно на този въпрос, а 48% негативно. Останалите се колебаеха.   За 6 години процентът отговорили „към по-лошо“ е нараснал с 15 пункта, а „към по-добро“ е спаднал със 7. Макар де е рано за обобщения, съпоставката показва задълбочаване на негативното отношение на българите към системата на образованието.   По-оптимистично настроени – и през 2012 г., и сега - са младите и хората с по-висок образователен статус, но дори и там оптимизмът не преобладава. Сред най-възрастните песимистичните оценки и очаквания са норма.   На въпрос „Ако зависи от Вас да препоръчате на кандидат-студенти къде да следват висше образование, какво бихте препоръчали?“, през 2018 г. 41% отговарят „да следват в чужбина“. 38% отговарят „да следват в България“. Данните изглеждат сходни и по-неблагоприятни за българското висше образование спрямо тези от 2012 г.   По-младите и по-образовани изказват предпочитания към обучението в чужбина, за разлика от по-възрастните, които смятат, че България е мястото, където кандидат-студентите трябва да продължат висшето си образование.   Дългогодишният изследователски опит на „Галъп интернешънъл“ по темата сочи, че негативното отношение се дължи не на работата на учители и преподаватели, колкото на цялостното усещане за неадекватна работа на политиците. Разбира се, среща се и скептицизъм по инерция, но във всеки случай данните съдържат достатъчно тревожни изводи.   На актуалния въпрос, който се обсъжда тези дни – за коланите в превозните средства – данните са красноречиви: мнозинство от 75% от българите приемат, че коланите действително помагат за безопасността. Мнозинство от 66% подкрепя коланите да станат ефективно задължителни в междуградските автобуси. Очевидно е, че общественото мнение е узряло за идеята, която на няколко пъти беше на практика отложена заради липса на политически действия.      ", "date": "2018.09.14", "title": "Галъп: 63% от българите смятат, че образованието в училищата у нас върви към по-лошо"}
{"url": "http://epicenter.bg/article/Ivan-Kostov-prizova-za-promyana-na-danachnata-sistema-v-Balgariya/163509/2/0", "text": "\r\n \r\n Бившият премиер Иван Костов призова за промяна на данъчната система в България. Според него сегашното неадекватно и недобро данъчно облагане е причина за много вредни процеси в държавата, съобщава БТА. \r\n   \r\n Плоските преки данъци са една от основните причини за укриване на доходите, каза директорът на Центъра за анализи и управление на рискове към НБУ Иван Костов на научната конференция \"10 години плосък данък в България\". Тя е организирана от КНСБ и фондация \"Фридрих Еберт\". \r\n   \r\n Костов посочи, че за работодателя е по-изгодно да получава ниско облагане и лични доходи, и от тях да заплаща нерегистрирани доходи на заетите, защото по този начин избягва заплащането на всички предвидени по закон осигурителни вноски в размер на 32,7 процента. \r\n   \r\n Според него това ще е невъзможно, ако се приеме прогресивна скала и се облага с 32 процента максималната печалба. Ако тя се облага с толкова, ако доходите на работодателя се облагат, както беше до 2001 г. - с прогресивна скала до 38 процента, работодателят няма да има никаква сметка да изтегля от фирмата парите като личен доход и да ги плаща нелегално на хората, допълни Иван Костов. \r\n   \r\n Еспремиерът препоръчва да се възстанови данъчноосигурителната система от реформата преди 2001 г., но, по думите му, това е очевидно неизпълнима препоръка при сегашните предпочитания на българските избиратели. Тогава доходите бяха с необлагаем минимум, нямаше необлагаем минимум за печалбата на предприятията, имаше прогресивна скала, която пречеше да има тези заобикаляния на данъчните и осигурителните вноски, допълни бившият премиер. \r\n \r\n", "date": "2018.09.14", "title": "Иван Костов призова за промяна на данъчната система в България"}
{"url": "http://epicenter.bg/article/Varna-nagradi-zlatniya-medalist-ot-Mezhdunarodnata-olimpiada-po-informatika-v-Yaponiya/163510/2/0", "text": "Александър Кръстев - златен медалист от 30-та Международна олимпиада по информатика, получи днес почетен плакет на Община Варна. Единадесетокласникът от Математическата гимназия „Д-р Петър Берон“ спечели отличието в едно от най-престижните състезание по информатика в света, което се проведе в Япония, с участие на представители от над 80 държави. Това съобщиха от пресцентъра на Община Варна.   България бе представена от отбор с четирима ученици, като златния медал спечели представителят на Варна - Александър Кръстев. Другите три момчета се отличиха с бронзови отличия -Виктор Терзиев от Софийската Математическа гимназия, 12 клас, Мартин Копчев - Природоматематическа гимназия -Габрово, 8 клас, и Радослав Димитров -Математическа гимназия -Пловдив, 11 клас. Това лято Александър Кръстев спечели и златен медал от Балканската олимпиада по информатика, провела се в град Тимишоара, Румъния.   На днешното тържество, което се проведе в Община Варна, ученикът получи плакет от директора на дирекция „Образование и младежки дейности“ Лилия Христова, в присъствието на Елена Димитрова, преподавател на Александър, и на директора на Математическата гимназия Павлин Петков.   „За мен е голяма радост, че получих това отличие от Община Варна. Благодаря на всички, които са ми помогнали да спечеля тази награда – на училището, на моята учителка и на ръководителите на националните отбори“, заяви медалистът. „Това е напълно заслужена награда за труда и усилията, които е положил Александър. Ще се радваме на по-нататъшните му успехи“, каза и Елена Димитрова. Поздравления бяха отправени и от директора Павлин Петков.  ", "date": "2018.09.14", "title": "Варна награди златния медалист от Международната олимпиада по информатика в Япония"}
{"url": "http://epicenter.bg/article/V-Burgas-otkriha-eko-detska-gradina-po-skandinavski-model/163511/2/0", "text": "В Бургас откриха еко детска градина по скандинавски модел. Тя се намира в така наречения Районен център на комплекс \"Меден рудник\", където е пълно с млади семейства с малки деца. В нея са настанени две яслени и две градински групи. Това са около 100 деца, много от които днес разгледаха за първи път новата градина заедно с кмета Димитър Николов, съобщиха от пресцентъра на местната власт.   \"Преди време посетих Скандинавия и видях как отглеждат децата там. В Бургас имаме опита от построени вече 11 нови детски градини през последните няколко години. Решихме, че дванадесетата трябва да е нещо съвсем различно\", каза кметът Николов.   Община Бургас изгради новата детска градина без употребата на никаква пластмаса. Използвани са само рециклируеми материали. Неслучайно тя носи името на любимото на малчуганите по цял свят дървено човече Пинокио. Дървото е най-използваният материал и в екстериора, и в интериора. От него са направени столчетата, масичките, леглата, много от играчките. Назначените учители сами изработиха множество текстилни кукли, тъй като пластмасовите няма да са на почит. Детската градина е с чудесен физкултурен салон, облицован в дърво, който си има и стени за катерене. Близо до него се намира библиотеката. Дори шишетата и чашите на децата ще са от материал, различен от пластмасата.   Всички родители на приетите в ДГ \"Пинокио\" малчугани предварително подписаха по своя воля декларация, с която дават съгласие за ежедневен престой на открито. Заедно с екипа педагози, те се обединиха около мнението, че максимално много часове навън ще са само от полза за физиката и здравето на децата. От влага ще ги пазят ботушки, непромокаеми якета и гащеризони, с каквито сезонно трябва да е екипирано всяко от тях. Извеждането навън ще става по преценка на учителите, съобразена с метеорологичната обстановка, като при лошо време, естествено, ще се остава във вътрешните помещения. Иначе детската градина е оборудвана с най-модерна газова отоплителна система, както и охлаждаща за лятото.   Родителите поеха и друг ангажимент - един ден в месеца всеки от тях да прекарва в ДГ \"Пинокио\". Това не означава да отидеш на гости. Родителите знаят, че през този ден ще помагат на екипа в обгрижването не само на своето, а и на всички останали деца.   Тъй като малчуганите ще прекарват много време навън, просторният двор е проектиран и обзаведен като голяма класна стая на открито, но и като място за движение и спорт. Там има футболно игрище и комбинирани съоръжения за игра. Посадени са десетки млади дървета от най-различни видове, които не след дълго ще дадат хубава сянка. В двора има билкова градина. Очаква се родители и деца заедно да я напълнят цялата с различни видове ароматни растения, от които в столовата да се вари \"чай\".   На двора има \"музикални кутии\", сглобени от метал, дърво, бамбук, с които децата могат да произвеждат звуци. Там са монтирани различни видове учебни дъски: за писане с тебешир, за рисуване с боички, за лепене на магнити. На няколко места може да се играе морски шах. В двора има инсталация, в която може да се налива вода, за да се извършва наблюдение на нейното движение и други свойства, както и сензорна пътека с различни сектори, напълнени с речни камъни, кестени, пръст и есенни листа, върху които децата да стъпват.   От следващата седмица детската градина започва първата си учебна година със своите първи възпитаници. На днешното й символично откриване присъстваха още зам.-кметът Йорданка Ананиева, зам.-областният управител Севдалина Турманова, председателят на местния парламент Костантин Луков, директорът на общинска дирекция \"Образование\" Веселина Таралова, директорът на РУО инж. Виолета Илиева, общински съветници, много колеги на екипа на ДГ \"Пинокио\" от други детски градини и училища в Бургас.", "date": "2018.09.14", "title": "В Бургас откриха еко детска градина по скандинавски модел"}
{"url": "http://epicenter.bg/article/Ministar-Goranov--Ne-e-sega-vremeto-za-premahvane-na-ploskiya-danak-/163512/2/0", "text": ", но е готов да участва в експертен дебат по темата. Горанов изрази позицията си по време на конференция \"10 години плосък данък в България\", организирана от КНСБ и фондация \"Фридрих Еберт\".   Той припомни, че в коалиционното споразумение на сегашното управление е предпоставено тази тема да не се разглежда. По думите на Горанов има достатъчно време за дебат до следващите избори.   но може да се предположи, че част от проблема с неравенството идва от пропорционалното облагане.   Ако идеята е да борим само неравенството и да заменим сегашното пропорционално с ново прогресивно облагане, в рамките на същия фискален резултат, безспорно средната класа ще повиши това, което отделя за бюджета, каза Горанов. По думите му, ако искаме да запазим приблизително сегашните нива на облагане, въвеждайки само необлагаем минимум, бюджетът ще загуби по различни оценки между милиард и два.   коментира Горанов. Той отбеляза, че изчисленията на КНСБ и на фондация \"Фридрих Еберт\" развиват сметката от гледна точка на един човек, а трябва да се разгледа как една промяна ще окаже влияние върху целия фискален модел и върху средните доходи, върху доходите не само на тези, които работят на минимална заплата.   Ако предложим една прогресивна скала и я наложим към сегашните доходи и подоходни групи, и ако трябва да запазим размера на приходите в бюджета, то на всички хора, които в момента са активни, облагането ще достигне поне до 15 процента, допълни министърът.   Ако приемем, че няма да падат приходите в бюджета и ако приемем, че няма да увеличаваме данъците на средната класа, уравнението изглежда почти нерешимо, каза Горанов и допълни, че не защитава плоския данък, но смята, че всичко трябва да бъде дебатирано.  \"Готови сме да участваме в този дебат, осъзнавайки че сегашната коалиция е сбор от различни доктрини, особено тази част от нея, която разчита на по-популисткото говорене\", посочи Владислав Горанов и припомни, че коалиционното споразумение е да не се променят данъците и това е правилна за момента политическа позиция.   че пребалансирането към косвено облагане, дава предпоставки за ускоряване на икономическия растеж и това е препоръка към държавите -членки, каза Горанов.  Ако се помисли за въвеждане на различни стимули като елементи на семейно подоходно облагане, то този дебат трябва да е в рамките на друго ниво на данъка, коментира Горанов.", "date": "2018.09.14", "title": "Министър Горанов: Не е сега времето за премахване на плоския данък "}
{"url": "http://epicenter.bg/article/Zhena-e-zaginala-sled-padne-na-relsite-na-metrostantsiya-Opalchenska/163514/2/0", "text": "Жена е загинала, след като е паднала на релсите на метростанция Опълченска, съобщи БНР.   Заради случилото се са спрени влаковете, които минават през станцията.   На място има екипи на полицията и Спешна помощ. Целият район на инцидента е отцепен от униформени.   Според директора на \"Метрополитен\" ЕАД инж. Стоян Братоев, цитиран от Агенция \"Фокус\", на жената ѝ е прилошало.  ", "date": "2018.09.14", "title": "Жена е загинала след падне на релсите на метростанция Опълченска"}
{"url": "http://epicenter.bg/article/Siriets-ubi-balgarska-prostitutka-v-Germaniya/163463/3/0", "text": "Откриха труп на 35-годишна българска проститутка в немския град Хам, пише немското издание \"Велт\".   Аутопсията на тялото е показала, че жената е била убита, казват от полицията. Заподозрян по случая е бежанец на 24 години от Сирия.   Сириецът е бил арестуван в сряда вечерта на жп гарата в Хам. \"Заподозреният не е направил самопризнания до този момент\", каза Феликс Гийзенреген - прокурор на Дортмунд. Все още не е изяснен и предполагаемият мотив за убийството.   Трупът на българката е намерен на улица в края на града, която се използва за сборен пункт на проститутките. Убитата жена преди това е живяла в Холандия.", "date": "2018.09.14", "title": "Сириец уби българска проститутка в Германия"}
{"url": "http://epicenter.bg/article/Britanski-sad-otmeni-zapora-varhu-aktivite-na--quot-Gazprom-quot--/163495/4/0", "text": "Руската „Газпром“ съобщи, че съд във Великобритания е отменил запора на активите на компанията на територията на Англия и Уелс, предава РБК  От своя страна „Газпром“ е поела ангажимент да не продава своите акции в Nord Stream AG и да не изнася активи от територията на Великобритания.  Активите на компанията бяха арестувани като част от спора с украинската „Нафтогаз“ за договора за транзит на газ през територията на Украйна. През февруари Стокхолмският арбитражен съд осъди руската компания да плати 4,63 млрд. долара на „Нафотгаз“. След приспадане на някои вземания сумата беше изчислена на 2,6 млрд. долара.  „Газпром“ оспори решението на арбитража и през юни апелационен съд в Свеа, Швеция, постанови преустановяване изпълнението на Стокхолмския арбитраж. Няколко дни по-късно обаче Висшият съд на Англия и Уелс излезе с решение за налагане на запор на активите на компанията на територията на страната.  Окончателното решение по делото се очаква да излезе през февруари 2019 година.   ", "date": "2018.09.14", "title": "Британски съд отмени запора върху активите на \"Газпром\" "}
{"url": "http://epicenter.bg/article/The-Times--Yunker-ostavya-Evropeyskiya-sayuz-v-palna-razruha-/163476/11/33", "text": "В речта си „За състоянието на Европейския съюз“ председателят на Европейската комисия Жан-Клод Юнкер без излишна скромност обрисува ласкава картина на континента, готов за промени и за растяща роля в световните дела. Той отбелязва, че по време на неговото председателство са били открити 12 млн. нови работни места.  С особена гордост Юнкер пътува по света като ръководител на най-големия в света единен пазар. Само че, по-трезвата оценка на състоянието на нещата трябва да включва засилващите се търкания между Брюксел и страни членки на ЕС в Централна Европа и острото недоволство на страните от южните страни на континента, от отсъствието на общоевропейска солидарност в подхода към проблема с миграцията.  Освен това създаването на нови работни места трябва да се оценява на фона на 15-процентната безработица сред младежите. Претенциите на ЕС да се счита за архитект на мира следва да се съпоставят с провала на усилията за постигане на споразумения между Русия и Украйна във връзка с незаконното анексиране на Крим.  Завършващият престой на Юнкер на поста председател на Еврокомисията е помрачен от засилването на популистките настроения. Преди четири години, излизайки с аналогично обръщение към Европарламента, той обеща да постигне взаимно разбирателство с Великобритания. Това очевидно не се случи. Разбира се, отговорността за тези проблеми не лежи само върху Жан-Клод Юнкер, но той прояви особен талант да превръща възникващите проблеми в пълномащабна криза.  Наказателните мерки, приети в Европарламента срещу Унгария, са демонстрация на това доколко враждебен и непримирим е станал тонът на вътрешноевропейските дебати. Много от претенциите към Будапеща са обосновани, но политиката на превръщане на член на ЕС в парий, вместо да се засилва взаимодействието, беше обречена на провал.  Сега пред лицето на натиска и заплашването от страна на Брюксел унгарският премиер Виктор Орбан се позиционира като борец за националния суверенитет. В центъра на разногласията е отказът на Унгария, както и на редица други държави от Централна Европа, да изпълняват предписаните от Брюксел задължителни квоти за прием на имигранти.  Този отказ е считан от Брюксел и Берлин за израз на страхливост и подло предателство към европейската солидарност. По-важното, обаче, е, че той демонстрира пълния провал на политиката на ЕС по въпроса за неконтролируемата масова имиграция. Във Варшава и в Будапеща на разделението между Запада и Изтока на Евросъюза се гледа като на конфликт между самозвани арбитри на европейските съдби в Париж и Берлин и малките страни, за които е предвидена съдбата само на послушни изпълнители на измислените от други правила.  Юнкер е длъжен да издига мост между тези две позиции. Вместо това той изгори този мост. Изглежда, че председателят на Еврокомисията вярва в своята способност да доведе ЕС до система от ценности, алтернативна на тази, която предлага администрацията на президента Доналд Тръмп. В резултат на това той води Комисията към задънена улица, в края на която е неизбежното отслабване на западния съюз.  На Великобритания е необходимо намирането на компромис между твърдата позиция на Еврокомисията по Брекзит (Юнкер отново изключи възможността от избирателен подход към статута на единния пазар) и неговите декларации за тясно сътрудничество в областта на политиката, икономиката и сигурността, се казва в заключението на коментара.  Ако такова партньорство доведе Великобритания до засилване на враждебното противопоставяне със САЩ, то едва ли ще съответства на нашите интереси. Времето на председателството на Юнкер приближава към своя край, както наближава и края на членството на Великобритания в ЕС.  Приемникът на Юнкер трябва да се съсредоточи на основополагащия принцип, който той така и не смогна да спази: че за оцеляването си Евросъюзът се нуждае от реформиране на всички равнища.   ", "date": "2018.09.14", "title": "The Times: Юнкер оставя Европейския съюз в пълна разруха "}
{"url": "http://epicenter.bg/article/-quot-Bodlite-na-taralezhite-quot--rastat-za-12-ti-pat--/163498/6/0", "text": "В неделя, на 16 септември, за дванадесети път ще бъдат раздадени наградите на Фондация \"Братя Мормареви\" за ученици и учители!  Призьорите в добилия всенародна популярност конкурс \"Бодлите на таралежите\" ще получат призовете си в 11.00 часа в кафенето на \"Джеймс Баучер\" 23.  Това ще стане в присъствието на журито, съставени от писатели и изтъкнати представители на медиите - Бойко Василев, Иво Сиромахов, Захари Карабашлиев, Димитър Томов, Бойко Ламбовски.   Наградите ще раздаде социологът Кънчо Стойчев, председател на Фондацията и син на един от сценарното дуо Братя Мормареви - Марко Стойчев.", "date": "2018.09.14", "title": "\"Бодлите на таралежите\" растат за 12-ти път! "}
{"url": "http://epicenter.bg/article/Vuchich-pred-Reuters--Iskam-garantsiya--che-Sarbiya-shte-vleze-v-ES-prez-2025--ako-podpishem-dogovor-s-Kosovo/163472/7/0", "text": "  Президентът на Сърбия Александър Вучич заяви в интервю пред агенция Reuters, че ще иска гаранция за влизане на Сърбия в Европейския съюз през 2025 година като част от сделката с Косово, която ще отвори пътя и на двете страни за влизане в Съюза.   „Ако някога стигнем до споразумение (с Прищина), Сърбия трябва да получи ясна гаранция, че ще стане страна-членка на ЕС през 2025 година“, заяви Вучич . Той и косовският му колега отмениха преговорите помежду си миналия петък в Брюксел, на които страните трябваше да обсъдят идеята за размяна на територии за първи път. Сега се очаква те да се видят следващия месец, отбелязва британската агенция.   По мнението на Вучич, постигането на сделка между Белград и Прищина може да отнеме до 10 години заради многото различия помежду им.   „Понякога се усмихвам, когато чувам как хората опростяват нещата и казват, че сделката се свежда до - ‚Давам ти три села и получавам шест села (за тях)“, заяви сръбският лидер.   „Ако някога стигнем до сделка (с Прищина), това трябва да бъде цялостно споразумение, което ще включва не само отношенията между нас и албанците в Косово, но ще трябва да включва резолюция за нашия европейски път и по-нататъшното ни икономическо развитие“, отбеляза той.   Във връзка с това, че международната общност е разделена по въпроса за размяна на територии – САЩ и някои представители на ЕС я подкрепят, а Германия, Русия и други се противопоставят, Вучич заяви:   „Невъзможно е да имаме окончателен договор без подкрепата на Германия, Русия, САЩ или Франция“, уверен е държавният глава.   Освен това, президентът посочи, че нарастването на подкрепата за десните политически сили в Европа и предстоящите избори за Европейски парламент през май 2019 година, могат да заличат перспективите за постигане на договор между Белград и Прищина.   „Мислите ли, че гражданите на тези (европейски) страни ще искат да чуят за възможно присъединяване на Сърбия?“ – заяви Вучич.   Освен това сръбският лидер обясни, че „в момента не знам, къде са нашите граници“ и добави, че евентуален договор между Прищина и Белград ще допринесе за стабилността в региона.   „Никой в региона не трябва да се страхува от споразумение между сърбите и албанците в Косово, регионът ще е по-стабилен, силен и по-атрактивен икономически“, сигурен е Вучич.    ", "date": "2018.09.14", "title": "Вучич пред Reuters: Искам гаранция, че Сърбия ще влезе в ЕС през 2025, ако подпишем договор с Косово"}
{"url": "http://epicenter.bg/article/Stefka-Kostadinova-s-Trofeya-na-prezidenta-na-MOK-/163529/8/0", "text": "Стефка Костадинова бе удостоена с Трофея на президента на Международния олимпийски комитет. Най-високият приз в МОК бе връчен на председателя на БОК лично от Томас Бах по време на визитата му в България, предаде БГНЕС.  „Искам да поздравя Стефка Костадинова и да ѝ благодаря за всичко, което прави за благото на българския спорт, а и на световния като посланик на страната ви навсякъде по планетата. Тя е емблематична личност, емблема на спорта по света и за мен е чест да й връча Трофея на президента, който е много специален. Наред с това, тази награда е изключително признание за цялостната дейност на БОК, тъй като МОК високо оценява усилията на вашия комитет за популяризиране на олимпийските ценности и идеали. Тази позлатена пластика изобразява живота на спортиста: от раждането му, през преодоляване едно по едно на препятствията в живота, постижение по постижение, за да стигне до олимпийския връх. А над него вече няма лимит, над него е небето…,“ каза Томас Бах преди да връчи наградата в ръцете на Костадинова.  Президентът на МОК връчи и официален сертификат, с който се удостоверява признанието на БОК от МОК. Нашата централа е основана през 1923 г. и получава международно признание година по-късно, но сега МОК символично предоставя луксозно изработения сертификат.  ", "date": "2018.09.14", "title": "Стефка Костадинова с Трофея на президента на МОК "}
{"url": "http://epicenter.bg/article/Stoyanka-Mutafova-vleze-v-bolnitsa/163505/10/0", "text": "Театралната прима Стоянка Мутафова постъпи в столична болница, където ще остане няколко дни.   За щастие, състоянието на 96-годишната актриса е стабилно, а влизането ѝ в лечебното заведение се е наложило заради необходими профилактични изследвания, съобщава „Телеграф“. Стоянка се чувства отлично, а за нея се грижат едни от най-добрите специалисти, които проверяват изцяло здравословното ѝ състояние.   След седмица театралната легенда се връща на сцената, а освен това продължава и да обикаля страната и да представя биографичната книга „Добър вечер, столетие мое“, която е написана от дъщеря ѝ Мария Грубешлиева.   Мутафова е пълна с ентусиазъм за новия театрален сезон и го сподели с феновете си в социалната мрежа Фейсбук. „Лятото беше прекрасно и наситено с много работа. Сега си почивам и събирам сили за новия сезон.", "date": "2018.09.14", "title": "Стоянка Мутафова влезе в болница"}
{"url": "http://epicenter.bg/article/Preslava-rodi-parvata-si-rozhba---SNIMKA-/163517/10/0", "text": "Певицата Преслава роди първата си рожба, тя вече е горда майка на момиченце, похвали лично тя преди минути в социалната мрежа.   \"Добре дошла на нашата Малечка-Палечка!\". Това написа певицата, качвайки снимка на бебешко краче в личния си профил в \"Инстаграм\".   След много неуспешни връзки певицата най-накрая срещна голямата любов в лицето на бизнесмена Павел Лазаров. Двамата са заедно от около година.   По ирония на съдбата най-щастливият ден за чаровната Преслава се оказва истински кошмар за бившата й изгора - Георги Станоев - Бирмата. Рано тази сутрин Специализираната прокуратура започна извършването на претърсвания и изземвания в офиси на дружества в гр. София, стопанисващи заведенията „Везувий“ и „Сръбски ресторант Бест“ - бившия \"Кошарите\", собственост на бащата на небезизвестния Георги Станоев – Бирмата, обиски на лица и разпити на свидетели на територията на гр. София, с цел задържане на ръководните нива на организираната престъпна група.      ", "date": "2018.09.14", "title": "Преслава роди първата си рожба!  (СНИМКА)"}
{"url": "http://epicenter.bg/article/Lavrov--Opitite-na-SASht-da-smachkat-Rusiya-sas-sanktsii-sa-obrecheni-/163474/7/97", "text": "Москва смята, че Вашингтон трябва по-бързо да се откаже от илюзиите, че Русия може да бъде победена с икономически ограничения, заяви министърът на външните работи на Руската федерация Сергей Лавров в интервю за ДПА, предава БГНЕС.  По думите му, колкото по-бързо Съединените американски щати се откажат от илюзиите, че е възможно да смачкат Русия с икономически ограничения или демонстрация на военен потенциал, толкова по-добре ще бъде за всички.  Лавров отбеляза, че взаимодействието на Русия и САЩ по редица международни проблеми е в застой, което се отразява негативно на геополитическата обстановка в цял свят.  Американците не проявяват реален интерес за конструктивно сътрудничество, констатира руският външен министър. Дори от президента Доналд Тръмп да излизат някакви позитивни сигнали, то те бързо биват неутрализирани от давещата се в русофобия американска администрация.  Лавров коментира и отношенията на РФ с Европейския съюз. Според него те не са в най-доброто си състояние, тъй като по заръка на Вашингтон Брюксел също се е включил в спиралата от санкции.  Ръководителят на руската дипломация обърна внимание на готовността, с която в Евросъюза са се съгласили да търпят многомилиардни загуби, докато в същото време американците не губят нищо.  ", "date": "2018.09.14", "title": "Лавров: Опитите на САЩ да смачкат Русия със санкции са обречени "}
{"url": "http://epicenter.bg/article/Rumen-Radev-podpisva-ukaza-za-osvobozhdavaneto-na-Mladen-Marinov-/163460/2/0", "text": "Очаква се днес президентът Румен Радев да подпише указа за освобождаване на главния секретар на МВР Младен Маринов, който на практика блокира вчера освобождаването на министрите на вътрешните работи, на транспорта и на регионалното развитие, съобщава БТВ.   Оставките на тримата министри бяха записани като основна точка в дневния ред на парламента и на тяхно място трябваше да бъдат одобрени наследниците им. Заради неподписания указ обаче рокадата във вътрешното министерство беше блокирана, а това спря и останалите две назначения.   Междувременно номинираният за поста в министерството на транспорта Александър Манолев се оттегли.   От администрацията на президента обясняват, че Конституцията не предвижда срок за подписване на указа и че не може да се очаква от държавния глава да взима кадрови решения под натиск. Румен Радев се прибира днес от посещение в чужбина.  ", "date": "2018.09.14", "title": "Ще подпише ли днес Румен Радев указа за освобождаването на Младен Маринов? "}
{"url": "http://epicenter.bg/article/Maya-Manolova--Predlozhenieto-za-zdravnata-zastrahovka-tryabva-da-bade-iztegleno/163470/2/0", "text": "„Преди да изисква допълнителни средства за здравеопазване от гражданите, министерството трябва да разработи ефективен контрол върху изразходването на тези средства”. Това заяви в студиото на „Здравей, България” омбудсманът Мая Манолова. Тя призова здравния министър да изтегли предложението за въвеждане на здравна застраховка.   „Не виждам никаква промяна в тази част – в отношенията лекар –пациент, по отношение на лимитите, на цените а клиничните пътеки, на медицинските стандарти, на нивата на компетентност, различна политика по отношение на лекарствата, единственото, което се предлага, е реформа в приходната част. Тази идея да се съберат повече пари, отново за сметка на гражданите, през застрахователи, на мен лично много ми прилича на гражданска отговорност. Само че при тази застраховка гражданинът знае какво ще получи срещу своята вноска, докато тук не е ясно какво ще се промени в предоставянето на медицинските услуги”, коментира Манолова. Тя заяви, че тази неяснота прави лоша услуга на министъра и създава негативна среда.   „Аз не чух някои от тези, които са участвали в разговорите, да подкрепя реформата – нито Лекарският съюз, нито застрахователите. Например тези 12 лева на човек докато се акумулират в застрахователните дружества, вероятно не трябва никой да боледува поне 2-3 години, за да може да се плаща лечението. Тези въпроси нямат отговор”, коментира омбудсманът.   Тя коментира и темата за четирицифрените сметки за вода, получени от жители на столичния район „Красно село”. Манолова посочи, че от месеци настоява за промени в наредбата за ВиК услугите, за да може гражданите да не плащат течовете в системата, недобрата организация на „Софийска вода” и нежеланието да си свършат работата чрез приемането на едни ясни правила, които да разпределят отговорностите. Сега хората, които нямат водомери на практика плащат всички отчетени към сградата количества вода, които не са разпределени в сметките на онези, които са си поставили водомери, стана ясно по време на разговора в студиото.   Манолова използва случая да благодари на Европейския парламент, който е дал знак за голяма за европейска солидарност и визира доклада, посветен на проблемите в двойните стандарти в качеството на храните. По думите й в него има конкретни препоръки и реално може да се види края на унизителната практика за предлагане на храни с по-лошо качество.  ", "date": "2018.09.14", "title": "Мая Манолова: Предложението за здравната застраховка трябва да бъде изтеглено"}
{"url": "http://epicenter.bg/article/Volen-Siderov--Orban-pokaza-kak-tryabva-da-se-raboti--no-mu-pokazaha-prachkata-/163473/2/48", "text": "Волен Сидеров честити от парламентарната трибуна Въздвижение на Светия Кръст Господен, наречен още Кръстовден. Той пожела здраве на всички.  Поздравявам евродепутатите на ГЕРБ, които не подкрепиха санкциите срещу Унгария, въпреки че част от ЕНП зае позиция тази държава да бъде наказана. Това каза председателят на ПГ на „Обединени патриоти“ Волен Сидеров в декларация от името на групата, предаде репортер на Агенция „Фокус“.  Сидеров започна декларацията си с пожелание по повод Кръстовден.  „Честит празник на всички. Пожелавам на целия български народ здраве“, каза Сидеров, но темата на декларацията му бе, свързана с Унгария.  „Народните представители, вгледани в кухненски проблем, пропускаме големите събития в света. Напоследък се занимавахме с оставки. Пропускаме едни много сериозни раздвижвания в европейското пространство, които са тенденция. Не са просто нещо от деня за деня. Сава дума за големия сблъсък между консервативното и либералното виждане“, каза той.  Според него вече Европа не е разделена на алианси. Сидеров поздрави евродепутатите на ГЕРБ, които не са подкрепили санкциите срещу Унгария, въпреки че част от ЕНП е заела позиция тази държава да бъде наказана. Според него Унгария трябва да бъде поощрена, а не наказана.  \"С колеги от партия \"Воля\" подписахме едно проекторешение, с което българското Народно събрание да възложи на министър-председателя да заеме позиция против санкциите срещу Унгария\", допълни още Сидеров. Той заяви, че Унгария е случай на пример за държавите от Източна Европа.  „Виктор Орбан направи неща, които даваха пример на останалите държави - как в рамките на ЕС и НАТО можеш да имаш гъвкава политика“, заяви Сидеров и изтъкна, че Орбан е показал, че може да има политика в интерес на своите граждани. Той призова всички да се замислят дали не идва времето на несистемните партии. ", "date": "2018.09.14", "title": "Волен Сидеров: Призоваваме премиера Борисов да подкрепи Орбан и Унгария!"}
{"url": "http://epicenter.bg/article/Parlamentat-zadalzhi-avtobusite-da-badat-oborudvani-s-obezopasitelni-kolani-i-videoregistrator/163475/2/0", "text": "Парламентът задължи автобусите да бъдат оборудвани с обезопасителни колани и видеорегистратор, предаде агенция „Фокус“. Текстът бе внесен от депутатите от ГЕРБ Александър Ненков и Станислав Иванов, заложен в преходните и заключителни разпоредби на Закона за пътищата. Той изменя Закона за автомобилните превози.   „За“ текста гласуваха 79 народни представители, „против“ – 0 и „въздържали се“ -20 , с което той бе приет.   Съгласно приетия текст превозните средства от категории D1, D1Е, D или DE се задължават да се оборудват с видеорегистратор и обезопасителни колани. Освен, че с текста се въвежда задължението за обезопасителни колани и видеорегистратор, се предвиждат и наказания, ако това не се изпълнява.   С глоба или с имуществена санкция от 3000 лв. ще се наказва лице, което разпореди или допусне извършването на превози на пътници с моторно превозно средство, за което се изисква да е оборудвано с обезопасителни колани и то не е оборудвано или не е спазен установеният ред за това. Със същата санкция се наказва и лице, което разпореди или допусне извършването на превози на пътници с моторно превозно средство, за което се изисква да е оборудвано с видеорегистратор и то не е оборудвано.   Наказва се с глоба или с имуществена санкция 1500 лв. превозвач, който не спазва изискванията за съхранение на записите от видеорегистраторите на моторните превозни средства.   В мотивите към предложението се посочва, че към сега действащата нормативна уредба e предвидено пътниците и водачът да използват обезопасителни колани в превозните средства, които са оборудвани с такива.    ", "date": "2018.09.14", "title": "Парламентът задължи автобусите да бъдат оборудвани с обезопасителни колани и видеорегистратор"}
{"url": "http://epicenter.bg/article/Balgariya-i-Portugaliya-spodelyat-obshta-pozitsiya-za-badeshteto-na-Evropa-/163478/2/0", "text": "България и Португалия споделят обща позиция в дебата за бъдещето на ЕС, който трябва да се утвърждава като общност, насърчаваща растежа, заетостта, социалната и икономическа интеграция. В Рига президентите Румен Радев и Марселу Ребелу де Соуза разговаряха в рамките на срещата на държавните глави от групата \"Арайолуш\". Двамата отбелязаха, че преодоляването на различията в развитието между \"старите\" и \"новите\" членки на ЕС е важно условие за заздравяване на единството на съюза, съобщи прессекретариатът на българския държавен глава.  Разширяването на двустранното сътрудничество за справяне с проблемите, произтичащи от миграцията, в сферата на отбраната и сигурността, борбата с тероризма, между службите за сигурност и съдебната система също бяха сред темите на разговора.  По покана на Радев Марселу Ребелу де Соуза ще бъде на посещение в България през първата половина на 2019 г.  Португалия подкрепя присъединяването на България към Организацията за икономическо сътрудничество и развитие, посочи на срещата португалският президент, като българският държавен глава изрази очакването си страната ни да започне преговори в кратък срок.  Румен Радев благодари на своя португалски колега за доброто отношение към българската общност в Португалия. В страната живеят около 13 000 български граждани, които са добре интегрирани в икономическия и културния живот.  ", "date": "2018.09.14", "title": "България и Португалия споделят обща позиция за бъдещето на Европа "}
{"url": "http://epicenter.bg/article/Svetla-Bachvarova--Vnasyame-promeni-v-Zakona-za-hranite--tselyashti-da-prekratyat-dvoyniya-standart/163479/2/0", "text": "Внасяме законопроект за промяна в Закона за храните, целящ да прекрати двойния стандарт на храните. Това каза народният представител от ПГ на „БСП за България“ проф. Светла Бъчварова – Пиралкова по време на брифинг в Народното събрание, предаде агенция „Фокус“.   „За всички продукти, които са на българския пазар, произведени извън страната, ще се изисква сертификат за съответствие“, каза тя и уточни, че този сертификат трябва да гарантира качеството на продукта да отговаря на търговската марка.   „Този сертификат ще бъде включен в база данни, с международен обмен с останалите страни, за да може да гарантира на всеки един потребител, че се спазват изискванията за еднакво качество и влагане на суровини във всеки един от продуктите“, поясни още проф. Бъчварова.   „За български продукти с търговски марки в България такъв сертификат няма да се изисва“, уточни депутатът от БСП. Тя допълни, че в законопроекта на БСП са предвидени и санкции, за да дисциплинират пазара.", "date": "2018.09.14", "title": "Светла Бъчварова: Внасяме промени в Закона за храните, целящи да прекратят двойния стандарт"}
{"url": "http://epicenter.bg/article/Dzhambazki-kam-Zaev-ot-Strasburg--Ne-Gartsiya--a-Balgariya-vodi-bratyata-ot-Makedoniya-napred--/163480/2/0", "text": "Няма да преувелича ако кажа, че вчерашният ден ще остане в историята. За пръв път беше даден шанс на лидер на Република Македония да се обърне с изявление към представителите в Европейския парламент, коментира заместник-председателят на ВМРО и български представител в Европейския парламент Ангел Джамбазки по повод изказване на македонския премиер в залата на ЕП в четвъртък. Това съобщиха от ВМРО.  Според Джамбазки, преди всичко това е огромна стъпка в правилната посока за Македония и бъдещия ѝ европейски път. Зоран Заев в Страсбург каза, че се чувства като у дома си. Въпреки това, обаче, очевидно е, че трябва да му се напомнят няколко неща, допълва той.  Заев неколкократно похвали гръцкия премиер комунист Алексис Ципрас за „компромисите“ които са договорени в Преспа. И наистина прогресът там е по-скоро положителен, въпреки че никога няма да чуете от мен да използвам името „Северна“ Македония, макар и да е подходящо географски. Твърде вероятно е подобен прогрес да би бил невъзможен при друго управление в Атина, заявява българският евродепутат.  Джамбазки намира за нужно, обаче, да уточни няколко важни въпроса: Не Атина беше тази, която започна сериозния, важен и устремен дебат относно бъдещето на Западните Балкани в ЕС. Не Ципрас беше този, който постави на дневен ред присъединяването на Р. Македония към НАТО и ЕС. Не! Заслугата за това принадлежи изцяло на българския народ и управляващата коалиция. Няма да е нескромно, ако кажа и че ВМРО има най-голяма заслуга, защото Македония е нашата вечна, безапелационна и историческа кауза.  Нека напомня на г-н Заев и още нещо - началото на прогреса на Р. Македония започна не от договора от Преспа с Гърция, а от Договора за добросъседство с България. Още веднъж в историческата съдба на независима Р. Македония, именно България беше тази, която първа подаде ръка на своя братски народ. Нека нашите братя от двата бряга на Вардар знаят, че ние никога няма да ги изоставим, продължава заместник-председателят на ВМРО.  Той е на мнение, че е положително, че Заев избра в този исторически момент да стане и първият македонски лидер, който да признае, че в Р. Македония в крайна сметка живеят и българи. Съзнателно или не, ни сложи на последно място в изброяването на народите, живеещи в Македония - след турците, сърбите, албанците и „египтяните“ - наследници на Клеопатра. И все пак може да се каже, че това е крачка напред. До сега изобщо ни подминаваше, заявява Джамбазки.  Винаги може да е и по-добре. Важното е, че Македония върви напред. Не благодарение на Гърция, а въпреки нея. България обаче, винаги ще бъде добър съюзник на своя братски народ. И ако господин Заев иска да бъде успешен лидер и наистина да запише името си в историята, е добре да го знае, завършва коментарът на евродепутата от ВМРО Ангел Джамбазки.  ", "date": "2018.09.14", "title": "Джамбазки към Заев от Страсбург: Не Гърция, а България води братята от Македония напред! "}
{"url": "http://epicenter.bg/article/Rashidov-otiva-v-Odrin-za-yubileya-na-balgarskoto-chitalishte-i-tsarkvata--Sv--sv--Konstantin-i-Elena-/163481/2/0", "text": "Председателят на парламентарната Комисия по културата и медиите Вежди Рашидов ще присъства в събота – 15 септември 2018 г., на тържественото отбелязване на 10-та годишнина от създаването на Народно читалище „Просвета“ в Българската православна църква „Св. Георги“ и 10-та годишнина от възстановяването на Българската православна църква „Св. Св. Константин и Елена“ в град Одрин. Това съобщиха от Комисията по културата и медиите.    ", "date": "2018.09.14", "title": "Рашидов отива в Одрин за юбилея на българското читалище и църквата „Св. св. Константин и Елена“"}
{"url": "http://epicenter.bg/article/Prezidentat-na-MOK-blagodari-na-premiera--che-investirame-v-sporta-i-badeshteto-na-mladite/163484/2/0", "text": "Министър-председателят Бойко Борисов се срещна с президента на Международния олимпийски комитет Томас Бах, съобщиха от правителствената информационна служба.  По време на разговора българският премиер Борисов подчерта, че страната ни има сериозна и последователна политика към развитието на спорта и се гордее със силните си спортисти в редица дисциплини.  “Преди 1990 г. всички държави в региона се рекламираха най-много чрез спорта, но след това настана разруха. Бяха приватизирани малкото спортни зали, които имаше в България. Нямаше такива нито в столицата, нито в града на Стефка Костадинова – Пловдив. Вложихме 350 милиона лева и започнахме да изграждаме една по една спортни зали из цялата страна. Днес имаме Арена Армеец, Колодрума в Пловдив- най-големият в Европа, както и много други”, заяви министър-председателят.  Премиерът Борисов оцени като изключително позитивен интереса на редица значими международни фигури към трите световни първенства у нас и отзивите им за добрата организация на домакинствата.  “Домакинствата, които получихме, са признание за направеното като материална база в страната. Благодаря на българските спортисти, които придават стойност на инвестицията на държавата и дават пример на следващите поколения”, подчерта премиерът.  “Благодаря ви, че инвестирате в спорта и в бъдещето на младите. Ние наблюдаваме тези процеси. Имаме чудесно сътрудничество, което ще продължим. Европа и светът забелязват прогреса на България в последните години. Това се доказа най-вече с успешното ви европредседателство”, заяви по време на разговора Томас Бах. Той подчерта, че домакинствата на трите световни първенства у нас – по художествена гимнастика, по гребане и по волейбол, показват високата класа на България в спорта.  На срещата присъстваха министърът на младежта и спорта Красен Кралев, председателят на Българския олимпийски комитет Стефка Костадинова, генералният секретар на БОК Белчо Горанов и зам.-председателите Валентин Йорданов, Красимир Инински и Любомир Ганев, както и проф. Пенчо Гешев – ректор на НСА.  В рамките на визитата си президентът на МОК ще посети световното първенство по художествена гимнастика в София и по гребане в Пловдив.  ", "date": "2018.09.14", "title": "Президентът на МОК благодари на премиера, че инвестираме в спорта и бъдещето на младите"}
{"url": "http://epicenter.bg/article/Valeri-Simeonov-shte-otkrie-osmiya-obshtoukrainski-balgarski-sabor-/163485/2/0", "text": "Заместник министър-председателят Валери Симеонов ще открие осмия общоукраински български събор, който ще се проведе на 15 септември в Акерманската крепост, разположена до гр. Белгород Днестровски в област Одеса. Това съобщиха от правителствената информационна служба.  Провеждането на Събора започва през 1998 г. под патронажа на Асоциацията на българите в Украйна. Днес той вече се е превърнал в главното социално-културно събитие на 300-та хилядната българска общност в Украйна, целта на който е запазване и развитие на българските традиции, историческите и културни достижения на българите в съвременните украински земи.  В предстоящия Събор ще вземат участие представители на българската и украинската официална власт и българската диаспора от Украйна, Молдова, България и други страни.  На събитието ще присъстват още Светлана Йорданова - заместник-министър на здравеопазването и Петър Харалампиев - председател на Държавната агенция за българите в чужбина.  ", "date": "2018.09.14", "title": "Валери Симеонов ще открие осмия общоукраински български събор "}
{"url": "http://epicenter.bg/article/Prezidentat-lichno-posreshta-grazhdani-za-Evropeyskite-dni-na-nasledstvoto-/163487/2/0", "text": "Администрацията на президента се включва в инициативата Европейски дни на наследството – 2018 г. и за поредна година ще отвори врати за граждани на 16 септември, от 10.00 до 16.00 часа. Това съобщиха от прессекретариата на държавния глава.  Държавният глава Румен Радев ще приеме лично първите гости на „Дондуков“ 2.  Гостите на президентската институция ще имат възможност да разгледат Гербовата зала на „Дондуков“ 2, кабинетите на президента Румен Радев и на вицепрезидента Илияна Йотова, Огледалната зала, Залата за пресконференции и Президентската библиотека.  ", "date": "2018.09.14", "title": "Президентът лично посреща граждани за Европейските дни на наследството "}
{"url": "http://epicenter.bg/article/Anton-Kutev--Vsyaka-partiya-tryabva-da-ima-viziya--no-samo-BSP-ima-takava/163488/2/0", "text": "„Всяка партия трябва да има визия за развитието на България, но само БСП има такава.” Това каза Антон Кутев, зам.-председател на ПГ на „БСП за България” на среща с граждани от Сандански, на която бе обсъдена „Визия за България”.   По думите му визионерският документ на левицата е с амбицията да има реална представа накъде да върви обществото. „Нашата Визия не е завършена. Тези срещи се правят, за да може тя да бъде допълнена, да се доизгради и с този документ да стане ясна насоката, в която да върви обществото, \" отбеляза Кутев.     „Икономиката и страната имат нужда от изграждането на големите енергийни проекти- като АЕЦ „Белене” и изграждане на газопреносна система с Русия. Така, както Германия прави. С какво сме по-различни от Германия? Такива големи проекти ще привлекат и чужди инвестиции, и ще създадат работни места, ще развият и други енергоемки производства.” Това заяви пред гражданите на Сандански проф. Руен Гечев, народен представител от ПГ на „БСП за България”.    По думите му прокламираното от управляващите фискално равновесие на страната е абсолютно нереалистично, на фона на спада на външните инвестиции. Той добави, че външните инвеститори ни пишат слаба оценка. „Има недофинансиране на много сектори- като здравеопазване и образование, армия и други. Младите хора бягат от страната. Над 2 милиона наши сънародници са вече зад граница. Преди няколко години страната ни изпреварваше Румъния по множество показатели, а сега е обратно”, добави още професорът. Той допълни, че е нужно качествено образование в страната и тя трябва да поема разходите за обучение на младите хора, но после трябва да ги ангажира в някакъв период от време да останат да работят у нас.     Народният представител Николай Динков обясни, че трябва трайно да бъде решен въпросът с диспропорцията между регионите. Той беше категоричен, че трябва да се изграждат стимули за задържане и развитие на хората. Депутатът от левицата Лало Кирилов обясни, че е нужно стимулиране на селското стопанство, както и че не е справедливо един сектор да получава повече европейско субсидиране от друг.", "date": "2018.09.14", "title": "Антон Кутев: Всяка партия трябва да има визия, но само БСП има такава"}
{"url": "http://epicenter.bg/article/Rumen--Porozhanov--Shefat--na-Agentsiyata--po-gorite--podava--ostavka-/163490/2/0", "text": "Инж. Григор Гогов, директор на Изпълнителната агенция по горите, ще подаде оставка заради сигнал за конфликт на интереси. Това обяви земеделският министър Румен Порожанов, предаде репортер на БГНЕС.  Днес се проведе първото заседание на Централния епизоотичен съвет заради африканската чума по свинете.  \"Ще предприемем действия за укрепването на биосигурността и стриктното прилагане на Закона за ветеринарно-медицинската дейност. Направихме отчет за извършеното до момента и за това, което предстои. Самата Африканска чума от тази година е много активно-застъпена в нашата северна съседка. 12 области от двадесет и няколко в Румъния вече са засегнати. Те са под възбрана на ЕС и за съжаление вече по граничните зони до България от румънска страна също са установени огнища на Африканската чума по свинете“, допълни министър Порожанов, цитира от Агенция \"Фокус\".  „Една от основните теми, която днес дебатирахме е биосигурността, както в индустриалните ферми, така и в личните стопанства. В индустриалните ферми в момента има над 400 000 животни, които се отглеждат. На около 3 оборота годишно надхвърля 1.2-1.4 млн. животни. Болестта е само по свинете и дивите прасета и води до огромни икономически загуби. Тя не засяга други животни, но те могат да бъдат преносители. Основно болестта се пренася от животни и продукти. От вчера вече и на белгийската граница с Франция има установени заразени животни. Постарахме се нашите мерки да бъдат в най-добрата кондиция“, заяви още министър Порожанов. По думите му един от основните проблеми за разпространение на болестта са домашните животни в задните дворове, тъй като те нямат никаква биосигурност като в Румъния са над 1000 огнищата от животни в заден двор.  „В четвъртък и петък миналата седмица имаше среща на Международната организация за ветеринарните болести - ОИЕ, „ФАО“ и ЕК, в която среща се обсъждаха именно тези болести. Многократно се даде висока оценка на България в рамките на двете заболявания. Тези дни пристигна и протокола от лабораторията в Мадрид, в която имаме потвърждение на болестта“, каза още той. По думите на земеделският министър, основното, за което ще се предприемат действия е укрепването на биосигурността и стриктното прилагане на Закона за ветеринарно-медицинската дейност. Той допълни още, че в индустриалните ферми има направени огледи навсякъде в последните 2 месеца като е отчетено много добро състояние на биосигурността в повечето от тях. Тези, които не спазват предписанията, ще бъдат санкционирани.   ", "date": "2018.09.14", "title": "Румен Порожанов: Шефът на Агенцията по горите подава оставка "}
{"url": "http://epicenter.bg/article/Agentsiyata-po-transplantatsiya-s-nov-direktor/163493/2/0", "text": "Доктор Михаил Христов е новият директор на Изпълнителната агенция по трансплантация (ИАТ), съобщи Министерството на здравеопазването, предаде bTV.   Преди дни предишният директор на Агенцията д-р Марияна Симеонова подаде оставка с лични мотиви, свързани с нейното професионално развитие.   Д-р Симеонова подава оставка за втори път. В края на юни тя поиска да се оттегли заради прекратения договор с Евротрансплант, който доведе до протести на нуждаещи се пациенти.   Новият директор на Агенцията – д-р Христов, е магистър по медицина, с придобита специалност „Ортопедия и травматология“.   През годините е бил директор на Градска многопрофилна болница – Варна, началник отдел в НЗОК, ръководил е и Регионалния център по здравеопазване – София.   Д-р Михаил Христов е заемал позициите на главен инспектор в Изпълнителната агенция „Медицински одит“ и държавен инспектор в Изпълнителната агенция по трансплантация.  ", "date": "2018.09.14", "title": "Агенцията по трансплантация с нов директор"}
{"url": "http://epicenter.bg/article/Filiz-Hyusmenova--Vaprosat-za-hranata-i-zdraveto-na-evropeyskite-grazhdani-ne-tarpi-kompromisi/163497/2/0", "text": "Въпросът за храната и здравето на европейските граждани не търпи компромиси, заяви евродепутатът Филиз Хюсменова в изказването си в пленарната зала на Европейския парламент. Като потребител и гражданин на страна, засегната от двойния стандарт, настоявам да се гарантира, че всички европейски потребители се ползват в пълна степен от своите права съгласно законодателството на Съюза, продължи тя.   Поводът за изказването й беше дискусията в Европарламента по Доклад относно разликите в качеството на някои продукти на единния пазар. Евродепутатът и зам.-председател на ДПС Филиз Хюсменова, която работи в Комисията по вътрешен пазар и защита на потребителите, внесе заедно с други колеги поправки в доклада.   Според нея, общият европейски пазар намалява пречките пред търговците и улеснява печалбата. Той носи ползи и за потребителите, но не и когато се злоупотребява с него. Хюсменова пледира, че той има нужда от подобрение, след като са налице двойни стандарти при храните и други стоки. Тя посочи пътищата за това - усъвършенстване на нормативната база, стриктното й прилагане, повече контрол и по-високи санкции, насочени срещу нелоялните търговски практики.   Българският евродепутат завърши изказването си с думите: „Ключова дума при преодоляване на проблемите е ОТГОВОРНОСТ - отговорност от всички и от всеки по веригата – Европейска комисия, правителства, надзорни органи, производители, търговци и потребители.”", "date": "2018.09.14", "title": "Филиз Хюсменова: Въпросът за храната и здравето на европейските граждани не търпи компромиси"}
{"url": "http://epicenter.bg/article/Zaharieva--Tazi-godina-e-redno-premierat-da-vodi-delegatsiyata-ni-v-OON-/163501/2/0", "text": "Премиерът Бойко Борисов ще води делегацията на страната ни в ООН тази година. Това каза пред журналисти вицепремиерът и министър на външните работи Екатерина Захариева за делегацията на страната ни в ООН, предаде репортер на Агенция „Фокус“.  „Премиерът Бойко Борисов ще води делегацията тази година. Съгласно правилата на ООН искам да подчертая, че е възможно държавата да се представлява от държавен или правителствен ръководител или от министър на външните работи. Това са лицата, които могат да представляват държавата в ООН. По принцип могат да се ротират“, заяви Захариева.  По думите й има държави, които се представляват на ниво и външен министър. Според нея предвид изминалото европредседателство, е добре премиерът да представлява страната ни в ООН.  „В никакви случаи не говорим за спекулации, които се чуват. Така или иначе миналата година е бил президентът, тази година е редно да отиде премиерът, и то в година на председателството“, допълни още вицепремиерът. Тя поясни, че президентът е уведомен, че премиерът Бойко Борисов ще ходи в ООН и уточни, че има писма между двата кабинета.  \"Винаги има какво да се подобрява в комуникацията между институциите. Вижте, по принцип комуникацията винаги, ако има някакъв проблем, трябва да се подобрява. Комуникация между институциите има. Между която и да е институция, в случая става въпрос за президент и премиер, винаги има какво да се подобрява. Но това е двустранен и двупосочен процес“, допълни Захариева.  По думите ѝ сигурно и в нейната комуникация с държавния глава има какво да се подобрява. Тя поясни, че има информация, че е имало среща между кабинетите на президента и премиера и неговите съветници преди месец-два и те са дебатирали въпроса за делегацията в ООН.   На въпрос на Нова тв от президентството обаче отговориха, че това е въпрос, който не е бил обсъждан с президентската институция.  Във връзка с указа на президента Румен Радев за освобождаване на Младен Маринов от поста главен секретар на МВР, тя поясни, че доколкото е разбрала, указът ще бъде подписан, когато държавният глава се върне. „Тук трябва да се попита неговата администрация“, допълни вицепремиерът.  ", "date": "2018.09.14", "title": "Захариева: Тази година е редно премиерът да води делегацията ни в ООН "}
{"url": "http://epicenter.bg/article/Rumen-Hristov--Kabinetat-nyama-da-izkara-palen-mandat-/163458/2/0", "text": "Лидерът на СДС Румен Христов прогнозира, че правителството няма да изкара пълен мандат, но не се ангажира да посочи кога евентуално би се стигнало до предсрочни избори.   „Виждаме, че им па́ри под краката на управляващите, промените в кабинета са за намаляване на напрежението, което се формира в обществото”, отбеляза лидерът на СДС в предаването „Тази сутрин” по bTV.   „Ако има някой голям гаф, който да предизвика недоволство, предсрочни избори може да се случат и следващата година”, смята той.   Дългата скамейка на ГЕРБ на резервните играчи, както говорят от партията, не е чак толкова дълга, заяви лидерът на СДС, като поводът за думите му беше оттеглянето на номинирания за транспортен министър Александър Манолев.   „Манолев беше зам.-министър на туризма, после  беше шеф на Агенцията по метрология и надзор, след това зам.-министър на икономиката. Сега е предложен за министър на транспорта.  Дълга скамейка, а пък един човек го предлагаш на 4-5 поста. Може би е много добър специалист, не знам. Това говори по-скоро за изчерпване на идейните и кадрови ресурси на ГЕРБ”, смята Румен Христов.   Той коментира и неподписания указ от президента за освобождаването на Младен Маринов като главен секретар на МВР, с което на практика вчера се блокира гласуването на министерските оставки и назначаването на новите министри.   Няма указан срок, в който президентът трябва да се произнесе, и не бива да се очаква, че документът влиза, той го валидира за 5 минути и заминава за там, закъдето трябва. Те са сериозни държавни мъже и ще намерят формулата на разбирателството”, отбеляза Румен Христов.   „Би следвало да се знае, че трябва да се подпише указът и да бъде изпратен може би малко по-рано”, допълни той. Дясното трябва да търси единение, каза още Румен Христов в разговора. Според него обаче не може да се говори за сливане.", "date": "2018.09.14", "title": "Румен Христов: Кабинетът няма да изкара пълен мандат "}
{"url": "http://epicenter.bg/article/Hilyadi-se-sabraha-na-Krastova-gora-za-Krastovden/163459/2/0", "text": "На Кръстовден хиляди покнонници се събират в Кръстова гора, заради вярата в чудодейната сила мястото.   Хиляди хора се стекоха тук в нощта срещу Кръстовден, за да почетат празника и да се помолят за здраве и благоденствие. Много хора, които страдат от различни заболявания прекараха нощта на открито в бдение и молитви, вярвайки в чудесата на Господа.   Светата литургия в полунощ беше оглавена от пловдивския митрополит Николай.   Много хора се стекоха, за да слушат молитвата, да се преклонятпред светия кръст, да запалят свещичка и да се поклонят на иконите.   Вярващите нощуват под открито небе  и се надяват молитвите им да бъдат чути. Според преданията, в нощта преди Кръстовден желанията и молитвите се сбъдват, ако имаш силна вяра. „Детето ни има проблем с окото и се надяваме по някакъв начин на помощ”, признава Весела.   „Преди пет години ми откриха рак на гласните струни, споделя Николай от Ихтиман. По думите му той се измил с вода от аязмото и това му помогнало много.   Източник: БТВ", "date": "2018.09.14", "title": "Хиляди се събраха на Кръстова гора за Кръстовден"}
{"url": "http://epicenter.bg/article/Krum-Zarkov--Darzhavata-tryabva-da-uchastva--regulira--obrazova-i-lekuva/163461/2/0", "text": "Ключовият момент във „Визия за България” е новата роля на държавата, която трябва да участва, регулира, образова, лекува, да отбранява и да планира. Тази роля е заложена с конкретни мерки в документа.   Това заяви зам.-председател на ПГ на „БСП за България” Крум Зарков. Той бе на среща с граждани от Петрич, обявиха от пресцентъра на партията.   Хората изразиха мнение, препоръки,становища и допълнения.  Най-сериозна част от дискусията бяха демографските проблеми в района.   Те обясниха, че има огромно текучество на населението. От 55 000 души, половината емигрират трайно  или работят в други държави. Гражданите и депутатите от ПГ на „БСП за България” бяха единни в мнението, че е крайно време да се мине от етап на констатиране на проблемите до етап на тяхното решаването   „Проблемите са плод на липсата на държавност, която води до масова бедност и обезлюдяване. Ако не действаме сега, утре ще е твърде късно”, каза Крум Зарков.  ", "date": "2018.09.14", "title": "Крум Зарков: Държавата трябва да участва, регулира, образова и лекува"}
{"url": "http://epicenter.bg/article/Irena-Anastasova-v-Blagoevgrad--Darzhavata-da-predlaga-kachestveno-obrazovanie-za-vsichki-detsa/163464/2/0", "text": "„От 2000 г. до 2017 г. над 1400 училища са закрити. Това показва какво се случи със страната ни. Затова искаме нов модел на управление на образованието, което да стъпи на пълен обхват на децата и качествено образование във всички образователни институции“. Това заяви секретарят на ПГ на „БСП за България“ Ирена Анастасова на среща с гражданите на Благоевград за „Визия за България“.   Тя обясни, че е важно първо- какво учат децата, по какви програми, но и с какви учители и по какви методи. Анастасова подчерта, че левицата залага в своята Визия и осигуряване на храна, дрехи, учебници и помагала за децата от социално слаби семейства. Тя каза, че ПГ на левицата е внесла предложение помощта за ученици за началото на учебната година да обхване и децата от 2,3,4 клас, за което са били необходими 30 млн. лв. „Тогава казаха, че няма пари за това. Но имаха 2 млрд. за саниране“, коменира депутатът.   Ирена Анастасова каза още, че БСП залага и на регионални програми за развитие на образованието според развитието на икономиката в съответния регион и изграждане на национална карта, която да свързва образование и икономика. „Ще продължим да се борим и за отмяна на финансиране на частните училища. Държавата не е направила всичко за държавните и общинските училища, за да дава на частните, които събират такси от 5 до 12 хил. лв. и повече “, категорична бе Ирена Анастасова.     „България трябва да бъде модерна, европейска, социална държава“, заяви депутатът от ПГ на левицата Надя Клисурска. Тя подчерта, че демографската катастрофа не стряска управляващите, нито младите хора на терминалите. По думите й има огромни социални диспропорции между малък брой богати и огромен брой хора на и под прага на бедността.   Клисурска подчерта, че държавата трябва да бъде гарант за младите хора да останат в България чрез законодателството - да имат достъп до добре платена работа, кредити да учат, да си купят жилище и да остават тук. Тя каза, че БСП залага на прогресивно подоходно облагане. „Всеки българин трябва да бъде облаган на база на доходите си. Залагаме и на задължително семейно подоходно облагане“, отбеляза още народният представител. Надя Клисурска подчерта, че трябва да се преизчислят всички пенсии спрямо средноосигурителния доход към 2015 г.     „Трябва да започнем отново да говорим накъде отиваме. Ръстът на икономиката ни е крайно недостатъчен. Преди 10 години съседните на нас държави бяха след нас, сега са пред нас“, заяви народният представител от ПГ на „БСП за България“ и председател на икономическата комисия в парламента инж. Петър Кънев. Той коментира, че за да се промени това, държавата трябва да възстанови ролята си в управлението на държавните предприятия. „Ние написахме законопроект в тази насока и съвсем скоро той ще бъде внесен в НС. Неговата цел е държавните предприятия да не са хранилка на управляващите“, категоричен бе той.   По думите му друга цел на Визията е да бъде намалена административната тежест върху българския бизнес, особено върху микро и малките фирми. „Продължаваме да заменяме хартиените формуляри и справки с електронни справки, а въпросът е трябват ли ни те“, коментира Кънев. Като друг приоритет той посочи и специална програма за развитие на Северозапада и Странджа-Сакар.     „Визия за България” е една рамка, която БСП предлага на обществото”. Това заяви Николай Бошкилов, народен представител от Благоевград. Той поясни, че след като приключат срещите в страната, ще бъдат обобщени мненията на българските граждани и ще бъдат заложени в документа. „С финалния вариант на Визията, такава каквато формираме заедно с българските граждани, ще се явим на изборите, представяйки идеите на широк кръг от хора“, обясни депутатът.   Бошкилов обясни, че Благоевград е от потърпевшите от настоящото управление. „Недопустимо е да бъдем на последно място в страната по доходи от областните центрове”, коментира той. Социалистът добави, че липсват инвестиции и безработицата е много голяма в общината. „Ние имаме визията как да направим Благоевград проспериращ град и съвместно с общинския съвет ще разработим и визия за Благоевград”, заключи Бошкилов.     „Ние, от ПГ на „БСП за България”, целим да променим модела на управление. От срещите ми с хората по страната мога спокойно да кажа, че народът е обединен по този въпрос”. Това заяви Иван Ченчев, народен представител от ПГ на „БСП за България“. „Гневен съм като човек, от това, което се случва в България”, каза още той. Депутатът коментира, че БСП е последователна в приоритетите и идеите си, докато правителството “работи на парче”. Ченчев допълни, че имаме нуждата от импулс, за да вървим напред, „Едва след това може да се говори за числата. Ние питаме хората и ще продължаваме да ги питаме”, заяви той.   Ченчев подчерта, че според управляващите нов национален стадион зависи от даден футболен резултат, но това не е така. „Той се строи за хората в дългосрочен план и за развитие на спорта“, заключи Иван Ченчев.   Събралите се граждани зададоха въпроси, свързани с детски надбавки, защита на правата на хората с ниски доходи, на които е отнет достъпът до правосъдие, принципът на уседналост при учениците, изборът и цената на учебниците в българските училища, възраждане на професионалното образование, лошите практики на спортните клубове, съхраняването на българската култура и народните читалища.", "date": "2018.09.14", "title": "Ирена Анастасова в Благоевград: Държавата да предлага качествено образование за всички деца"}
{"url": "http://epicenter.bg/article/Den-na-traur-v-Pavlikeni-zaradi-zaginalite-futbolisti/163465/2/0", "text": "Днес е обявен ден на траур в Павликени. Четирима футболисти от местния отбор загинаха на място в жестока катастрофа край село Горна Студена.   На стадиона в Павликени момчетата са провели последната си тренировка във вторник.   След победен мач в село Козловец, отборът е трябвало да се прибере към Павликени. Част от него обаче решава да отпразнува победата и остават в селската кръчма.   Малко след полунощ, четирима от тях решават все пак да тръгнат към Павликени. Зад волана сяда най-малкият – Ивелин на 19 години, който не е употребил алкохол. Той останал въздържател цялата вечер, точно с идеята, че ще вози съотборниците си. За нещастие обаче на 16 километър от село Козловец пропуска знак „Стоп” и излиза на главния път, в момент, в който минава ТИР. Колата е пометена, намерена е на 50 м от мястото на удара.    Треньорът на отбора обясни, че е разбрал за инцидента на сутринта.   „Георги Вълчев за последно носи капитанската лента. Димитър Кушев беше контузен, но дойде да гледа и той мача, последните думи които размених бяха с Генчо Стефанов, който ми каза – „Тренер, утре може ли да закъснея?”. Казах му че няма проблем, защото повечето момчета от отбора работят и се съобразявам с това”, разказва треньорът пред БТВ.   Иво кара разумно и бавно, сподели един от съотборниците му.   За футболните срещи пътуваме с автобуси, но сега разстоянието беше много малко и затова взеха личните си автомобили, обясни и президентът на клуба. ", "date": "2018.09.14", "title": "Ден на траур в Павликени заради загиналите футболисти"}
{"url": "http://epicenter.bg/article/Nigyar-Dzhafer--GERB-ili-ne-sa-zapoznati--ili-otkazvat-da-zastanat-zad-ideite-na-ministar-Ananiev/163466/2/0", "text": "„Никой от ГЕРБ не желае да коментира идеите в здравеопазването. Те или не са запознати, или отказват да застанат зад тези идеи. Притеснителното е, че има опасност, както много пъти са правили управляващите, да не дадат политическа подкрепа за това, което се предлага“. Това коментира пред БНР депутатът от ДПС д-р Нигяр Джафер – зам.-председател на НС и член на парламентарната здравна комисия.   Според нея Кирил Ананиев и неговият екип са се оказали доста по-смели от своите предшественици: „Самият факт, че предлагат такива стъпки, предизвиква уважение. \"Да видим обаче дали не е лош таймингът. Прекалено бурни събития се развиват в момента в страната, през половин час се променя обстановката, да видим как те ще защитят своите идеи. Няма да се изненадаме, ако не произтече нищо от този дебат. Ще се изненадаме, ако не загуби политическата подкрепа министър Ананиев и колегите от ГЕРБ застанат зад него“, коментира тя.   Джафер припомни какво съдържа предложението на здравния министър за нов здравноосигурителен модел: „Ще има 864 млн. евентуално повече в здравната система. Увеличава се с 2% здравната вноска. Въвежда се за първи път едно доплащане от 15%. Поставя се една граница от 700 лв. за здравна услуга. Въз основа на тази граница ще плаща или Здравната каса, или застрахователните фирми“.   Нигяр Джафер посочи, че този модел има положителни и отрицателни страни. 864 млн. повече е положителен факт, но той се тълкува и като наливане на още милиони в една нереформирана система и в една бездънна каца, подчерта тя и добави: „Прави впечатление друго – абдикация от голяма част от медицинските дейности, прехвърляне на отговорността към застрахователите и то точно дейностите над 700 лв. А застрахователите дори не са питани. Това създава проблеми и притеснения от самото начало“.   Депутатката посочи и други негативи в идеите на министъра – преобразуването на лечебните заведения и игнорирането на съсловните организации. Според нея не е правилно премахването на Националния рамков договор. Тя посочи и положителните моменти в разписаното - създаването на лични партиди и евентуалното засилване на профилактиката.   Контрол и запушване на пробойните в системата, според нея, са възловите моменти. Тя изказа мнение обаче, че Здравната каса няма капацитет да осъществи този контрол.", "date": "2018.09.14", "title": "Нигяр Джафер: ГЕРБ или не са запознати, или отказват да застанат зад идеите на министър Ананиев"}
{"url": "http://epicenter.bg/article/-------------/163468/2/0", "text": "Номинираният за транспортен министър Александър Малонев се отказа в последния момент от поста. За решението си Манолев изтъкна, че срещу него се извършвала атака от съшити обвинения и провокации от група лица.   „Историята е странна, има детайл, който не разбирам. Сутринта смятат да предлагат тези трима души, изяснява се, че президентът не е подписал указа за вътрешния министър, изведнъж като резултат не се сменя кандидата за вътрешен министър, а – за транспортен. Излиза, че ако президентът не беше забавил въпросния указ, този човек щеше да е министър вече”, коментира пред NOVA социологът Андрей Райчев.   „Струваше ми се, че тази история с трите оставки е фойерверк в началото на сезона”, коментира още Райчев.   „Изведнъж определени медии преоткриха личността на Александър Манолев”, коментира политическият анализатор Георги Харизанов. „Всички губим от това, че няма да е министър. Аз много съжалявам, че няма да е министър”, коментира още Харизанов.   Той коментира още, че вчерашният ход на Манолев и на премиера Борисов говори, че има желание за подобряване и за намиране на хора, които да бъдат по-добри от действащите досега.   На въпрос дали продължава влошаването на вазимоотношенията между Румен Радев и управляващи, Райчев посочи: ,,Виждам тежък конфликт между премиера и президента. Президентът е отстранен от делегацията ни за ООН. Това в никакъв случай не е подобряване на отношенията. Изглежда, че Борисов не пуска Радев да се изявава на международната сцена.\"   Георги Харизанов посочи, че желанието на Румен Радев да се позиционира като опозиционер на управлението е негово собствено решение. За това, че не Румен Радев ще води делегацията на ООН за Общото събрание, Харизанов каза, че това е тежък шамар за президента. \"Но президентът сам се позиционира като опозиционер, а такива делегации винаги се водят от тези, които управляват\", коментира с чувство за хумор Харизанов.", "date": "2018.09.14", "title": "Фалстарт за промените в кабинета: Какво ще стане след отказа Александър Манолев? (Видео)"}
{"url": "http://epicenter.bg/article/Politolozi--Predsrochni-izbori-naprolet-nyama-da-ima/163469/2/0", "text": "  Не може само оставките да са отговор и реакция на определени кризи. Това коментира в предаването „Тази сутрин” по bTV политологът Димитър Ганев. Той и доц. Татяна Буруджиева бяха категорични, че предсрочни избори напролет няма да има.   Двамата политолози коментираха в студиото и оттеглянето на номинирания за транспортен министър Александър Манолев.   „Цялата история е, че в транспорта, за разлика от регионалното министерство, изглежда не са наместени интересите на някои важни фактори”, заяви политологът доц. Татяна Буруджиева.   Според нея става въпрос за „доста големи пари”. „Лютата битка е в тази посока, а не толкова с чисто политически измерения”, коментира тя.   „Всяка оставка идва да отговори на някакви обществени напрежения. Едно ново назначение трябва да е нов тласък и нов кредит на доверие. Когато министърът е атакуван в деня, преди да встъпи в длъжност, неговото назначение не може да изиграе тази роля”, заяви Ганев.   „Той ще тръгне с много ниска легитимност на поста си, което няма да отговори на целта на Борисов да свали общественото напрежение”, допълни политологът.   Според Буруджиева в случая някой не си е свършил работата по кадровия подбор. „Такива неща са публични. В момента, в който ги знаеш, трябва да представиш кандидатури, които или са безкрайно чисти, или поемаш ангажимента да водиш битката докрай”, изтъкна тя.   „Бих подкрепила идеята да се борим и да доказваме на общественото мнение правотата на определени казуси”, допълни Буруджиева.   По въпроса с неподписания от президента указа за освобождаването на Младен Маринов като главен секретар на МВР Буруджиева изрази надежда, че това е просто въпрос на лошо съгласуване. Според Ганев обаче неслучайно указът не е подписан и това е продължение на битката между „Дондуков” 1 и „Дондуков” 2. Президентът се опитва да покаже, че е фактор, коментира политологът.  ", "date": "2018.09.14", "title": "Политолози: Предсрочни избори напролет няма да има"}
{"url": "http://epicenter.bg/article/Andrey-Raychev--GERB-zabi-tezhak-shamar-na-prezidenta--Borisov-ne-pozvolyava-na-Radev-da-se-izyavi/163502/2/0", "text": " Съдя по това, че Румен Радев е отстранен от делегацията на страната ни за ОНН. Това коментира пред Нова тв социологът Андрей Райчев. „Там е мястото на президента, но правителството гласува Бойко Борисов да отиде в Ню Йорк. Това е тежък шамар“, коментира той. Според него номинираният за транспортен министър Александър Манолев е жертва. Добре е, че се отказа в последния момент от поста, добави социологът. „Видя се ясно, че го сатанизират. Той е жертва. Хубаво е, че умно се отдръпна“, подчерта Райчев.   „Историята е странна, има детайл, който не разбирам. Сутринта смятат да предлагат тези трима души, изяснява се, че президентът не е подписал указа за вътрешния министър,  изведнъж като резултат не се сменя кандидата за вътрешен министър, а – за транспортен. Излиза, че ако президентът не беше забавил въпросния указ, този човек щеше да е министър вече”, коментира Андрей Райчев. „  Този фойерверк с министерските оставки обаче не гръмна. Все едно в Министерския съвет предишната вечер не са знаели и за първи път чуват за тези случки с Манолев“, заяви социологът. „ “, добавя Райчев.   „Изведнъж определени медии преоткриха личността на Александър Манолев”, каза пък политическият анализатор Георги Харизанов. Какво значение има, че негов съдружник през 2004 г. е бил застрелян на паркинг, попита той.   Водещият Виктор Николаев пък припомни, че свързват Манолев с Маджо и с Пашата. „Всички губим от това, че той няма да е министър. Аз много съжалявам.”, коментира   „Ще съм против, ако ме карат да гласувам заради доклад срещу страната, в който някаква зелена евродепутатка е написала, че там отдават почит на жертвите на Холокоста, но имало изказване срещу Сорос и от това следвало, че унгарците са антисемити. Плюя на такъв доклад“, каза още Георги Харизанов.", "date": "2018.09.14", "title": "Райчев: ГЕРБ заби тежък шамар на президента, Борисов не позволява на Радев да се изяви (видео)"}
{"url": "http://epicenter.bg/article/Rumen-Radev-i-Frank-Valter-Shtaynmayer-obsadiha-ideite-za-razvitie-na-obedinena-Evropa-/163508/2/0", "text": "Идеите за развитие на ЕС и опасността от фрагментация на Европа обсъдиха на среща в Рига президентът Румен Радев и федералният президент на Федерална република Германия Франк-Валтер Щайнмайер. Двамата разговаряха и за перспективите за разширяване на двустранното сътрудничество между България и Федерална Република Германия. Това съобщиха от прессекретариата на държавния глава.  Срещата е в рамките на форума на държавните глави от групата „Арайолуш“ и се състоя по инициатива на президента Франк-Валтер Щайнмайер. Президентът на Федерална република Германия получи покана от българския държавен глава Румен Радев да посети страната ни за продължаване на диалога на най-високо равнище между България и Германия. Държавният глава на Германия прие поканата с благодарност.  ", "date": "2018.09.14", "title": "Румен Радев и Франк-Валтер Щайнмайер обсъдиха идеите за развитие на обединена Европа "}
{"url": "http://epicenter.bg/article/Erdogan--Nyama-ikonomicheska-kriza--a-manipulatsiya/163477/7/0", "text": "Проблемите, с които напоследък се сблъска турската икономика, са резултат от манипулация и не могат да бъдат описани като криза, заяви президентът на Турция Реджеп Таийп Ердоган, цитиран от електронното издание на вестник „Хюриет“, предаде агенция „Фокус“.   В реч в четвъртък той заяви още, че Турция е „на страната на свободния пазар“ и няма да се отклони от рамките му, докато даде ясно да се разбере, че има цялостен контрол върху ситуацията.   Турският лидер посочи, че това, което се случва сега в икономиката, не прилича на кризите в страната през 1994 или 2001 година и отбеляза: „Това, което се случва днес в нашата икономика не е криза, а само манипулация. Подобни манипулативни атаки са свързани с чужбина. Тези дни ще преминат“.  ", "date": "2018.09.14", "title": "Ердоган: Няма икономическа криза, а манипулация"}
{"url": "http://epicenter.bg/article/Moskva--Turtsiya-shte-poluchi-sistemite-S-400-prez-2019-godina--nezavisimo-ot-natiska-na-SASht-/163483/7/97", "text": "Турция не се отказва от придобиването на руските системи за противовъздушна и противоракетна отбрана (ПВО/ПРО) С-400 „Триумф“, независимо от заплахите на САЩ и Русия ще изпълни договора в срок – през 2019 година. Това съобщи пред журналисти вицепремиерът на Русия Юрий Борисов, цитиран от ТАСС и Агенция \"Фокус\".  По-рано от Държавния департамент на САЩ съобщиха, че може да въведат санкции срещу всяка страна, която купува от Русия С-400.  „Мисля, че през близките десетилетия „Алмаз-Антей“ (производителят на С-400) няма да има проблем с поръчките. Не само нашите традиционни партньори, но и, както знаете, страните от НАТО, като Турция, въпреки всички заплахи от страна на САЩ, не се отказват от този контракт. В срок, през 2019 година, Анкара ще получи цялата техника в съответствие с нашите договорни задължения“, заяви борисов.  По-рано военно-дипломатически източник е съобщил пред ТАСС, че предприятията от военно-промишления комплекс (ВПК) на Русия за получили задача да завършат през май 2019 година задачата за производство на ракетни системи С-400 за Турция.  Турция е втората страна след Китай, която закупи С-400, отбелязва руската агенция. Подписването на договора бе обявено официално през септември 2017 година и първоначално бе планирано системите да бъдат предадени на турската страна през 2020 година. По-късно стана известно, че по молба на Анкара, доставката ще бъде ускорена.  Борисов отбеляза, че руските системи за ПВО се ползват с голям интерес по целия свят.  „Ние действително с гордост можем да кажем, че тук сме световни лидери“, подчерта вицепремиерът, който курира ВПК.  По неговите думи, става дума не само за С-400, но и за „уникалните възможности на „Панцир“, модернизирания „Бук-М3Е“, „Тунгуски“, ПЗРК (Преносими зенитно-ракетни комплекси).  ", "date": "2018.09.14", "title": "Москва: Турция ще получи системите С-400 през 2019 година, независимо от натиска на САЩ "}
{"url": "http://epicenter.bg/article/Orban--Dnite-na-tozi-Evropeyski-parlament-sa-prebroeni/163489/7/0", "text": "Д   Министър-председателят в Будапеща припомни, че гражданите на 27-те страни ще гласуват за орган на законодателната власт през май. \"Ето защо след изборите през пролетта ситуацията може да се окаже различна\", каза той.   Орбан също заяви, че страната му ще реши в понеделник какви правни мерки да предприеме, за да оспори решението на ЕП срещу страната, обвинена в пренебрегване на демократичните стандарти.   Депутатите в Страсбург гласуваха в сряда за налагане на санкции срещу Унгария, обвинена в пренебрегване на правилата на блока за демокрацията, човешките права и корупцията. Той коментира,  че очаква решението да доведе до сериозен правен дебат, предаде Ройтерс, цитирана от БТА.   , след като тя призова страните-членки на Съюза да осигурят достатъчни права на европейската гранична служба ФРОНТЕКС, чрез които тя да се опита да спре нелегалната миграция, в съответствие с плана на Европейската комисия.     \" , убеден е унгарският лидер.   Унгарският премиер е един от най-твърдите опоненти на имиграцията към ЕС.  Той заяви, че неговите съграждани не бива да хранят илюзии за Брюксел, който по думите му ще позволи имигранти да влязат в Унгария.", "date": "2018.09.14", "title": "Орбан: Дните на този Европейски парламент са преброени!"}
{"url": "http://epicenter.bg/article/Erdogan-iska-da-obsadi-s-Putin-sabitiyata-v-Siriya-/163492/7/0", "text": "Президентът на Турция има намерение да обсъди в понеделник, 17 септември, развитието на събитията в Сирия с руския си колега Владимир Путин, заяви в петък министърът на външните работи на Турция Мевлют Чавушоглу на пресконференция в Пакистан, предават ТАСС и Агенция \"Фокус\".  „Искаме да постигнем разрешаване на сирийската криза по политически път. Президентът Ердоган ще обсъди ситуацията в Сирия с президента Путин в понеделник“, цитира думите на Чавушоглу телевизионния канал NTV.  Преди това, както се очаква, в петък в Истанбул ще има среща между помощниците на лидерите на Русия, Германия, Турция и Франция, посветена на Сирия.  По-рано за плановете за тези преговори съобщи помощникът на руския президент Юрий Ушаков. По неговите думи, самият той и „редица експерти“ планират да вземат участие в среща за Сирия в Истанбул на 14 септември.  Той уточни, че помощниците на държавните глави могат да обсъдят дневния ред на евентуална четиристранна среща на върха за Сирия, която също може да се състои в Истанбул.  ", "date": "2018.09.14", "title": "Ердоган иска да обсъди с Путин събитията в Сирия "}
{"url": "http://epicenter.bg/article/Kola-vrahletya-varhu-hora-v-Nim--shofyorat-kreshti--quot-Allah-Akbar-quot-/163494/7/0", "text": "Шофьор рани леко двама души при опит да връхлети с автомобила си върху клиенти на бар във френския град Ним, предаде Франс прес, цитира Нова телевизия. Около 01:00 ч. местно време 32-годишният мъж подкарал бялото си \"Пежо\" по посока на близо 50-те клиенти на бара, които стояли пред заведението.   Двама души били ранени леко, преди автомобилът да се блъсне в охранителна бариера, поставена заради започващия в петък в Ним празник на бикоборството.   Няколко свидетели твърдят, че мъжът е крещял: \"Аллах Акбар\" (Бог е велик), докато се е опитвал да се вреже в хората. Прокурорът на Ним Ерик Морел, който пристигна на мястото, каза, че шофьорът се е опитал да избяга, но е бил хванат и бит от тълпата. Впоследствие е бил откаран в болница.   Започнало е разследване за опит за убийство.      ", "date": "2018.09.14", "title": "Кола връхлетя върху хора в Ним, шофьорът крещи \"Аллах Акбар\""}
{"url": "http://epicenter.bg/article/Erdogan-besen-zaradi-skoka-na-lihvite-v-Turtsiya--Zasega-sam-na-faza-tarpenie--no-to-ne-e-bezgranichno-/163503/7/51", "text": "Генералният председател на управляващата Партия на справедливостта и развитието (ПСР) и президент на Турция Реджеп Тайип Ердоган говори на заседание на кметовете на областните градове от неговата партия, като не пропусна да засегне и увеличените вчера от Централната банка (ЦБ) лихви, пише вестник „Дюня”, цитиран от Агенция \"Фокус\".  Турският президент отново повтори тезата си за инфлацията като резултат от високите лихви и пак нападна ЦБ заради нейното решение за лихвите.  „Нейните ръководители определят лихвите, но не могат да определят инфлацията. А инфлацията се получава заради лихвите. ЦБ десетки пъти обясняваше на всички инфлацията, но инфлацията не се осъществява така, както я оповестява ЦБ. Виждате, че непрекъснато ревизират прогнозите си. Ако предположим, че я знаете тази работа… Задържате лихвите, а защо не задържате инфлацията? За последно ЦБ взе отношение по един от доста време стоящ на дневен ред актуален въпрос и извърши увеличение на лихвите с доста голям процент. Ето, заповядайте – това ви е независимостта. За сега аз съм на фаза търпение, но то е до определено време. Една страна не може да бъде дресирана само с една манивела за валутни курсове…”, обяснява Ердоган, цитиран от „Дюня”.  ", "date": "2018.09.14", "title": "Ердоган бесен заради скока на лихвите в Турция: Засега съм на фаза търпение, но то не е безгранично!"}
{"url": "http://epicenter.bg/article/Bezos-daryava--2-mlrd--za-bezdomni/163520/7/0", "text": "Джеф Безос - най-богатият човек в света и основател на Amazon, реши как да използва богатството си - той възнамерява да улесни достъпа до жилища и образование за бездомните семейства, съобщиха Асошиейтед прес и Франс прес.   Безос, чието богатство възлиза на 160 милиарда долара, оповести, че лансира фонд - \"Безос уан дей фънд\", в който засега има 2 милиарда долара. Фондът, основан съвместно със съпругата му Маккензи, ще финансира създаването на нова мрежа от ясли с идеална цел.   Вестта идва година след като Безос отправи призив да му бъдат предложени идеи за начина, по който да използва богатството си.   \"Парите ще бъдат предоставени на организации, които са се заели с хуманитарна дейност, за да осигурят прехрана и подслон за млади бездомни семейства\", поясни той. Парите ще послужат също за лансиране на мрежа от училища, в които учениците получават стипендии.   \"Тези учебни заведения ще функционират в съответствие с принципите, които са на почит в Амазон - детето ще е клиентът\", отбеляза Безос.", "date": "2018.09.14", "title": "Безос дарява $2 млрд. за бездомни"}
{"url": "http://epicenter.bg/article/Uraganat--quot-Florans-quot--udari-iztochnoto-kraybrezhie-na-SASht--VIDEO--/163522/7/96", "text": "Ураганът „Флорънс” удари източното крайбрежие на Съединените щати. Властите предупреждават за животозастрашаващи бури в три американски щата, съобщи бТВ.  От българското посолство във Вашингтон призовават сънародниците ни отвъд океана да се информират непрестанно за ситуацията и при нужда да се свържат с тях.  Силният вятър и поройните дъждове наводниха пътища, изпочупиха дървета и оставиха десетки хиляди хора без ток. Скоростта на ветровете достига 165 километра в час. Над 1000 полета в района са отменени.  Повече от един милион души в Северна, Южна Каролина и Вирджиния получиха заповед да се евакуират.  С достигането на американските брегове „Флорънс” отслабна до първа степен. Въпреки това мощната стихия ще носи поройни дъждове и ураганни ветрове в района в още цял един ден, предупреждават метеоролозите.  Освен за трите щата, пряко засегнати от урагана, извънредно положение е обявено още в Джорджия, Мериланд и в района на Вашингтон.   ", "date": "2018.09.14", "title": "Ураганът \"Флорънс\" удари източното крайбрежие на САЩ (ВИДЕО) "}
{"url": "http://epicenter.bg/article/Lyatno-ili-zimno-chasovo-vreme---reshavame-prez-oktomvri-2019-/163525/7/0", "text": "През октомври 2019 г. страните-членки на Европейския съюз за последен път ще могат да преместят часовника от лятно на зимно време, обяви еврокомисарят по транспорта Виолета Булц на пресконференция в Брюксел, цитирана от БГНЕС.  \"През октомври 2019 ще бъде последният път, когато ще променим времето\", каза тя. Според еврокомисаря всяка държава-членка на ЕС може да реши сама кое време – зимното или лятното – иска да остави.  \"Държавите-членки са длъжни да информират Еврокомисията кое време искат да запазят - лятното или зимното и през октомври 2019 г. тези, които искат зимното – променят на зимно, тези, които искат лятното - остават на лятно. И това е – повече никой няма да премества часа\", обясни тя.  \"Държавите няма да могат повече да променят времето, това ще бъде в компетенциите на ЕС\", добави еврокомисарят.  На 12 септември председателят на Европейската комисия Жан-Клод Юнкер по време на обръщение пред Европейския парламент представи предложение за отхвърляне на сезонното преместване на часа.  През август Европейската комисия публикува предварителни данни за онлайн гласуването по въпроса за регулярния преход към зимно и лятно време, според което около 84% от европейците са подкрепили отмяната за преместването на часа.  Гласуването беше проведено от 4 юли до 16 август, като в него взеха участие 4,6 милиона души.  ", "date": "2018.09.14", "title": "Лятно или зимно часово време - решаваме през октомври 2019 "}
{"url": "http://epicenter.bg/article/Merkel---quot-Severen-potok-2-quot--e-vazhen-i-znachim-za-Berlin-/163530/7/0", "text": "Проектът „Северен поток 2“ е важен и значим за Берлин, заяви канцлерът на Германия Ангела Меркел на обща пресконференция с президента на Литва Далия Грибаускайте и министър-председателите на трите балтийски страни, предава РИА Новости, цитирана от Агенция \"Фокус\".  „Признавам, че съм запозната с критичните мнения на балтийските страни. В Германия енергийната политика е диверсифицирана. Внасяме газ от Норвегия, Холандия и Русия. Изправени сме пред проблеми при осъществяването на договорките за климата и нашата нужда от газ всъщност ще нараства“, заяви Меркел.  Въпреки това, тя подчерта, че Украйна трябва да остане транзитна страна за природен газ.  „Радвам се, че комисар (Марош) Шевчович ще вземе участие в преговорите с Русия и се надявам, че това ще се случи в бъдеще. Ако ние имаме проект „Северен поток“, то тогава е възможно да реализираме и проекта „Северен поток 2“, поясни германският канцлер.  По думите на Меркел, тя се надява, че проектът за турски газопровод също ще се изпълни.  От своя страна, Грибаускайте заяви, че позицията на Вилнюс остава същата.  „Ние оценяваме този проект като геополитически, а не като търговски или енергиен проект. Нашето виждане се основава, за съжаление, на не особено голям опит. Ние знаем какво означава да зависиш от един източник на енергия, от Русия“, отбеляза литовският президент.  ", "date": "2018.09.14", "title": "Меркел: \"Северен поток 2\" е важен и значим за Берлин "}
{"url": "http://epicenter.bg/article/Kremal--London-ima-pravo-da-poiska-da-razpita-zapodozrenite-za-otravyaneto-na-Skripal-/163532/7/97", "text": "Русия е готова да разгледа искане от британските следователи да пристигнат и да разпитат двамата мъже, обвинени за отравянето на бившия руски шпионин в Солсбъри. Това каза днес говорителят на Кремъл Дмитрий Песков, предадоха Асошиейтед прес и БТА.  Великобритания обвини Александър Петров и Руслан Боширов миналата седмица в опит за убийство на двойния агент Сергей Скрипал и дъщеря му Юлия със създадения по съветско време боен нервнопаралитичен агент \"Новичок\". Двамата оцеляха при атаката в Солсбъри на 4 март, но местен жител почина по-късно, след като вероятно е имал контакт с отровата.  Петров и Боширов се появиха вчера в предаване по руската телевизия Ар Ти (RT) и заявиха, че са посетили Солсбъри като туристи и нямат нищо общо с отравянето. Те отрекоха твърдението на Великобритания, че са сътрудници на руското военно разузнаване, заявявайки, че работят в бизнеса с хранителни добавки.  Говорителят на президента Владимир Путин Дмитрий Песков каза днес, че руските власти ще разгледат искане на Великобритания те да бъдат разпитани, ако постъпи такова. Той добави, че Великобритания е отклонявала нееднократните руски предложения за провеждане на съвместно разследване.  \"Съществува механизъм за правна помощ, регламентиран от двустранни споразумения и международното право\", каза пред репортери Песков и допълни: \"Ако получим официално искане от Лондон, то със сигурност ще бъде разгледано от руската страна в строго съответствие със закона\".  Той добави, че \"от самото начало Русия подчертава желанието си да сътрудничи за изясняване на обстоятелствата на случилото се в Солсбъри и разкриване на извършителите\", но \"британската страна категорично отхвърля такова сътрудничество\".  \"Обвинението към Русия в лъжа след изявленията на двамата руски граждани е абсурдно. Те са обикновени граждани. Те нямат никаква връзка с руското правителство\", отбеляза Песков пред репортерите, след като Лондон нарече интервюто на двамата \"лъжи\".  Песков каза, че още не е имал време да гледа интервюто и не знае дали Путин го е гледал. Той не пожела да разкрие, колко време е отнело на руските власти да намерят двамата мъже и каза, че Кремъл няма нищо общо с организирането на интервюто с тях.  ", "date": "2018.09.14", "title": "Кремъл: Лондон има право да поиска да разпита заподозрените за отравянето на Скрипал "}
{"url": "http://epicenter.bg/article/Vmesto-stihotvorenie--Georgi-Konstantinov--remonti--sofiya--ulitsi--vezhlivost/163482/6/0", "text": "  Почти всеки ден – като всички – ми се налага да виждам и съпреживявам това. Дори ми се мярна мисълта да напиша на тази тема стихотворение, но делничната проза се оказа по-силна...   И така - ремонт на централна София: дълбоки улични изкопи, гръм на машини, напречни прегради със забранителни знаци . И дълги ламаринени тараби, ограничаващи пешеходните пътеки, по които се точат хиляди минувачи. Централните улици напомнят руини от бомбардировка – все още има софиянци, които си спомнят подобна картина от времето на последната война. Ако трябва по-съвременно сравнение, предизвикано от скорошни кадри по телевизията - гледката е като след цунами... Но това е само ремонт, голямо улично преустройство, което само отстрани прилича на бедствие, но, което, разбира се, че не е.   Може да се каже – това е временно зло, което ще донесе общо добро. Все пак вярваме на общинското обещание: в един не толкова далечен (е, и не съвсем близък) ден - разкопаните софийски улици ще заблестят нови и просторни...   А сега бушуващият ремонт се изправя на пътя ни – ями като от самолетни бомби, бръмчат и ръмжат машини, работници с нахлупени пластмасови каски се надвикват с дрезгави гласове. А ние, минувачите, можем да се придвижваме към центъра или обратно само през тесни проходи, стриктно оградени с метални тараби. И внимаваме да не се отклоним към някоя яма, малко страхливо поглеждаме въртящата се кофа на изкопна машина над главите си...   Промъкваме се в тясното пространство и се разминаваме съвсем близо един до друг. Провираме се оттук-оттам, без да искаме се бутаме един друг и с притеснителна усмивка се извиняваме. Забелязвам, че хората в колонката пред мен често си дават вежливо път. Особено вежливи са по-младите минувачи: „Моля Ви, само след Вас...”, „Минете, минете...” . Бре, откъде се взе тази толкова учтива младост в нашата мила столица?   И кога по оживените софийски улици е било точно така? Като че ли сега, по тесните проходи сред плашещите руини на ремонта, преминаващите хора са много по-грижливи и по-добронамерени... Една ядовита размяна на реплики не се чува, дори самотна ругантня не прозвучава...Кога е било това?...   Изглежда, че само едно тъмно напомняне за житейски руини, само един намек за разрушително бедствие ни правят по-внимателни един към друг.    ", "date": "2018.09.14", "title": "Георги Константинов: Моля Ви, само след Вас..., минете, минете...! "}
{"url": "http://epicenter.bg/article/Mirela-Kostadinova--Mara-Belcheva-doizpiva-gorchivata-Slaveykova-chasha/163486/11/105", "text": "Той вече е на 37 години. Представя я на приятелите си в кръга „Мисъл“. Доверява ѝ творческите си планове и я довежда до онова състояние, в което тя се чувства пълнокръвна и истинска като жена и творец. Изминали са 12 години от смъртта на съпруга ѝ, рана, която няма да зарасне. През това време на страдание, пустотата на живота я поглъща. А на нея ѝ трябва светъл лъч, като на всеки жив човек. Тя се отдава на даровития поет с цялата си женска обич и всеотдайност. А той я учи да реди рими.    Бастунът му и тя го крепят до последния му дъх. Пенчо я нарича в писмата си „ненамилвано дете“, „ти, моя гърлице, едничка моя радост“, „мое златно злато“, „дива, жадна изгоро“, „свидно мое дете“. Мара пише до рамото му стихове, статии, очерци, прави преводи.  Събират се с приятели на гости – Боян Пенев и съпругата му Дора Габе, писателят Петко Ю. Тодоров, поетът Пейо Яворов, философът и критик д-р Кръстев, издателят Александър Паскалев. В приятните вечери те четат свои непубликувани творби, спорят, обсъждат. Мара Белчева пее, свири на разакордираното си пиано.   Ето какво казва за тези вечери критикът Боян Пенев: „  Боян Пенев я хвали за умението ѝ да прави торти, сладка, „печено“ и „варено“.   Компанията се забавлява, похапва вкусотиите на Мара, говори за светски събития и театър. Пенчо е усмихнат и доволен от жената, която е до него. Дори е забавен: „Една муха влиза в неговата празна чаша. Той жестоко я смазва с лъжицата. Това му правело, както разказваше, твърде голямо удоволствие. Често отмъщаваше на мухите, задето му досаждат тъй много лятно време. Винаги с удоволствие убива мухи…“, пише в дневника си Боян Пенев.    От едно нейно писмо, изпратено до Пенчо, тя му пише на 5 март 1905 г.:    Пред Боян Пенев разказва, че никога през живота си не е получавал любовно писмо, нито пък е писал такова. Не е обичал до полуда. Физическата му немощ го възпира още на младини. Той пише на Мара от Париж на 27 март 1905 г. „   Огорчен и унизен в Родината си отказва да работи и заминава за Швейцария.   Боян Пенев по-късно пръв получава телеграма от лечебния курорт Брунате, над езерото Комо, че Пенчо е болен. , пише в писмо до Дора Габе измъчената Мара Белчева.   Преди да почине, поетът не иска да чуе за лекари. Станало нещо дума за яденето му. Мара Белчева не го намирала за добро, посъветвала го да яде повече. А той отвърнал:   Готвела каквото има. Грижата и любовта ѝ към него остават до сетния му миг.   Мара Белчева и Пенчо Славейков живеят заедно десет години. Той ѝ посвещава „На острова на блажените“ и своите „Епиталамии“. След смъртта му тя се завръща в България и се затваря дълго в мъката си.  ", "date": "2018.09.14", "title": "Мирела Костадинова: Мара Белчева доизпива горчивата Славейкова чаша"}
{"url": "http://epicenter.bg/article/Yeni-Safak--Gotvi-li-se-Rusiya-za-sledvashtata-golyama-voyna--/163513/11/0", "text": "С 300 хиляди войници, повече от хиляда самолета, хеликоптера и безпилотни летателни апарата (БПЛА), 36 хиляди танка и други бронирани машини и 80 бойни кораба, Русия демонстрира военната си мощ в най-големите маневри в съвременната си история, пише електронното издание на турския консервативен ежедневник Yeni Safak, цитирано от Агенция \"Фокус\".  Ученията „Восток-2018“, които започнаха във вторник идват след първите военни маневри на страната в Средиземно море след разпада на Съветския съюз, които се състояха в периода между 1 и 8 септември, припомня вестникът.  В мащабните учения ще се включат и подразделения от Китай и Монголия, а самият председател на Китай Си Дзинпин ще наблюдава действията на военните заедно с руския президент Владимир Путин. Всичко това се случва в източната част на Русия, отбелязва изданието.  „Руските власти са сигурни, че след 2020 година вероятността за конфликти, свързани с борбата за жизнено пространство ще се увеличат драматично, което е отразено в Плана за отбрана на Руската Федерация до 2020 година“, коментира руският военен анализатор Павел Фелгенхауер пред Анадолската агенция.  „На първо място, това ще бъде война за ресурси, а Русия има много от тях, така че руските власти очакват страната да бъде нападната от всички страни и именно това е причината за укрепването на всички отбранителни линии“, уверен е експертът.  Фелгенхауер заяви още, че разговорите за възможна война срещу Русия са започнали да циркулират по време на събитията в Украйна през 2014 година.  „През 2015 година бяха направени внезапни проверки в руската армия, които показаха ниска степен на бойна готовност“, обяснява военният анализатор.  „След това бе пусната мащабна програма за превъоръжаване и обучение на руските Въоръжени сили. „Восток-2018“ са заключителната фаза от тази подготовка, генерална проверка на свършената работа“ вярва Фелгенхауер.  Той подчертава, че ситуацията в Сирия, където, както твърди той, вероятността от директен конфликт между Русия и САЩ е много висока, влошава ситуацията.  „Не казвам, че ще започне Трета световна война. Но вероятността от избухването на война е по-висока от нула. Може би ще бъде, както по време на Студената война, която беше „студена“ само в Европа, но в Близкия Изток, Африка, Южна Америка и Азия бе придружавана от сериозни военни конфликти“, обяснява още Фелгенхауер, като отбелязва, че един от начините за предотвратяване на война е да покажеш на потенциалния враг военната си мощ.  Според мнението на военния експерт Сергей Ишченко, целта на Русия е да предотврати възможен конфликт. По неговите думи, именно това е причината Москва да проведе подобни мащабни маневри далеч от границите на НАТО.  Ишченко също е съгласен с мнението, че военните учения целят да демонстрират военната мощ на страната.  „През следващите дни, американците в Аляска ще имат уникалната възможност да видят отблизо корабите от Северния флот през своите бинокли“, коментира анализаторът.  Експертът от Руския съвет по международни отношения Антон Мардасов отбелязва високия дял на участващите в маневрите войници от общия състав на руските въоръжени сили.  „Въоръжените сили на Руската Федерация имат численост 1 902 758 души, включително 1 013 628 войници. Така че, около една трета от всички руски военнослужещи ще участват в ученията“, констатира експертът.  По думите на Мардасов, трябва да държиш армията си заета, за да бъде тя във форма.  „Когато няма войни, военните маневри ги заместват. Колкото по-големи са ученията, толкова повече задачи трябва да изпълнят военните и като изпълняват задачите, те повишават нивото на бойните си способности“, заяви той.    „Това е много необичайно събитие“, смята Октай Танрисевер, професор по международни отношения от турския Близкоизточен технически универститет. Той подчертава, че това е първият случай, в който Русия провежда учения в Тихия океан след Студената война.  Танрисевер отбеляза, че през последните три или четири години Русия провежда широкомащабни маневри на големи пространства в западната част на страната.  „Но този път те направиха още по-голямо учение на Изток“, констатира ученият.  „Чрез тези маневри Русия иска да демонстрира, че е способна да се справи с мащабни военни предизвикателства“. Те дават възможността на Москва да демонстрира съвременните си оръжейни системи, отбелязва още Танрисевер.  По неговите думи, след войната в Украйна през 2014 година и присъединяването на Крим, отношенията между Русия и НАТО са се влошили значително. „Именно затова през последните четири години те проведоха и други военни учения“, заяви експертът.  Танрисевер е на мнение, че маневрите са доказали, че Русия е готова за тотална война и са изпратили послание на САЩ и НАТО, че Москва е силна военно и може да се справи с предизвикателствата.  Той казва още, че Русия е загрижена от разполагането на британски и американски военноморски сили в Средиземно море, заради което, както твърди професорът, Москва е провела по-малко учение там.  „Но тези маневри (с Средиземно море) бяха също толкова важни, колкото и „Восток-2018“, подчерта Танрисвевер. „Защото Източното Средиземноморие е един от най-често разтърсваните от кризи региони в света“, обяснява той. Освен това, според професора, ученията в Средиземнорието са демонстрирали по-големите геополитически намерения на Русия.  „Тези събития са важни... Но ученията не трябва да бъдат буквално разбирани като готовност за започване на война. Това е просто шоу бизнес“, добави той.  ", "date": "2018.09.14", "title": "Yeni Safak: Готви ли се Русия за следващата голяма война? "}
{"url": "http://epicenter.bg/article/Spetsprokuraturata-pretarsva-ofisite-na-dve-stolichni-zavedeniya/163471/3/0", "text": "Нова акция на Специализираната прокуратура се проведе днес. Експертите нахлуха рано тази сутрин в офисите на  фирми, стопанисващи две заведения в столицата. Спецпрокуратурата се зае с претърсвания и изземвания. Направени са обиски на лица, разпитани са и свидетели. Става дума за обектите „Везувий“ и „Сръбски ресторант Бест“. Целта на акцията е задържане на ръководителите на организирана престъпна група. Според данните бандата се занимава се с незаконно производство на цигари и пране на пари. По последна информация ресторант \"Везувий\" се свързва с Лидия Станоева. Тя е майка на Георги Станоев – Бирмата. Сръбски ресторант \"Бест\" пък е собственост на баща му Евлоги Станоев.   На 24.08.2018 г. Окръжна прокуратура - Пловдив привлече като обвиняеми 23 лица за държане на акцизни стоки без бандерол. Лицата бяха установени в четири незаконно работещи фабрики на територията на страната – в гр. Дупница, в гр. Горна Оряховица и в гр. Тутракан. Общото количество на иззетите стоки без бандерол беше  42 тона тютюн на стойност близо 7 млн. лева. Заловени бяха още 190 000 кутии цигари от различни марки на стойност 1 млн. и 500 хил. лева, съобщиха от прокуратурата.   Иззети бяха всички машини и съоръжения от четирите фабрики за производство на крайния продукт – цигарите, обслужващата ги техника – мотокари, агрегати, климатични системи, охладители и др. Хванати бяха още 11 тежкотоварни автомобила, превозвали суровината за производство на цигарите и готовата продукция, която е била открита в тях, както и над 10 леки автомобила, свързани с производството и държането на акцизните стоки без бандерол и други веществени доказателства.   Установено бе, че всяка една от фабриките за незаконни цигари е произвеждала средно около 100 000 кутии на ден. Към настоящия момент две от задържаните лица са с мярка за неотклонение „задържане под стража“, а четири лица са с мярка „домашен арест“.   В хода на разследването на Окръжната прокуратура в Пловдив са събрани доказателства за това, че откритите четири фабрики на територията на страната се ръководят от лица, които не са били сред задържаните първоначално от прокуратурата в Пловдив и че производството на цигари без бандерол се осъществява от организирана престъпна група.  ", "date": "2018.09.14", "title": "Спецпрокуратурата нахлу в два от офисите  на Георги Станоев – Бирмата"}
{"url": "http://epicenter.bg/article/Shofyorat--otnel-zhivota-na-baletista-Martin-Chikalov--ostava-v-aresta/163491/3/0", "text": "Окръжният съд във Варна остави в ареста шофьора, отнел живота на балетиста от операта Мартин Чикалов. След катастрофата стана ясно, че 25-годишният Петър Здравков е карал без книжка в продължение на поне 8  години,  съобщи  bTV.   Трагичният инцидент предизвика протести, които ще продължат и днес. Приятелите на Мартин настояват за сурово наказание за извършителя.   Трагичният инцидент във Варна възмути хиляди хора, които се придвижват с велосипеди.   Сред тях е и Радостина Петрова от Сдружение „Велоеволюция”, която признава, че всекидневно изпада в рискови ситуации. „Винаги има единици, които превишават скоростта, които правят резки маневри и ни застрашават. Тогава се налага аз да решавам какво да правя, защото нямам знаци, защото нямам място за мен в инфраструктурата, защото нямам видимост. Как да се чувствам безопасно навсякъде”, пита тя.   С протестен „поход за живот” Радостина и велосипедисти ще почетат паметта на загиналия Мартин, пометен от шофьора без книжка. Те ще призоват за строги наказания за тези, които нарушават правилата на пътя.   Според протестиращите Законът за движение по пътищата не помага за безопасността на колоездачите. Затова са нужни кардинални промени. „Имаме един фронт, на който загиват хора – един по един всеки ден. Ние искаме да знаем какво става на този фронт”, посочи Радостина.   „Ние искаме да живеем. Не е въпросът за някакъв комфорт, просто искаме да оцелеем”, категоричен беше и колоездачът Ивайло Александров.   Походът ще започне в 17:30 ч. от Министерския съвет и ще продължи до МВР.  ", "date": "2018.09.14", "title": "Шофьорът, отнел живота на балетиста Мартин Чикалов, остава в ареста"}
{"url": "http://epicenter.bg/article/MVR--Trima-dushi-sa-zadarzhani-sled-signal-za-deystviya--koito-shte-prikriyat-koruptsionni-prestapleniya-/163496/3/0", "text": "  \"На 11 септември т.г. в ГДБОП е получен сигнал от журналист за намерение за извършване на действия, които ще прикрият корупционни престъпления - унищожаване на материали, свързани с обществени поръчки. След създадената необходима организация и проверка на сигнала, през вчерашния ден на територията на Перник са проведени оперативни действия от служители на ГДБОП и ОДМВР-Перник. В района на установеното място са задържани три лица, които в последствие са се представили като двама журналисти и адвокат.    Те са отведени  в районното управление и след установяване на самоличността им и снемане на обяснения за целта на пребиваването им в района, са освободени\".    А иначе темата бе подхваната от Асоциацията на европейските журналисти, които съобщиха следното: \"Получихме многобройни сигнали от България и Румъния, че журналистът Димитър Стоянов от\"Биволь\"и румънският му колега Атила Биро от RISE Project са задържани от полицията в Радомир, докато правят разследване\".  \"Опитахме се да получим повече информация по случая, но дежурният в Областна дирекция на полицията в Перник ни затваря телефона.   Обърнахме се към централата на Министерството на вътрешните работи в София, откъдето се опитаха да съдействат, но ни казаха, че дежурният в ОДП Перник е затворил телефона и на тях с аргумента, че \"не е говорител, за да дава изявления\", твърдяха от неправителствената организация.   Омбудсманът Мая Манолова също се намеси. Според нея е \"налице неоснователно и противозаконно задържане на журналисти, по време на осъществяване на тяхната професионална дейност\". \"Настоявам за пълна информация и публичност по случая, адекватни действия и търсене на дисциплинарна отговорност, ако бъдат установени превишаване на правомощията от страна на служителите на МВР. Липсата на информация остава впечатление в обществото, че е направен опит за възпрепятстване на журналистическо разследване\", написа омбудсманът в социалната мрежа.    Мая Манолова проведе разговор и с посланика на Румъния у нас – Йон Гъля, който я информира за предприетите действия от негова страна.     ", "date": "2018.09.14", "title": "МВР не е извършвало арест на журналисти "}
{"url": "http://epicenter.bg/article/Mazh-se-vrali-pod-vlaka-predi-spirka--Verila-/163499/3/0", "text": "27-годишен мъж е починал след като е бил блъснат от влак малко преди спирка „Верила“. Това съобщиха от ОДМВР-София.   Около 13.11 часа на 13 септември на тел. 112 бил подаден сигнал от машинист на товарен влак, че малко преди спирка „Верила“ мъж се е хвърлил пред влака.   Местопроизшествието е посетено от дежурна оперативна група, която извършила оглед. Установена е самоличността на починалия 27-годишен мъж.   По случая е образувано досъдебно производство. ", "date": "2018.09.14", "title": "Мъж се хвръли пред влак до спирка „Верила“"}
{"url": "http://epicenter.bg/article/Kola-sgazi-elen-kray-Ruse--postrada-i-patnichka/163500/3/0", "text": "Пътничка е пострадала при инцидент на главния път Русе-Разград, когато колата, в която е пътувала е блъснала диво животно. Произшествието е станало на 12 септември, около 21:26 часа.   Лекият автомобил с марка „Ауди“, управляван от 27-годишен водач се е движел в посока Русе и на около 15 километра преди града по време на движение е блъснал пресичащо отляво надясно диво животно, което се е оказало елен. Жената пътувала на предната дясна седалка е била леко ранена, съобщ и   Novini.bg   След преглед е настанена в МБАЛ-„Медика“ с натъртвания в областта на лява ключица.   Произшествието е документирано от екип на Пътна полиция. Трупът на животното е предаден на служители от ДАГ.  ", "date": "2018.09.14", "title": "Кола прегази елен край Русе, пострада и пътничка"}
{"url": "http://epicenter.bg/article/Arestuvaha-Lidiya-Stanoeva-zaradi-aktsiyata-v-bivshite--Koshari-/163533/3/0", "text": "Лидия Станоева, бившата съпруга на Евлоги Станоев – Бирмата, е била арестувана във връзка със спецакцията на прокуратурата в бившият ресторант „Кошарите” в София, съобщи bTV.   Това е и първият арест, направен във връзка с обиските. Тя е задържана за 24 часа по Закона за МВР.   Днес спецпрокуратурата претърси фирмени офиси там по разследване на организирана престъпна група за производство на цигари и пране на пари.   „Съгласно НПК собствениците и хората, които използват имота, трябва да присъстват до приключване на претърсването”, поясни още Иван Гешев.   Според изнесени от Гешев Данни незаконните фабрики в Дупница, Горна Оряховица и Тутракан за цигари генерират поне 10 млн. лв. месечно. Той уточни, че според доказателствата няма връзка между тази спецакция и другата срещу Миньо Стайков, но на ниво оперативни данни не коментира.   Акцията е продължение на операцията на пловдивската полиция в края на август, при която бяха разкрити 4 фабрики за производство за нелегални цигари в страната - в Тутракан, Горна Оряховица и две в Дупница.   Тогава бяха установени и иззети 42 тона тютюн на стойност близо 7 млн. лева, както и 190 000 кутии цигари от различни марки на стойност 1,5 млн. лева.  ", "date": "2018.09.14", "title": "Арестуваха Лидия Станоева заради акцията в бившите „Кошари”"}
{"url": "http://epicenter.bg/article/Radev--ES-shte-bade-uspeshen-samo--ako-olitsetvoryava-uspeha-na-vsichki-svoi-darzhavi-chlenki/163516/2/0", "text": "Бъдещето на Европейския съюз зависи от способността да бъдат приобщени гражданите към вземането на важните за Европа решения. Един от големите проблеми на ЕС днес е затвърждаващото се впечатление, че бъдещето на Европа се определя от малък елит. Това заяви президентът Румен Радев в изказването си на втория ден от срещата на държавните глави от групата „Арайолуш“, която се провежда в столицата на Латвия, Рига, съобщиха от прессекретариата на държавния глава.   Българският държавен глава подчерта, че демократичните институции в Европа са факт, но въпреки това те не съумяват да изпълнят приобщаващата си роля за гражданите и голяма част от европейците не се чувстват представени в тях.   По думите на Румен Радев икономическото и социално сближаване между „стари“ и „нови“ държави членки на ЕС е задължително условие за съхраняването на потенциала на съюза да бъде единен и да действа като общност. „Разликите в социалното и икономическото развитие на европейските държави водят и до различни приоритети в тяхната политика за развитие. Когато подобни различия надхвърлят определена степен, те могат да застрашат солидарността, единството и дори процеса на европейска интеграция“, категоричен беше държавният глава.   Румен Радев призова за реална интеграция в социалната сфера, икономиката и образованието като най-ефективна мярка за отстояване на европейските принципи и ценности. „За мен привличането на чуждестранни инвестиции не се изчерпва с размера на средствата, но и с модела на обществени отношения, подобряване на бизнес средата и качеството на живот, което носят за обществото“, подчерта президентът.   Европейският съюз може да бъде успешен в бъдеще само ако олицетворява успех не само като общност, но и на всички свои държави членки, заяви още в изказването си на форума Румен Радев. „Ако ЕС не е единен и не успее да утвърждава своите ценности в съседните на Европа региони, то рано или късно ще започне да внася външни за съюза модели“, категоричен беше президентът. По думите на държавния глава това изисква интеграция и в областта на външната политика и дипломацията, изграждането на адекватен отбранителен капацитет, с който ЕС да гарантира своите интереси.   По-късно днес президентът Румен Радев ще се срещне с представителите на българската общност в Латвия.  ", "date": "2018.09.14", "title": "Радев: ЕС ще бъде успешен само, ако олицетворява успеха на всички свои държави членки"}
{"url": "http://epicenter.bg/article/Tomas-Bah-okurazhi-Sofiya-da-kandidatstva-za-domakin-na-zimna-Olimpiada-/163518/2/0", "text": "София ще кандидатства за домакин на Зимните младежки олимпийски игри през 2024 г. Това стана ясно след разговора на президента на Международния олимпийски комитет (МОК) Томас Бах с премиера Бойко Борисов и министъра на младежта и спорта Красен Кралев в Министерски съвет. Официалната среща между Кралев и Бах продължи в Министерство на младежта и спорта (ММС), на която присъстваха председателят на Българския олимпийски комитет (БОК) Стефка Костадинова, генералният секретар на БОК Белчо Горанов и зам.-председателите Йорданка Благоева, Валентин Йорданов, Красимир Инински и Любомир Ганев. Това съобщиха от пресцентъра на министерството на младежта и спорта.  „Това, което правите, е невероятно. В момента в България се провеждат три Световни първенства в олимпийски спортове, което мисля, че е олимпийски рекорд. За една година в Германия организирахме 11 световни шампионата по олимпийски спортове, но нямам спомен три от тях да са били по едно и също време. Това ми дава повод да Ви окуража да минете на следващо ниво и да кандидатствате за домакин на Зимни олимпийски игри”, заяви Бах.  Премиерът Борисов коментира, че ще се чувства по-уверен в успешното ни домакинство, ако първо организираме Зимни младежки олимпийски игри и възложи на министър Кралев да подготвят кандидатурата на София за домакин на игрите през 2024 г., заедно със Стефка Костадинова и експерти от МОК. Първите консултации с МОК относно кандидатурата на България ще бъде обсъдена от министър Кралев и Стефка Костадинова в рамките на Летните олимпийски младежки игри в Буенос Айрес през октомври.  Най-влиятелният човек в световния спорт сподели, че е изключително доволен от сътрудничеството си с Красен Кралев като член на Управителния съвет на WADA и подчерта, че българският министър умее да балансира между интересите на различните правителства така, както премиерът Бойко Борисов балансира между държавите на Балканите. Томас Бах посочи, че в лицето на Стефка Костадинова и министър Кралев България има изключителни посланици пред света.  Министър Кралев изтъкна, че доверието, което получава България, е в резултат на целенасочената работата на правителството и лично на Бойко Борисов.  „Премиерът Борисов е спортна натура и помага изключително много на българския спорт. От 2009 година у нас се изградиха множество съоръжения, което ни позволява да домакинстваме на първенства от най-висок ранг. Горди сме, че отзивите, които получаваме за организацията на световните първенства до момента, са отлични“, каза Кралев.  По време на срещата в ММС Красен Кралев връчи на Томас Бах най-високото държавно отличие в областта на спорта „Венец на победителя“. Германецът е първият чужденец, който получава почетния знак, учреден през 2015 г. по инициатива на министър Кралев и с който се награждават заслужили спортисти, треньори, ръководители и личности с голям принос за развитието на българския спорт.  Томас Бах получи официално и званието “Доктор хонорис кауза” на Националната спортна академия.  ", "date": "2018.09.14", "title": "Tомас Бах окуражи София да кандидатства за домакин на зимна Олимпиада "}
{"url": "http://epicenter.bg/article/KNSB--Imoti--a-ne-nauka--stoyat-zad-razdorite-mezhdu-BAN-i-NIMH-/163519/2/0", "text": "Ябълката на раздора между НИМХ и БАН са имотите на БАН, а не науката, каза доц. д-р инж. Лиляна Вълчева, председателят на Националния браншов синдикат \"Висше образование и наука“ – КНСБ. \"Трябва да се реши въпросът с имотите. Сега биваме нападнати и заради това“, допълни тя, цитирана от Канал 3.  \"Ръководните органи на БАН са хвърлили в тази игра много държавни институции. Ние влязохме в този спор, помолени от тях – за да им окажем помощ\", поясни доц. Вълчева.  \"На първо място тази седмица БАН казват, че научните институти не са автономни, после казват, че са. Друга лъжа – първо ни казват „помогнете“, после ни казват \"кои сте вие да ни помагате със споразумението“. Звънна ми председателят на БАН и казва: \"Напишете го – вие имате повече опит“. Договаряме се да го поднесат на управителен съвет и въпреки това не пожелаха да го подпишат.  Следваща лъжа – казват \"дайте предложение за временно изпълняващ длъжността. директор на НИМХ“, после изведнъж имат техен кандидат“, заяви още тя. \"Договорихме се за споразумение, което е съгласувано вече със НИМХ, МОН и БАН и те пак го отхвърлиха.  Много е некоректно да информираш хората по твой начин. , допълни още тя. „Ситуацията, която се случва в НИМХ не е под отговорността на НИМХ, а е под отговорност на БАН. Казусът има не само обществен, но и икономически, социален и международен характер“, каза още Вълчева.  Борба се води и кой да бъде временно изпълняващ длъжността директор на НИМХ след като бе отстранен проф. Христомир Брънзов. \"БАН ни даде ултиматум да изберем който и да е кандидат за в.и.д. директор на НИМХ, само не и проф. Христомир Брънзов\", разкри Антон Петров от НИМХ на пресконференция на синдикалната организация на КНСБ в НИМХ.  \"Вчера на събранието в НИМХ всички единодушно приехме споразумението. Приемайки го, направихме и другата стъпка по т.11 от това споразумение, а именно да изберем двама кандидати за в.и.д. директор на НИМХ.  Това, което видях на сайта на БАН като предложение, показва, че на нас искат да ни наложат отвън някакви правила и да ни кажат вместо нас кой човек може да управлява по-добре. Ние от НИМХ сме зад проф. Христомир Брънзов и настоявахме той да поеме длъжността в.и.д. директор, при което БАН ни даде ултиматом да изберем който и да е кандидат без проф. Христомир Брънзов“, допълни той.  По думите му, ако не се постигне консенсус и от БАН откажат да подпишат това споразумение, отговорността за катастрофата, която би последвала и която ще разруши служба със 128 години история ще лежи на плещите на ръководството на БАН.  ", "date": "2018.09.14", "title": "КНСБ: Имоти, а не наука, стоят зад раздорите между БАН и НИМХ "}
{"url": "http://epicenter.bg/article/Parviyat-zvanets-shte-bie-za-36-937-uchenitsi-vav-Varna/163521/2/0", "text": "Първият звънец ще бие за 36 937 деца и младежи през новата учебна 2018/2019 година във Варна. От тях 3130 ще прекрачат за първи път училищния праг - 3015 ще посещават общински училища, 46 - държавни, а  69 - частни. 2723-ма ученици ще бъдат обхванати в целодневна форма на обучение. Около 11 000 са малчуганите в детските градини, съобщиха от дирекция „Образование и младежки дейности“ към Община Варна.   Летни ремонти са извършени в 16 основни училища, в 7 средни и 4 гимназии, както и в Средношколското общежитие и Народната обсерватория „Николай Коперник“, като по-мащабните са били в IV ЕГ „Фредерик Жолио Кюри“, ОУ „Йордан Йовков“,  ОУ „Панайот Волов“,  ОУ „Черноризец Храбър“, III ОУ „Ангел Кънчев“, в СУ „Гео Милев“, СУЕО „Ал. С. Пушкин“.   Продължават дейностите по рехабилитация на образователната инфраструктура във Варна, финансирани от ОП „Региони в растеж“. Удължаване на срока ще има за 3 училища – СУ „Димчо Дебелянов“, в І ОУ „Свети Княз Борис І“ и в VII СУ \"Найде Геров\". Ремонтите в Професионалната гимназия по горско стопанство и дървообработване „Николай Хайтов“ и в Професионалната гимназия по икономика „Д-р Иван Богоров“ се движат в срок, предстои доставка на обзавеждане и оборудване – климатици, компютри и мебели. По график се движат и дейностите в ОУ „Васил Левски“ в „Аспарухово“ - две оферти са подадени за ремонт и строителство на проблемната сграда, предстои отваряне на ценовите предложения и избор на изпълнител.   В  2 училища и 3 детски градини започват строително-ремонтни дейности -  в ОУ “Ст. Караджа“, II ОУ „Н. Вапцаров“, ДГ „Първи юни“, ДГ „Светулка“ и ДГ „Ян Бибиян“. Директорите на съответните учебни заведения са предприели необходимите организационни действия за преместване на децата и учениците, съгласувано с Община Варна и РУО – Варна. Разпределението е както следва: учениците от ОУ „Ст. Караджа“ се преместват в сградата на ОУ „Ангел Кънчев“; Учениците от ОУ „Н. Вапцаров“ остават в сградата на училището си, там ще има вътрешна организация на учебния процес по корпуси. Децата от детските градини се преместват заедно с педагогическия и непедагогическия персонал, както следва: ДГ “Първи юни“ - в ДГ „Пламъче“, ДГ „Детски свят“, ДГ „Приказка“, ДГ„Българче“ и ДГ „Маргаритка“; ДГ „Светулка“ - в ДГ „Теменужка“, (филиалите на ул. „Цар Симеон“ и ул. „Кап.Райчо“), ДГ „Слънчева дъга“, ДГ Златно зрънце“ и филиал Бисерче“ на ДГ „Чайка“;  ДГ „Ян Бибиян“ – децата от филиала се преместват в централната сграда на детската градина.", "date": "2018.09.14", "title": "Първият звънец ще бие за 36 937 ученици във Варна"}
{"url": "http://epicenter.bg/article/Enchev--Gerdzhikov-iska-ot-Borisov-da-ostavi--Vrana--na-Sakskoburggotski/163523/2/0", "text": "Бойко Борисов приел в спешен порядък проф. Огнян Герджиков. Това съобщи на страницата си във „Фейсбук“ бившият депутат Велизар Енчев.     „И защо е тази среща на пожар? За да търсим решение за \"царските имоти\", призна след срещата Герджиков.   Срещата е скандална по две причини. Бившият служебен премиер Герджиков лобира пред министър-председателя за заобикаляне на съдебно решение на първа инстанция, отнемащо от Симеон Сакскобургготски двореца \"Врана\".   Скандалното е, че юристът Герджиков иска от премиера да погази правото и върне на Сакскобургготски държавен имот.   Още по-абсурдно е съгласието на шефа на изпълнителната власт да обсъжда имуществен въпрос, изцяло от компетенцията на съдебната власт. С което Борисов негласно признава, че може да влияе на решенията на съда.   Очевидно сме не парламентарна република, с независима съдебна власт, а еднолична монархия, в която настоящият монарх обслужва бившия цар. Какви времена доживяхме! Охранител на цар се окичи с царска корона и въздава правосъдие!  ", "date": "2018.09.14", "title": "Енчев: Герджиков иска от Борисов да остави „Врана“ на Сакскобургготски"}
{"url": "http://epicenter.bg/article/Parvo-vEpitsentar-bg--Borisov-se-sreshta-s-Tramp-na-24-septemvri-v-Nyu-York-/163524/2/0", "text": "Това съобщи за   началникът на кабинета на премиера Румяна Бъчварова.   Министър-председателят заминава за Ню Йорк на 23 септември, а на 28-ми е речта му пред Общото събрание на ООН.   Оказа се, че между администрациите на двамата първи мъже в държавата в последните 3  месеца е вървяла тежка кореспонденция за това кой да представлява България при откриването на 73-ата сесия на Общото събрание на организацията в Ню Йорк.  , когато във Външно министрество идва поканата към България за участие в най-престижния световен форум, на който нивото на присъствие е президент, премиер или външен министър.   От Външно се обръщат към администрацията на премиера за становище кой да води делегацията. , началник на кабинета на министър-председателя. Справката сочи, че последното посещение на Бойко Борисов на сесия на ООН е през 2010 година. Оттогава винаги президентите ни са били начело на българската делегация - Първанов, Плевнелиев и Радев.  защото в годините след 2010-та по времето, когато са били сесиите на ООН, у нас е имало или избори, или оставки, което налагало присъствието на Борисов в страната. Миналата година, когато отново дошла поканата, Борисов \"джентълменски\" предложил на президента Радев като новоизбран на този пост той да отиде в ООН.    за това: първо -  досега Борисов не е ходил, а е редно, след като е бил начело на българското европредседателство, второ - да представи пред ООН темата за Западните Балкани, и трето - да изведе пред световната общност темата за 75-годишнината от спасяването на българските евреи и инициативите на българското правителство.   разказа Бъчварова пред     началникът на кабинета на президента Иво Христов, главният секретар на президента Димитър Стоянов и външнополитическият му съветник по това време, вече посланик в Москва, Атанас Кръстин. Бъчварова излага пред тях същите аргументи, които е написала в писмото си до Външно, позовавайки се и на принципа за ротация.   Казват, че президентът има намерение да представи пред ООН и други теми, като например изхранването. Бъчварова опонира, че това са теми на ООН, но не са български. написа лаконично във Фейсбук главният секретар на президента Димитър Стоянов. Оттам обаче отказват да представят своята версия за този \"проблем\", който се вихри от два месеца между двете съдедни сгради. Тогава Бъчварова предлага Радев и Борисов да се чуят лично и да се разберат.      Застъпват принципа на ротация, който обаче никъде не присъства в българското законодателство по този въпрос.    \"  аргументира се Бъчварова.   \", подчертава началникът на премиерския кабинет. Същот мислят и в отсрещната сграда на Лоргото в центъра на София -     във връзка с борбата и разпространението на наркотиците. Поканата е съобразена с личната компетентност на българския министър-председател, подчертават от \"Дондуков\" 1. \"  разказва Бъчварова.   В отговор на въпроса колко са съорганизаторите на Инициатавата на Тръмп, Бъчварова отговори:  , уверява тя, но    \" обяснява Бъчварова. За България това е второ участие в подобен форум. Предишното е било преди 6-7 години по времето на президента Обама, когато отново сме били съорганизатори.     , питам Бъчварова.  отговори тя. .\"  Според Румяна Бъчварова член 76 от правилника на ООН визира, че на сесията на Общото събрание на ООН държавите могат да бъдат представени от президент, премиер или външен министър, т.е.  , заявява Бъчварова.   Тя е изпратила писмо до президентската администрация, с което да покани техен представител в делегацията за ООН, водена от премиера, така както миналата година в делегацията, водена от президента, е имало представите на администрацията на премиера.  \"  , казва Бъчварова.     За 73-ата Сесия на Общото събрание в делегацията, водена от премиера Борисов, са включени външният министър Екатерина Захариева, началникът на кабинета на министър-председателя Румяна Бъчварова и двете външно-политически съветнички на премиера.    която разиграхме преди половин година кой първи да отиде при Путин в Москва. От което пострада имиджа на България, а пък първите български мъже се сблъскаха с леденото пренебрежение на руския президент.  Което бе доста унизително и с което станахме за смях на дипломатическия терен. Но така е, когато премиер и президент водят война дори и във външната политика.  ", "date": "2018.09.14", "title": "Първо в Епицентър.бг! Борисов се среща с Тръмп на 24 септември в Ню Йорк "}
{"url": "http://epicenter.bg/article/KRIB-kam-Borisov--Podkrepyame-Manolev-za-ministar-/163526/2/0", "text": "      Бихме желали да изразим нашата подкрепа за действащия заместник-министър на икономиката г-н Александър Манолев.   В досегашната ни съвместна работа с него в качеството му на заместник-министър на икономиката имаме постигнати много добри резултати, които се дължат на изключителната му експертна подготовка, включително и в елитни европейски учебни заведения, познанията му на европейския и световен опит и отзивчивостта му в работата с бизнеса, който представляваме.   Убедени сме, че той ще бъде много добър министър на транспорта, информационните технологии и съобщенията, предвид на всичко, изложено по-горе.   Затова не считаме, че трябва да се подавате на натиск от съмнителни кръгове и групи, които нямат нищо общо с индустрията, а даже напротив – някои дори имат устойчив тренд в миналото, свързан с фалити и безвъзвратни загуби на позиции както у нас, така и в чужбина.   Както поемането на политическа отговорност е важен елемент от политиката, така и отстояването на политическите приоритети трябва да бъдат основна част от инструментариума на всяка голяма и уважавана партия.", "date": "2018.09.14", "title": "КРИБ с отворено писмо до Борисов: Подкрепяме Александър Манолев за министър "}
{"url": "http://epicenter.bg/article/Boyan-Chukov--V-Evroparlamenta-ima-sblasak-mezhdu-liberalni-globalisti-i-patrioti-/163527/2/0", "text": "В Европейския парламент се наблюдава сблъсък между евродепутати либерали глобалисти и евродепутати етатисти и патриоти. Това коментира пред Bulgaria ON AIR експертът по международни отношения проф. Боян Чуков по повод гласуването да се задейства процедура, която може да лиши Унгария от право на глас в общността.  \"Това е причината в едно и също политическо семейство да има двубой. А проблемът на Европейския съюз пък е, че решенията, които Брюксел взима, трябва да бъдат легитимирани чрез вота на народа. Оказва се обаче, че те не са\", подчерта анализаторът в студиото.  Сред мотивите за искането за извънредните мерки срещу Будапеща са нарушаване на Конституцията, изборната система, независимостта на съдебната власт, корупцията и правата на бежанците. Това е първият случай, при който европарламентът се възползва от правото си на инициатива по тази тема.  В същото време унгарският премиер Виктор Орбан заяви, че причината е отказът на страната му да приема мигранти.  \"Всеки депутат, както и евродепутат трябва да гласува по съвест, т.е. така, както смята, че би било най-добре, а не да изпълнява партийни повери. За съжаление обаче и в България, и по целия свят те гласуват според решението на политическото им семейство\", коментира журналистът Петър Волгин.  По думите му е жалко, че Европейският парламент именно по такъв начин се възползва от правото си на инициатива.  \"Недоверието на гражданите към институциите става все по-силно, различията между структурите стават по-големи. С това гласуване евродепутатите за пореден път разшириха делението между себе си и обществото\", допълни още Волгин.  Според процедурата по чл. 7 от Договора за ЕС, задействана от парламента, сега щафетата се прехвърля към Съвета на ЕС, съставен от правителствата на държавите членки. Пръв ще разгледа въпроса Комитетът на постоянните представители на държавите членки (КОРЕПЕР).  След това Унгария ще бъде включена в дневния ред на Съвета по общи въпроси, съставен от министрите по европейските въпроси на държавите членки. Според чл. 7 съветът \"може да констатира, че има явен риск от сериозно нарушаване\" на основните ценности на ЕС, след като изслуша обвинената страна.  В текста обаче не са посочени никакви крайни срокове. За да се заключи, че има такъв риск, е необходимо мнозинство от най-малко четири пети от членовете на съвета.  ", "date": "2018.09.14", "title": "Боян Чуков: В Европарламента има сблъсък между либерални глобалисти и патриоти "}
{"url": "http://epicenter.bg/article/Ninova--/163528/2/0", "text": "Грешка е Европейският парламент да наложи такава санкция на Унгария. Това заяви пред БТВ председателят на БСП Корнелия Нинова по повод стартиралата процедурата на ЕП за отмемане правото на глас на Будапеща. „Не за пръв със Сергей   ще бъдем на различни позиции. Доскоро спорихме за Истанбулската конвенция. Това е още една стъпка към разделението на Европа след излизането на Великобритания“, заяви лидерът на БСП.   Тя призна, че между нея и председателя на партията на европейските социалисти има различия и дори предположи, че след днешните си изявления ще си „изяде“ шамарите, включително и от своите.     \"В доклада, който касае Унгария, има 4 критики към Орбан – корупция, свобода на словото, джендър идеологията и отношение към мигрантите. Има европейски страни, които са далеч по-зле по отношение на свободата на словото, но не са санкционирани.     Мисля, че елитът на Европа досега направи много грешки.   Чиновничеството и бюрокрацията отблъснаха европееца от Брюксел. Неслучайно Себастиян Курц каза, че ще намали тази бюрокрация. Увеличават се парите за интеграция на мигранти, мен ако питате, тия пари трябва да се дадат за връщане на мигрантите по родните им места, коментира Корнелия Нинова.   ЕНП също са разделени за гласуването срещу Унгария. Всички партии гласуваха така, нямаше леви и десни\", коментира лидерът на БСП.   \"Ако да защитаваш българската Конституция и нашите деца, е популизъм, значи съм популист\", категорична бе тя.    \"  каза Нинова.   Тя определи водевила с министерските оставки като битка между различни групи в „Обединени патриоти“ и ГЕРБ за влияние и постове.    Според лидера на БСП смените на министри са безсмислени, ако не се смени моделът на управление на държавата.   „  каза тя.    Сбъркана е философията, не сменим ли нея, нищо няма да се промени. Новият министър на транспорта ще спре ли концесията на летище София, няма. , каза още Нинова.   Председателят на БСП коментира и семинара на партията в хотел в село Баня. „Случаят доста се преувеличи. Нито едни лев на българските граждани не е изхарчен за това. Не са харчени пари и от субсидията. Всеки депутат плати от джоба си. Всеки пътува с личен автомобил“, заяви Корнелия Нинова.  ", "date": "2018.09.14", "title": "Корнелия Нинова: Грешка е ЕП да наложи такава санкция на Унгария"}
{"url": "http://epicenter.bg/article/Radev--Darzhavata-shte-napravi-neobhodimoto--za-da-poddarzha-aktivni-otnosheniya-sas-sanarodnitsite-ni/163531/2/0", "text": "Българската държава ще направи необходимото, за да поддържа активни отношения със сънародниците ни в Латвия. Ако тази връзка не е жива и постоянно действаща, тя ще се прекъсне много лесно със следващите поколения. Това заяви президентът Румен Радев, който се срещна днес в Рига с представители на българската общност в Латвия, съобщиха от прессекретариата на държавния глава.   Държавният глава подчерта, че българските институции обмислят възможността „пътуващ посланик“ да работи на място със сънародниците ни в Латвия до откриването на българско представителство в страната. В момента българското посолство в Полша обслужва нуждите на българската общност в Латвия за издаване на български документи.   „Българинът е трудолюбив и почтен и се радвам, че сте утвърдили тази представа за страната ни в Латвия“, подчерта на срещата президентът Радев.   Да бъде създадено българско училище в страната, което да подкрепи усилията на общността да запази своя език и културни традиции, поискаха сънародниците ни. Те подчертаха, че се опитват да популяризират българския език и култура в своя ежедневен живот в Латвия.   Отправен бе призив за откриването на българско дипломатическо или консулско представителство в Латвия, което да улесни издаването на паспорти и други необходими документи за сънародниците ни. По думите им въвеждането на електронно управление в България е необходимост и е крайно време да се случи, за да улесни комуникацията с българските институции.  ", "date": "2018.09.14", "title": "Радев: Държавата ще направи необходимото, за да поддържа активни отношения със сънародниците ни"}
