{"url": "http://epicenter.bg/article/BSP-prizovava-kabineta-da-ottegli-reshenieto-si-za-ratifikatsiya-na-Istanbulskata-konventsiya/144292/2/0", "text": "  Това се казва в позиция на Изпълнителното бюро на партията, разпратена до медиите.   \"Винаги сме се борили против насилието над жени и деца. Организирали сме и сме се включвали в национални кампании в защита на техните права. Застъпвали сме се за равнопоставеност на мъжете и жените. И занапред ще отстояваме тези позиции\", подчертават социалистите   \"Но няма как да приемем текстове в Истанбулската конвенция, които задължават:    се казва в позицията на ИБ на БСП   \"Обръщаме внимание, че при обсъждане проекта на    Именно поради това решението на Комитета на министрите за приемането на Конвенцията е формулирано като прието \"без гласуване\" (а не с консенсус), въпреки утвърдената традиция конвенциите да бъдат приемани с консенсус от всички страни членки. Очевидно поради това от откриването на Конвенцията за подписване през месец май 2011 до настоящия момент е ратифицирана от 28 от 47 страни членки на Съвета на Европа.   Бихме отбелязали също, че принципно решението за присъединяване към определен международен договор е суверенно право на всяка държава.     Изненадващо е внасянето на Конвенцията от правителството на Бойко Борисов  на първото заседание на МС за 2018 г. и първото по време на председателството.  Един от неговите приоритети, одобрен от кабинета \"Борисов\", е консенсус. С това действие правителството прави точно обратното.     настояват от БСП.", "date": "2018.01.03", "title": "БСП: Кабинетът да оттегли ратификацията на Истанбулската конвенция и да не я внася в парламента"}
{"url": "http://epicenter.bg/article/Kabinetat-reshi--Predlaga-na-parlamenta-da-ratifitsira-Istanbulskata-konventsiya-/144255/2/0", "text": " което е и една от мерките в одобрения национален план. Това съобщиха от правителствената информационна служба.    Преди дни от ВМРО излязоха с позиция, в която категорично се обявиха срещу ратифицирането на документа. Според    Гласуването на   С други думи, всеки трансексуален от трета държава може да получи гарантиран статут на бежанец у нас, тъй като в родината си е преследван заради „особености на пола“. Поради цялата сложност на ситуацията, Каракачанов даде отрицателно становище на скандалните текстове в съгласувателната междуведомствена процедура, като пусна и писмо до Началника на кабинета на премиера Бойко Борисов, в което  В писмото се настоява тази Конвенция да бъде подложена на широк обществен дебат и едва тогава да бъде разглеждана по същество, информираха от ВМРО. Те дават за пример    България подписа Конвенцията през април 2016 г., припомнят от правителствената информационна служба. Подписът бе на тогавашния министър на правосъдието Екатерина Захариева. Това е първият инструмент в Европа, с който се създава цялостна правна рамка за защита конкретно на жените и момичетата от всички форми на насилие и за предотвратяване, преследване и премахване на насилието над тях, включително домашното насилие.   през предоставяне на защита и на услуги за подпомагане на жертвите, до всеобхватно криминализиране на различните форми на насилие срещу жени. С присъединяването си към нея България се задължава да вземе мерки за предотвратяване и справяне със всички форми на насилие, породено от неравенството между половете, за защита на пострадалите и за ефективно съдебно преследване на извършителите, както и за събиране на информация и повишаване на осведомеността на обществото по проблема с домашното насилие.   но и на отделни състави на престъпления, свързани с насилие, основано на пола, в Наказателния кодекс. В тази връзка към момента се подготвят нормативни изменения в гражданскоправната и в наказателноправната област.   Тя има за цел изграждането на институционални механизми за координиране и мониторинг на дейностите по превенция и защита от домашното насилие, повишаване чувствителността на обществото за този проблем, както и на капацитета на професионалистите и институциите, отговорни за прилагането на мерките по превенция и защита.  Предвидените в програмата мерки са групирани според заложените цели – превенция, обучение и квалификация, защита, възстановяване и реинтеграция на пострадалите от домашно насилие, работа с извършителите, институционални, организационни и законодателни мерки.   при случаи на домашно насилие, изготвяне и разпространяване на добри практики и инициативи и улесняване на достъпа до информация за пострадалите, повишаване на уменията и квалификацията на социалните работници, служителите на МВР и магистратите за работа по случаи на домашно насилие, осигуряване на подкрепа на пострадалите чрез предоставяне на социални услуги.  Сред мерките, които се изпълняват по програмата, са денонощното консултиране и насочване на жертви на домашно насилие, финансиране на проекти за предоставяне на социални услуги за пострадали в малките и отдалечените населени места, поддържане и управление на кризисни центрове и др.  Средствата за заложените в Програмата дейности се осигуряват от бюджетите на съответните министерства и на проектен принцип.  ", "date": "2018.01.03", "title": "Кабинетът реши! Предлага на парламента да узакони \"третия пол\""}
{"url": "http://epicenter.bg/article/Ekaterina-Zaharieva--Istanbulskata-konventsiya-ne-ni-zadalzhava-da-priznavame-ednopolovite-brakove/144256/2/0", "text": " Това обяви заместник министър-председателят по правосъдната реформа и министър на външните работи Екатерина Захариева след правителственото заседание, предаде репортер на Агенция „Фокус“.  Вицепремиерът Захариева припомни, че тази конвенция беше подписана март месец миналата година и оттогава работна група с участието на много министерства и неправителствени организации е обсъждала текстовете на конвенцията.  „   По думите ѝ Истанбулската конвенция е изключително важна, защото ще се опита още най-ранна възраст да разчупи стереотипите за мъжете и жените.   \"Това, което се разбрахме с колегите от Патриотичния фронт е, ако трябва Истанбулската конвенция да се придружи с обяснителна декларация, която ясно да казва, че тя не води в промяна на Конституцията. Имаше дискусия. Мисля, че имаше недоразумение с част от текстовете, надяваме се в дебата да бяха изчистени\", доБави Захариева.  „Целта на Истанбулската конвенция е от най-ранна възраст да се възпитаваме в толерантност и зачитане на равенството на половете – нещо, което е и основен принцип в нашата Конституция. Тя цели и защита от най-ранна възраст на всякакви форми на насилие върху жени и момичета, както и въвеждането на мерки, които всяка една държава трябва да приеме, като незабавно извеждане от семейството и психологическа помощ“, обясни Захариева.  По думите й с приемането й България ще бъде поставена сред демократичните държави, които уважават равенството на половете и излизат от стереотипите, че една жена може да бъде подлагана на насилие само защото се е родила жена.  „Това е добра конвенция и за мъжете, защото тя извежда от стереотипа, че мъжът е длъжен задължително да осигурява препитанието на семейството. Тя защитава от всякакви форми на домашно насилие“, допълни вицепремиерът. Тя отбеляза, че Конвенцията е подписана от всички държави в ЕС, но за момента е ратифицирана в 17 от тях.  „Процедурите са дълги точно, защото трябва да се направи анализ дали не противоречи на нашата Конституция. Ние считаме, че не противоречи и точно за това я предлагаме на ратификация“, посочи Захариева. Тя уточни, че по нея са работили десетки специалисти по международно и конституционно право.  „Надяваме се в парламента дори и да има някакви съмнения, те да бъдат изчистени. Няма как България да не ратифицира Истанбулската конвенция, предвид факта, че тя поставя на най-високо ниво защитата от домашно насилие и равенството на половете. Ние се борим за това от години“, коментира още Захариева.  „В Истанбулската конвенция има много ясно определение за пол. Целта й е да се разчупи стереотипа и за жените, и за мъжете. Тя не въвежда нещо, което го нямаме в момента в нашето законодателството, но извежда задълженията на държавата и на цялото общество в по-високо ниво, тоест по-високо ниво на образование и на защита“, допълни тя.   ", "date": "2018.01.03", "title": "Екатерина Захариева: Истанбулската конвенция не ни задължава да признаваме еднополовите бракове"}
{"url": "http://epicenter.bg/article/Vladimir-Karolev--Neshtata-za-Pirin-se-razbirat-za-5-minuti--Ako-imash-zhelanie-/144265/2/0", "text": "Карта за промените в плана на управление на НП „Пирин“ публикува във Фейсбук икономистът Владимир Каролев. Всеки желаещ да отдели 5 минути, ще разбере нещата, написа Каролев.  Това е официалната карта за промените в плана за управление на парк Пирин, която МОСВ показва от вчера. И както каза министър Димов, нещата са толкова прости, че всеки желаещ да отдели 5 минути ще ги разбере. Министерски съвет направи две прости промени:  1. Без да разширява туристическата зона (червеното) от 2.6% от парка, позволява вътре в нея да се направи предложение само за спортна инфраструктура (втори лифт) – каквото е позволено от чл. 21 от Закона за защитените територии (и доказано категорично в над 60 съдебни решения).  2. В зоната за опазване на горски екосистеми (светло зеленото) се разрешава създаването на водохващания за питейни и де факто противопожарни нужди – каквото е позволено от чл. 21 от Закона за защитените територии. Тъй като създаването на водохващания по ЗУТ се нарича строителство, в таблица 32 от плана наистина има разрешено строителство, но точка 14 от същата глава указва категорично, че това е само и единствено строителство на водохващания. Над целия план стои и самият ЗЗТ, който забранява всякакво строителство, освен спортна инфраструктура, водохващания, пътища.  3. Стои въпросът защо през 2004 г., когато самият Тома Белев е спечелил финансирането за писане на плана, тези разрешени по закон водохващания са забранени в плана? Обикновена неграмотност или опит да се наруши снабдяването с питейна вода на селищата в пиринско и попречи на гасенето на пожарите в парка?  4. Ако всичко това е ясно и безспорно, то може ли ДСБ и Да, България да си протестират срещу и разчистват сметките с бившия им работодател Бойко Борисов, без да замесват развитието на туризма и опазването на Пирин от пожари? Че нито съм ги видял да помогнат с нещо на туристите, нито съм ги видял да гасят пожара в Кресна, когато Бог прати дъжд и спаси планината.  ", "date": "2018.01.03", "title": "Владимир Каролев: Нещата за Пирин се разбират за 5 минути. Ако имаш желание "}
{"url": "http://epicenter.bg/article/VMRO-protiv-tretiya-pol---deputatite-mu-nyama-da-podkrepyat-Istanbulskata-konventsiya-v-parlamenta-/144266/2/0", "text": "Депутатите от ВМРО няма да подкрепят в парламента Истанбулската конвенция. Това се разбра от коментара на депутата Александър Сиди по БНР. \"ГЕРБ ще трябва да търсят своята подкрепа, която няма как да намерят при нас\", бе категоричен Александър Сиди. Той бе гост в ефира на националното радио, след като се разбра, че на свое заседание правителството е решило да предложи на Народното събрание да ратифицира документа.   \"В крайна сметка ГЕРБ е по-голямата политическа сила, която има своя дневен ред. Ние сме коалиция, не сме една единствена партия, така че всяка партия има право да задава своите приоритети, съответно да се намери баланс в тези приоритети. Да, ние сме твърдо против Истанбулската конвенция, защото при нея има доста сериозни, спорни теми. Основата на тази конвенция е добра, тя е против насилието. Но вътре в текстовете има много скандални неща, като признаване на третия пол, задължение за държавата ни да приема бежанци, които определят себе си с друг, различен пол от този, с който са родени. Това са все неща, за които ние от години алармираме - че външни, чужди интереси се опитват да прокарат неща, които не са приети от обществото\", каза депутатът. И припомни, че тя не е приета от много европейски държава.   \"Не виждам смисъл ние да бързаме и да бъдем, както често го правим – по-католици и от папата\", каза Александър Сиди по БНР. Според него няма задължения тази конвенция да бъде приета и ратифицирана.", "date": "2018.01.03", "title": "ВМРО против третия пол - депутатите му няма да подкрепят Истанбулската конвенция в парламента!"}
{"url": "http://epicenter.bg/article/Borisov-obsadi-s-kmeta-na-General-Toshevo-referenduma-sreshtu-dobiva-na-priroden-gaz-/144268/2/0", "text": "Министър-председателят Бойко Борисов и кметът на Генерал Тошево Валентин Димитров обсъдиха резултатите от провелия се референдум в общината по въпроса за добив на природен  газ. Това съобщиха от правителствената информационна служба.  Премиерът разпореди на министрите на околната среда и водите Нено Димов, на енергетиката Теменужка Петкова и на земеделието, храните и горите Румен Порожанов в спешен порядък да намерят решение на въпроса.    на територията на общината. В референдума участваха 45,16 на сто от 12 641 граждани, което го прави валиден.  97% от гласувалите казаха \"да\" на предложението общинският съвет да не одобрява такива проекти. Допитването беше инициирано от кмета Валентин Димитров във връзка с плановете на \"Русгеоком БГ\" да добива природен газ в региона, след като инвестиционното предложение на компанията срещна масов отпор от местните хора по време на обществените обсъждания.  ", "date": "2018.01.03", "title": "Борисов обсъди с кмета на Генерал Тошево референдума срещу добива на природен газ "}
{"url": "http://epicenter.bg/article/Simeonov-se-zakani-na-Siderov--Shte-si-imame-razgovori-s-nego-/144270/2/0", "text": "Изострен тон и реплики си размениха двама от тримата партийни лидери в коалицията на Обединените патриоти. Сключилите примирие преди година в името на изборите и следизборното участие във властта Волен Сидеров и Валери Симеонов се захапаха взаимно, предаде Канал 3.  Първо Сидеров скастри в тв интервю преди ден Симеонов, като отбеляза, че ОП не били във властта, за да се занимават с плажове и лифтове. Днес Валери Симеонов му отвърна, че не одобрява начина му на общуване през медиите.  \"Аз, когато имам нещо да говоря, ще го говоря на Волен Сидеров, няма да използвам медиите така. Не одобрявам този стил на общуване, който беше демонстрирал той\", скара се задочно Симеонов.  \"Ще си имаме разговори с него\", закани се още той на партньора. И побърза да уточни: \"Но не търсете раздор\".  Вицепремиерът от ОП добави, че да има различни мнения, било нормално, защото в Обединени патриоти са три партии.  \"Тази коалиция се състои от три партии, недейте очаква да бъдем на едно мнение по всички въпроси\", опита да замаже напрежението между редовете Валери Симеонов.  ", "date": "2018.01.03", "title": "Симеонов се закани на Сидеров: Ще си имаме разговори с него!"}
{"url": "http://epicenter.bg/article/Dzhambazki-izrigna--Tezi-s-tretiya-pol-sa-sashtite--koito-iskat-namalyavane-na-vazrastta-za-seks-s-detsa-/144272/2/0", "text": "Ангел Джамбазки, български представител в Европейския парламент и заместник-председател на ВМРО, коментира в студиото на „Код 11-13“ по телевизия „Би Ай Ти“ темата с ратифицирането на Истанбулската конвенция, която днес по-рано мина като точка в дневния ред на Министерския съвет. Това съобщиха от ВМРО.  Той обясни, че тази конвенция се опитва да мине под лозунга „за борба срещу насилието на жени и деца“, което е нещо ужасно и то трябва да бъде преследвано и наказвано строго, но това с конвенции не става, това става със законодателство. В България има Наказателен кодекс, в България има Закон за защита от домашното насилие, има Закон за защита на детето, бе категоричен Джамбазки.  Ако българското общество се събере и каже, че ние от ВМРО не сме прави и че трябва да има трети, пети, седми пол, че ние от ВМРО не сме прави и че трябва да има сваляне на границата за педофилията. Тогава ние ще се съгласим с мнението на българското общество. Но нека първо да попитаме българското общество – чрез обществено обсъждане, чрез гласувания. Но нека българското общество да си каже мнението, защото това са нашите данъкоплатци. Ние представляваме група български граждани и тази група български граждани е много несъгласна с третия, петия, седмия пол и другите отклонения, бе категоричен Джамбазки и добави:  Относно решението на МС да се започне изграждането на втори лифт в Банско и протестите на „Зелените“, Джамбазки коментира така:    Българският представител в Европейския парламент заявиъ още:   ", "date": "2018.01.03", "title": "Джамбазки изригна: Тези с третия пол са същите, които искат намаляване на възрастта за секс с деца!"}
{"url": "http://epicenter.bg/article/Tseliyat-sastav-na-SDVR-raboti-po-petornoto-ubiystvo-v-Novi-Iskar/144220/3/0", "text": "  Целият състав на СДВР работи по случая с петорното убийство в Нови Искър, съобщи БТВ. Вчера през деня в къща бяха открити телата на петима души, всички от едно семейство. Те са били застреляни с по един куршум. От МВР издирват и 44-годишната Кети Николова Кюхова във връзка с престъплението, която е роднина на част от жертвите.   Издирваната жена е живеела на съпружески начала с един от убитите. Една от версиите е, че тя е изчезнала още преди стрелбата. Издирва се и джип БМВ Х 5.   Убити са баща, синът му, дъщерята на Кюхова и нейният приятел, както и възрастна жена – баба на убитото момиче. Застреляно е и кучето. По информация на БТВ убитото 19-годишно момче е притежавало законно оръжие – газов пистолет, но с него не е извършено престъплението.   Семейството е живяло в къщата в Нови Искър от година и половина, след като се преместили от София. Убитото момиче е учело в местното училище, но децата разказаха пред наш екип, че не са я познавали добре. Първоначалният оглед на местопрестъплението е приключил към 3:30 ч. през нощта, а всеки момент ще бъде извършен втори оглед – на дневна светлина.    ", "date": "2018.01.03", "title": "Целият състав на СДВР работи по петорното убийство в Нови Искър"}
{"url": "http://epicenter.bg/article/NAP-shte-zapechata-nad-30-targovski-obekta-s-danachni-narusheniya-/144276/4/0", "text": "Националната агенция за приходите (НАП) ще запечата над 30 търговски обекта с данъчни нарушения в областите София, Перник, Кюстендил и Благоевград, съобщиха от приходната агенция. Най-голям е броят на търговските обекти с нарушения на територията на столицата.  Информацията за предстоящи запечатвания се актуализира непрекъснато във връзка с активните контролни действия на НАП през ски сезона, пише в съобщението.  При установено неиздаване на касова бележка, обектите на нарушителите могат да бъдат запечатани за срок до един месец независимо от предвидените в закона глоби или имуществени санкции.  Ако собственикът или упълномощеното лице на обекта откажат съдействие при запечатването, служителите на НАП уведомяват прокуратурата.  Сигнали за неиздадени касови бележки могат да се подават на телефона на НАП 0700 18 700 или на имейл   ", "date": "2018.01.03", "title": "НАП ще запечата над 30 търговски обекта с данъчни нарушения "}
{"url": "http://epicenter.bg/article/Koruptsiyata---tochka-na-ogromen-sblasak-mezhdu-upravlyavashti-i-prezident/144249/11/0", "text": "   бе белязан от две събития, очаквани с подчертан интерес от българското общество – първите стъпки на президента Румен Радев и служебното правителство на проф. Огнян Герджиков.  Забележете - още тогава държавният глава сложи акцент върху борбата с корупцията, постави я като условие пред назначения от него кабинет и предупреди:    Уви, на финала на тримесечния мандат се наложи изводът, че   Ревизията на предишното управление бе частична, а породилото се напрежение между служебния премиер и президента - факт.   През   констатирахме: „След конституирането на 44-ото Народно събрание държавният глава започна да изнася битката по проблемните въпроси без помощта на министрите – за цената на оградата по границата, за урана в питейната вода на Хасково, за провокациите на турския посланик Сюлейман Гьокче.  С днешна дата трябва дебело да подчертаем, че    Освободен от бремето на набързо сформирания преходен кабинет   Отбелязахме, че Румен Радев стана водещ фактор не само по темата за модернизацията на армията, но и за съдебната реформа с категоричния акцент за       Те ще бъдат използвани както в България, така и навън, където слагат акцент именно върху корупцията“, написахме тогава.  : Радев върна целия антикорупционен закон с мащабни възражения, а стартът на българското европредседателство бе повод водещи световни медии да припомнят, че България остава най-бедната, и, уви, една от най-корумпираните държави в Евросъюза.  Започнало като търкания за избора на нов изтребител за бойната ни авиация, разминаването между президента и управляващите не засяга вече единствено крайно закъснялата модернизация на ВВС или отделни параграфи от антикорупционния закон. То е „ценностно“ (по думите и на самия президент), а „   В анализите си ИСА неизменно подчертаваше, че    Предупреждавахме, че „партията на Борисов трябва да се адаптира към факта, че ще управлява заедно с държавен глава, когото не е посочила, и че мандатът на Радев ще бъде различен от този на Росен Плевнелиев“.  Това не се случи, а гласуването на президентското вето върху антикорупционния закон ще съвпадне по време със старта на председателството ни на Съвета на ЕС и с внасянето на вот на недоверие към кабинета, обещан от опозицията.   Това означава, както написахме през  , че „мнозинството ще се озове в двойна преса – вот и вето.  Сега бихме добавили: тройна преса, ако прибавим публикациите, които свързаха името на България с проблема за „ендемична корупция“ („Журнал дьо Диманш“, Ди Цайт, Гардиън, Политико, Франс Прес…).  Още един извод от  : „Дори да преодолеят евентуалното вето, президентът отново ще спечели, защото отговорността ще се носи от мнозинството, а проблемите са толкова много и трудни, че самото им решаване ще има тежка цена.“  Впрочем, още през   ИСА предупреди управляващите, че „президентската институция е в по-изгодна позиция в междуинституционалния конфликт, тъй като не разпределя ресурси и не носи отговорност за оперативната политика в държавата.  Събитията преди този наш извод: временната парламентарна комисия за избор на нов изтребител върна проекта на изходна позиция, а ВВС се изправи пред реалния риск да бъде окончателно приземена; намеци за лобизъм, прозвучали от парламентарната трибуна в скандално слово на подалия по-късно оставка Антон Тодоров.  Вместо да стихне обаче конфликтът се задълбочи с проваления Консултативен съвет по национална сигурност, приемането на антикорупционния закон в институционална самота, без широко обсъждане и напук на възраженията на президента,    Като кулминация на сблъсъка между управляващите и президента разглеждаме предупреждението на Радев, отправено навръх Нова година, че 2018-а ще бъде „изпитание за българската демокрация“.  Тоест,  След финала на политическата 2017-а актуално звучат и следните ИЗВОДИ на ИСА  :  - „Властта е притискана сериозно и отвътре, и отвън – особено по отношение на корупцията.“ -   То едновременно управлява и поправя щетите от постоянно възникващи сигнали и огнища на напрежение (региони, армия, парламент, медии, президентство, природни бедствия, локални протести с разнообразни причини и поводи). В България в момента не могат да се отчетат успехи, защото го няма най-важното –  “ -  , потъват в потока на вътрешните скандали, в по-голямата си част от които са продукт на самите управляващи.  -  , който се изразява в гласувания на инат, законодателни промени на парче и отчетлив дефицит за управление. Президентът се изгражда като алтернатива на парламента и на изпълнителната власт.“ -   Това е точка на огромен сблъсък. Тя доминира обществения дебат през месеца, ще определя политиката и занапред.“  Темата на новия КСНС за дефицит на държавническо мислене за секторите „Сигурност“ и „Отбрана“ предварително е заредена с конфронтация – логично продължение на конфликтната линия през цялата 2017 година.  Пред още един потенциален риск е изправен кабинетът  : „Поемането на ангажимент към страните от региона на Западните Балкани може да се окаже с ефекта на бумеранг от несбъднати очаквания.   Все пак, едно председателство е част от демократичната аура на ЕС, но няма съществена тежест спрямо властта на големите столици и Европейската комисия.“ Впрочем, подготовката за поемането на председателството на Съвета на ЕС също бе сред приоритетните задачи, които президентът постави пред служебния кабинет. ", "date": "2018.01.03", "title": "ИСА прогнозира: ГЕРБ влизат в тройна преса - на вот, вето и чужди медии!"}
{"url": "http://epicenter.bg/article/YuNESKO-nablyudava-mazhkoto-horo-v-Kalofer-/144242/6/0", "text": "ЮНЕСКО праща наблюдатели на 6 януари – Богоявление, в Калофер, за да се запознаят с уникалното за България и света мъжко хоро в ледените води на река Тунджа.   Идеята е на кмета на града Румен Стоянов, пише в. \"Монитор\".   Първите стъпки ще бъдат направени още на този 6 януари, когато от Организацията на Обединените нации за образование, наука и култура ще изпратят наблюдатели. Това ще бъдат унгарски етнолози, чиято задача ще бъде да наблюдават всяка подробност как се изпълнява ритуала.   Никой не знае на колко стотин години е мъжкото хоро. Според местни хора в Калофер обичаят датира от векове, защото в ледената река са влизали да играят хоро техните деди и прадеди. Жени в реката не се допускат, както и няма да бъдат допуснати първи да влязат в Тунджа външни хора.   Освен унгарските етнолози в Калофер чакат да пристигнат и туристи от Украйна и Норвегия, които са поискали от Румен Стоянов да се включат в ритуала за Богоявление. Кметът обаче им е обяснил, че няма проблем да влязат в реката, но едва след като калоферци изпеят и изиграят хорото.   Мъжете от града на Ботев влизат в ледената Тунджа с песента „Залюбила е Василка”. Пред тях вървят гайдари и тъпанджии, а мъжете освен че танцуват, и пеят народната песен. По традиция всички са облечени в народни носии, каквото условие отново ще бъде поставено и тази година. В реката няма да бъдат допускани пияни или хора в неприлично облекло. По традиция мъжете първо се събират в местната църква, където поп Димитър ги ръси за здраве и ги благославя, след което в 8 часа нагазват в реката с песен на уста.   На тазгодишния ритуал се чакат най-малко около 200 души – мъже и много деца, които ще бъдат водени от кмета на Калофер Румен Стоянов. Той влиза в реката на 6 януари от най-малко от 10 години и винаги развява българското знаме. Важна част от ритуала е, че който от мъжете в реката хване богоявленския кръст, го подава на най-малкото дете на хорото.   Болни след изпълняването на обичая няма и не е имало назад в годините, въпреки че много пъти река Тунджа е била сковавана от лед, а температурите са били минусови. Затова и местните хора вярват, че мъжкото хоро носи здраве и берекет на всички българи.    ", "date": "2018.01.03", "title": "ЮНЕСКО наблюдава мъжкото хоро в Калофер  "}
{"url": "http://epicenter.bg/article/Pone-48-martvi-pri-katastrofa-mezhdu-avtobus-i-traktor-v-Peru/144222/7/0", "text": "  Най-малко 48 са жертвите от автобусната катастрофа в Перу вчера, съобщи полицията.   57 души пътували към столицата Лима в автобус, който бил ударен от трактор и пропаднал в урва, движейки се по опасен участък от магистрала, наречен \"Дяволската дъга\". Там пътят е тесен, със стръмни завои и често покрит с мъгла.  Автобусът се преобърнал и паднал на покрива си върху тясна плажна ивица до Тихия океан, до която няма път. \"Много е тъжно, че в нашата страна стана такава голяма катастрофа\", заяви президентът Педро Пабло Кучински, цитиран от АП и БТА. Спасители продължили и през нощта да търсят оцелели в трудно достъпния район на около 70 км от Лима. Пожарникари и полицаи успели да транспортират петима тежко ранени в близка болница. Повечето пътници в автобуса се връщали в Лима след като отпразнували Нова година извън столицата. Министърът на транспорта Бруно Гиуфра каза, че по първоначални данни и двете превозни средства са се движели с голяма скорост, когато са се ударили.  По пътищата на Перу често стават катастрофи, посочва АП. През 2016 г. те са взели 2600 жертви.    ", "date": "2018.01.03", "title": "Поне 48 мъртви при катастрофа между автобус и трактор в Перу"}
{"url": "http://epicenter.bg/article/Grisho-pokaza-stil-i-kavalerski-obnoski-v-Avstraliya-/144280/8/18", "text": "Преди да се впусне в шеметната надпревара за титлата в Австралия, Григор отново показа стил и кавалерски обноски.   Този път най-добрият български тенисист грабна в прегръдките си колежката си Каролина Плишкова. Двамата позираха в стилна фотосесия, организирана от турнира, като Григор бе в елегантен тъмносин костюм с лежерно отворена яка на ризата, а Каролина с черна вечерна рокля. Освен че засега Гришо се представя чудесно на турнира, той не пропусна да се включи във всички инициативи на организаторите, но без да се разсейва от заветната цел. Въпреки закачливите кадри и Каролина, и Гришо са сериозно обвързани.   Източник: Дир.бг", "date": "2018.01.03", "title": "Гришо показа стил и кавалерски обноски в Австралия (Снимки)"}
{"url": "http://epicenter.bg/article/Zaradi-skandala-s-Mis-Balgariya--Organizatori-ne-iskat-Tamara-nyama-da-ni-predstavlyava-na-Mis-Svyat/144240/10/99", "text": "Мис България 2017 Тамара Георгиева Кочорапова бе прецакана официално за конкурса \"Мис Свят\", съобщава \"Телеграф\".   От централата на конкурса в Лондон са пратили неформално питане дали може втората в надпреварата - Йовита Георгиева от Бургас, да се яви на конкурса по красота вместо Тамара.   В централата не одобряват, че името на победителката у нас се свързва със скандали. Там не се интересуват дали българите възприемат своята миска като най-красивата за годината или не, а дали има скандали около нея. Затова са отправили питане дали може да се избегне присъствието на подобна участничка в проявата и тя да бъде пратена на друг конкурс, а втората след нея да отиде на световния.   Още с избора на Тамара за победителна у нас се развихри суперскандал. Някои я обвиняваха, че носът й е по-голям от обичайното и няма фотогеничност, а почти всички членове на журито отрекоха да са давали какъвто и да е глс за Тамара. Стигна се дотам, че дори изборът на миската бе даден на прокурор. ", "date": "2018.01.03", "title": "Заради скандала с Мис България: От централата на Мис Свят не искат Тамара да ни представлява "}
{"url": "http://epicenter.bg/article/-quot-Pleyboy-quot--mozhe-da-spre-da-izliza-na-hartiya/144243/10/99", "text": " Издателите на известното мъжко списание \"Плейбой\" може да спрат печатната му версия. Както съобщава американският вестник \"Уолстрийт джърнъл\", ръководството на компанията Playboy Enterprises, която издава \"Плейбой\", \"сериозно се замисля за бъдещето на печатната версия на списанието, въпреки че окончателното решение още не е прието.\"   Отбелязва се, че контролният пакет акции на Playboy Enterprises сега е в ръцете на компанията Rizvi Traverse. Шефът на Playboy Enterprises Бен Кон е партньор в него. В същото време 35% от дела в Playboy Enterprises принадлежеше на основателя на \"Плейбой\" Хю Хефнър, който почина през септември 2017 година. Сега този дял е собственост на неговите наследници. Те, според източници на \"Уолстрийт джърнъл\", водят преговори за продажбата на този дял на Rizvi Traverse.   Между Хефнър и Rizvi Traverse имаше уговорка, според която печатната версия на \"Плейбой\" няма да спре да излиза, докато основателят на списанието е жив.   В публикацията се посочва, че през последните години печатната версия на списанието за мъже е нерентабилна и тиражът е спаднал няколко пъти.   Важен източник на приходи за Playboy Enterprises беше прехвърлянето на права за използване на марката Playboy на други компании. Кон казва, че в бъдеще Playboy Enterprises ще обърне внимание най-вече на такива сделки, свързани с марката.   Представители на Playboy Enterprises и Rizvi Traverse не коментираха публикацията. Списанието \"Плейбой\" излиза в повече от 20 страни. В САЩ списанието излиза от 1953 година.   Източник: БГНЕС", "date": "2018.01.03", "title": "Една легенда си отива: \"Плейбой\" може да спре да излиза на хартия"}
{"url": "http://epicenter.bg/article/Paris-Hiltan-se-sgodi-v-Aspen/144245/10/0", "text": "Парис Хилтън сподели в социалните мрежи романтичния момента на годежа си. Парис и гаджето ѝ Крис Зилка са били на ски ваканция в известния курорт Аспен в щата Колорадо. 32-годишният актьор е паднал на колене пред любимата си на фона на планинския пейзаж, а двамата са облечени са с обувки за ски и екипи. Парис сподели кадри и видео от този толкова романтичен момент и написа:  Хилтън представи официално Зилка като свое гадже преди около година на парти за рождения си ден. Оттогава тя не пропуска да се похвали каква щастливка е.   Източник: Дир.бг", "date": "2018.01.03", "title": "Парис Хилтън се сгоди в Аспен"}
{"url": "http://epicenter.bg/article/Neno-Dimov-shte-otgovarya-vav-feysbuk-na-vaprosi-za-vtoriya-lift-v-Bansko/144223/2/0", "text": "  Министърът на околната среда и водите Нено Димов ще отговаря на въпроси на граждани за Национален парк „Пирин” и втората кабинка в Банско, припомня агенция БГНЕС.   На 3 януари от 12.00 часа, посредством жива видео връзка във фейсбук страницата на Министерство на околната среда и водите, Димов ще говори за горещата тема, свързана с втората кабинка в Банско.   В предпоследния работен ден на миналата година правителството взе решение, с което беше прието изменение в плана за управление на Национален парк „Пирин”. Според министър Нено Димов блокирането на нормалния живот на гражданите не е решение.   Според екоминистъра затварянето на кръстовища не дава отговори. Отговорите се получават в диалог. Затова всички, които имат екологични въпроси ще могат да ги зададат на живо чрез фейсбук и да получат отговори. Министърът е категоричен, че строителство на хотели и ресторанти в Национален парк „Пирин” няма да има.    Територията на ски зоната в Банско е 2% от НП „Пирин“, а за Добринище 0,6%. Нено Димов е категоричен, че няма да бъдат застроени 48 на сто от територията на Националния парк. В същото време екоактивисти и природозащитници протестират и оспорват решението на правителството. Те вдигнаха протести още на 28-ми декември и на 29-ти. За 4-ти януари е насрочен голям протест в защита на Пирин и природата.  ", "date": "2018.01.03", "title": "Нено Димов ще отговаря във фейсбук на въпроси за втория лифт в Банско"}
{"url": "http://epicenter.bg/article/Bivsha-direktorka-na-detska-gradina-pokaza-sms-i--s-koito-y-e-okazvan-natisk-za-priem-na-detsa/144224/2/0", "text": "Децата в детските градини се приемат с документи по правилата на Столична община, но върху се оказва натиск. Тук съм, за да докажа думите си за оказван натиск от служители на общината за приема на деца. Това заяви Мариана Иванова, бивша директорка на детска градина \"Зорница\" в столицата. Тя бе гост на предаването \"Тази сутрин\" по БТВ.   В ефира уволнената директорка заяви, че е била принудена да приема определени деца. „Натискът е вербален. Първо се провежда разговор по телефона, след това се изпраща смс. Много колеги сме притискани да надвишим квотата на деца с хронични заболявания, която е 10 в градина\", разказа Иванова. И показа съобщенията, които са й били изпращани. Те са изпратени от кмета на район Овча купел Семерджиева, от Ирен Николова, експерт в Столична община. Това се е случвало през 2016 година. Г-жа Мария Минчева, директор на дирекция \"Образование\" в Столичната община дава своите нареждания, разговаря по телефона или кара своите служители да изпращат смс-и, стана ясно от думите на уволнената директорка. „Имам вина дотолкова, доколкото не съм изнесла фактите по-рано. Ние сме атакувани най-вече от експерти, а директорите сме бушони. Бях атакувана директно и затова излязох с лицето си“.   Заради разкритията на освободената директорка, по телефона се включи зам.-кметът на столицата Тодор Чобанов и коментира случая. „Не видях никакви заплахи и натиск в смс-те. Това са телефони и имена. Защо не се е оплакала от натиск досега?“, каза той. Г-жа Семерджиева също се обади по телефона и категорично отрече да е оказвала натиск. „Това е грандиозна манипулация. Тя се опитва да прави внушения за мен, Столична община и екипът ми. Ще я съдя за манипулиране и внушения в ефир! Един смс не е натиск. Аз мога и на вас да пратя смс, имам това право“, коментира обвиненията кметът на район Овча купел.  ", "date": "2018.01.03", "title": "Бивша директорка на детска градина показа смс-и, с които й е оказван натиск за прием на деца"}
{"url": "http://epicenter.bg/article/Neno-Dimov--V-park-Pirin-ne-mozhe-da-ima-nishto-drugo--osven-sportni-saorazheniya/144225/2/0", "text": "„Нищо друго освен спортни съоръжения не могат да постъпят като инвестиционно намерение за парк „Пирин”. Това заяви в ефира на „Денят започва” по БНТ министърът на околната среда Нено Димов.  При постъпило инвестиционно намерение се минава задължително през екологична оценка, поясни екоминистърът.  В последния си работен ден за 2017-а правителството гласува новия план за управление на парк „Пирин”, което предизвика екопротести.  „С промяната в плана за Пирин се разрешава на екоминистъра при постъпило инвестиционно намерение максимално бързо да се премине през процедурите. Но нищо друго не може да постъпи като намерение овен спортни съоръжения - лифтове, писти и по-специално втория кабинков лифт. Не може да има хотели, спацентрове, увери Нено Димов.  „С промяната в плана се разрешава да се правят и водохващания, но единствено и само за питейни нужди”, уточни Димов пред карта, която очертава зоните в парк \"Пирин\". „Не може да се сложи една керемида извън ски съоръженията, а и водохващанията също могат да се направят само след като се мине през екологичните оценки”, подчерта той.  „До този момент няма постъпило инвестиционно намерение. Онзи ден видях по медиите идеен проект. Ще извикам концесионера да видя какво му е намерението. Ще се срещнем и с кмета на Банско да видим до каква степен те са в готовност. Процедурата е отворена, трябва да видим как ще се процедира нататък”, коментира екоминистърът.  По думите му, ако бъдат изсичани и засаждани дървета в природния парк, трябва да има много ясна екологична оценка как да бъде направено това. Трябва да внимаваме вместо да изпишем вежди да не извадим очи, посочи Димов.  Превозването с кабинков лифт е вид превоз с електромобил. Тоест той е екологичен транспорт, далеч по щадящ от придвижването с автомобили. От тази гледна точка замърсяването на въздуха, което се получава с автомобилите, ще бъде силно ограничено. Може да се обмисли вариант изобщо да не се допускат коли, освен обслужващи, ако бъде пуснат втори кабинков лифт, заяви Нено Димов.", "date": "2018.01.03", "title": "Нено Димов: В парк Пирин не може да има нищо друго, освен спортни съоръжения"}
{"url": "http://epicenter.bg/article/Parvo-zasedanie-na-pravitelstvoto-za-2018--Shte-priznayat-tretiya-pol--Ochakva-se-skandal/144227/2/0", "text": "Преди дни от ВМРС излязоха с позиция, в която категорично се обявиха срещу ратифицирането на документа.  .    Гласуването на Истанбулската конвенция  С други думи, всеки трансексуален от трета държава може да получи гарантиран статут на бежанец у нас, тъй като в родината си е преследван заради „особености на пола“.    В писмо до зам.-министър председателя по обществен ред и сигурност Красимир Каракачанов над 30 граждански, християнски и други организации за защита на семейството се обърнаха с молба за недопускане на ратификация на Истанбулската конвенция.   Поради цялата сложност на ситуацията, Каракачанов даде отрицателно становище на скандалните текстове в съгласувателната междуведомствена процедура, като пусна и писмо до Началника на кабинета на премиера Бойко Борисов, в което категорично се противопостави на приемането на тази Конвенция.   В писмото се настоява тази Конвенция да бъде подложена на широк обществен дебат и едва тогава да бъде разглеждана по същество, информираха от ВМРО. Те дават за пример Словакия, която е спряла всяко движение за ратификация след остра полемика, разгорещените дебати в Хърватия и Латвия, както и Унгария, окончателно отказала ратификация.       Тя съдържа редица , правото на свободно вероизповедание и др. училища ще подлежат на санкции,     ", "date": "2018.01.03", "title": "Първо заседание на правителството за 2018. Ще признаят третия пол. Очаква се скандал"}
{"url": "http://epicenter.bg/article/Kancho-Stoychev--S-antokoruptsionniya-zakon-naznachavame-valkat-da-pazi-stadoto/144231/2/0", "text": "С антикорупционния закон назначаваме вълкът да пази стадото - така разясни ситуацията около наложеното от президента вето върху антикорупционния закон, приет преди Нова година от ГЕРБ, Кънчо Стойчев.   „Ние имаме проблем с корупцията. Нашият проблем не е, че корупцията съществува. Няма кътче на планетата, където да няма корупция. Нашият голям проблем с корупцията е, че ние не се борим с нея. И тук стигаме до голямата тема за ветото, за антикорупционния закон”, заяви в студиото  а „Здравей, България” социологът Кънчо Стойчев.  \"Контролът, кой кого контролира. Ами отново назначаваме вълкът да пази агнетата и после се чудим защо е празна кошарата. Тази партия или коалиция, която управлява – днес ще бъде една, утре ще бъде друга, но по този закон тя ще решава какво да бъде разследвано и държи ключа. Второто, което е безобразно в този закон, са всички онези възможности законът да бъде използван за политическа разправа по чисто субективни причини. И третото – липсата на защита на хората, които ще подават сигналите”, обясни социологът Кънчо Стойчев.", "date": "2018.01.03", "title": "Кънчо Стойчев: С антокорупционния закон назначаваме вълкът да пази стадото"}
{"url": "http://epicenter.bg/article/Petkov--Uvelichenieto-na-minimalnata-zaplata-shte-pozvoli-na-horata-da-pokrivat-osnovnite-si-razhodi/144235/2/0", "text": "\"Увеличението с 50 лв. на минималната работна заплата би трябвало да позволи на хората да покриват основните си разходи. За бизнеса то е свързано с по-високи разходи за труд. Над 2/3 от работодателите имат намерение да увеличават заплатите. Това е свързано с дефицита на кадри.\"   Това каза социалният министър Бисер Петков в предаването \"Тази сутрин\" по БТВ. По думите му правителството се стреми да намали делът на работещите бедни в страната. „По-високият размер на минималната работна заплата ще помогне за това“, убеден е социалният министър.   „За следващата година се предвижда да отпадне таванът на пенсиите за новите пенсионери и увеличаване на старите пенсии. Сега таванът е 910 лева. От следващата година в пенсионната система влизат доста промени, като промените в модела за изчисляване на пенсиите“, заяви социалният министър.   „За децата с починал родител, които не отговарят на критериите за получаване на наследствена пенсия, ще се разшири обхвата с персонална пенсия в размер на 108 лв.“, каза още Петков.  ", "date": "2018.01.03", "title": "Министър Петков: Увеличението на минималната заплата ще позволи да сe покриват основни разходи"}
{"url": "http://epicenter.bg/article/D-r-Tanya-Andreeva--Nyama--quot-treti-pol-quot--Ne-mozhe-da-obarkvame-detsata-si-/144236/2/0", "text": "Лекар съм, акушер-гинеколог. Виждам всеки ден как се раждат децата - момичета и момчета /женски и мъжки пол/. Няма трети пол. Това заяви д-р таня Андреева, бивш министър на здравеопазването.   Може ли някой да ми обясни какво представлява \"трети пол\"?! Проблемът с гласуването за признаване на \" трети пол\" е сериозен. Освен икономическите и социални причини, това е не по-малко важно за демографската политика и раждаемостта. Не може да объркваме децата си! Няма трети пол! А кой как се чувства е въпрос на избор, подчерта д-р Андреева  ", "date": "2018.01.03", "title": "Д-р Таня Андреева: Няма \"трети пол\". Не може да объркваме децата си!"}
{"url": "http://epicenter.bg/article/Fandakova--Botyo-Botev-proveryava-imalo-li-e-natisk-za-priem-na-detsa-v-detska-gradina--quot-Zornitsa-quot-/144237/2/0", "text": "За мен всякакъв натиск е недопустим. Затова възложих нова проверка от опитния експерт-криминалист Ботьо Ботев, който да установи дали действително е имало натиск за прием на деца в детска градина „Зорница“. Той е най-големия професионалист в общината. След приключването на проверката докладът ще бъде изпратен на компетентните органи. Нека тези обвинения не хвърлят кал по системата без доказателства.   Това заяви столичният кмет Йорданка Фандъкова в предаването „Тази сутрин“ по БТВ. Тя коментира изнесени от уволнена директорка данни. Бившата директорка Мариана Иванова заяви в същото предаване, че й е оказван натиск от служители на общината да записва деца.   „Както районният кмет, така и експертите работят с директорите. Всеки, който е нарушил правилата ще бъде наказан“, увери столичният кмет. Тя добави, че това ще стане, ако се докаже вина. „Никой няма да защитавам“. „Когато става въпрос за сираци или за деца с различни заболявания, ние не можем да сме равнодушни. Всички директори са проверявани постоянно. Мариана Иванова е нарушила правилата. Фактите, които установихме в Горна баня не са били установявани никъде другаде“, подчерта Фандъкова.   Йорданка Фандъкова отговори и на въпроси, свързани със строителството на метрото и отново призова столичани за търпение. „Всички станции трябва да са готови, за да бъде пуснато то. Най-голямата инвестиция след метрото е трамвайният транспорт. Това е другият екологичен транспорт. Ще извършим цялостна подмяна на релсовия път на трамвай номер 5 по бул. „Цар Борис 3“. Движение по линията ще стане по-тихо и по-бързо“, каза тя. „Надявам се до края на годината да започне разширенията на Южната дъга на Младост“, информира кметът. „Правим всичко възможно да има сериозен контрол на автомобилния трафик. Предоставили сме газ-анализатори на КАТ, за да се санкционират нарушителите на нормите“, каза още Фандъкова.  ", "date": "2018.01.03", "title": "Фандъкова: Ботьо Ботев проверява имало ли е натиск за прием на деца в детска градина \"Зорница\""}
{"url": "http://epicenter.bg/article/Tsenni-artefakti-promenyat-istoriyata-na-Troyanskiya-manastir-/144241/2/0", "text": "До стените на Троянския манастир са открити древни ценности и оръжия, предаде БНР.  Има вероятност с част от намерените артефакти да се докаже, че манастирът е основан много по-рано от 1600-та година, както се смяташе досега.  Игуменът на светата обител, Величкият епископ Сионий разказа, че при прокопаване на дренаж и разчистване на манастирското гробище, работници намерили върхове на копия и стрели, сечени монети, пръстени, кръстчета и други предмети.  Находките вече са изложени в обновения музей на манастира. В костницата под олтара на храма е открита и зазидана древна колона с плоча върху нея. Игуменът ще се обърне към Министерството на културата за нови проучвания, за да се изясни кога е създаден манастирът.  ", "date": "2018.01.03", "title": "Ценни артефакти променят историята на Троянския манастир "}
{"url": "http://epicenter.bg/article/Bash-maystorat--Tsyal-blok-v-Burgas-ostana-bez-pokriv-sled-sanirane--VIDEO--/144247/2/98", "text": "Цял блок в Бургас остана без покрив след некачествено саниране. Когато вали, в домовете на десетки семейства капе, гният им тапетите, дори падат полилеи. Как се е стигнало дотук?  Живеещите в блок №9 в бургаския квартал „Изгрев” се оплакват, че техният блок все още не е саниран. Санирането на блока им е започнало в края на месец септември. Фирмата, ангажирана за ремонта, е дошла и започнала да разпокрива изолацията с желанието да го ремонтира. Според хората, които живеят в блока обаче, покривът не е довършен, тече навсякъде. Пострадали са не само горните етажи, но и по-долните. Само два от осемте входа в момента са обградени от скеле.  „Живея на третия етаж. Тече при всеки дъжд. Обещаха ни, че ще работят по празниците, но никой не дойде. Нито един от входовете не е готов”, каза един от живеещите в блок №9.  Посещение направили и представители от Министерството на регионалното развитие и благоустройството. Те обещали да предприемат мерки. Строителите обаче ги няма, а хората не вярват, че някой ще им помогне.  „Наясно сме с проблема, който имаме в този блок, и с неколкократните наводнявания на последните етажи. Направили сме протоколи за щети. Съгласно договора, строителят има ангажимента да отстрани щетите за негова сметка, за което ние ще следим. Хората ще бъдат обезщетени с ремонт на жилищата, в зависимост от това какви са щетите”, обеща инж. Веселина Цекова, представител на общината.  ", "date": "2018.01.03", "title": "Баш-майсторът: Цял блок в Бургас остана без покрив след саниране (ВИДЕО) "}
{"url": "http://epicenter.bg/article/-Trend--Za-43--ot-balgarite-predsedatelstvoto-shte-e-uspeshno/144248/2/0", "text": "Седемдесет и шест процента от българите са на мнение, че председателството ни на Съвета на ЕС е важно за България. Това показват данни от проучване на изследователски център \"Тренд\", направено сред 1003 души между 1 и 10 декември 2017 г.  Очакванията за българското председателство на Съвета на ЕС са по-скоро оптимистични. 43 процента смятат, че то ще бъде успешно, а 18 на сто - че ще бъде неуспешно.   85 на сто от анкетираните знаят, че България председателства Съвета на Европейския съюз от 1 януари 2018 г. Според 37 на сто страната ни е подготвена за председателството, докато 28 процента са на обратното мнение.   Привържениците на ГЕРБ са най-големите оптимисти за успеха на българското председателство. Симпатизантите на БСП са далеч по-резервирани, въпреки че и при тях превес имат по-скоро оценките, че председателството ще бъде успешно.  Привържениците на ГЕРБ и на БСП силно се различават в позицията си дали България е подготвена или не е за председателството на Съвета на ЕС, отбелязват социолозите. Над три четвърти от симпатизантите на ГЕРБ смятат, че България е подготвена, докато сред червените привържениците доминира мнението, че не сме подготвени.", "date": "2018.01.03", "title": "”Тренд”: За 43% от българите председателството ще е успешно"}
{"url": "http://epicenter.bg/article/Vizhte-resheniyata-na-pravitelstvoto-ot-dnes/144252/2/48", "text": "  Правителството утвърди Националната програма за превенция и защита от домашното насилие за 2017-2018 г. Тя има за цел изграждането на институционални механизми за координиране и мониторинг на дейностите по превенция и защита от домашното насилие, повишаване чувствителността на обществото за този проблем, както и на капацитета на професионалистите и институциите, отговорни за прилагането на мерките по превенция и защита, съобщават от правителствената пресслужба.   Предвидените в програмата мерки са групирани според заложените цели – превенция, обучение и квалификация, защита, възстановяване и реинтеграция на пострадалите от домашно насилие, работа с извършителите, институционални, организационни и законодателни мерки.   Изпълнението на програмата предполага приемането на координационен механизъм за взаимодействие от отговорните институции и техните партньори при случаи на домашно насилие, изготвяне и разпространяване на добри практики и инициативи и улесняване на достъпа до информация за пострадалите, повишаване на уменията и квалификацията на социалните работници, служителите на МВР и магистратите за работа по случаи на домашно насилие, осигуряване на подкрепа на пострадалите чрез предоставяне на социални услуги.   Сред мерките, които се изпълняват по програмата, са денонощното консултиране и насочване на жертви на домашно насилие, финансиране на проекти за предоставяне на социални услуги за пострадали в малките и отдалечените населени места, поддържане и управление на кризисни центрове и др.   Средствата за заложените в Програмата дейности се осигуряват от бюджетите на съответните министерства и на проектен принцип. Правителството предлага на Народното събрание да ратифицира Конвенцията на Съвета на Европа за превенция и борба с насилието на жени и домашното насилие, което е и една от мерките в одобрения национален план.   България подписа Конвенцията през април 2016 г. Това е първият инструмент в Европа, с който се създава цялостна правна рамка за защита конкретно на жените и момичетата от всички форми на насилие и за предотвратяване, преследване и премахване на насилието над тях, включително домашното насилие.   Т. нар. Истанбулска конвенция обхваща широк спектър от мерки – от събиране на информация и повишаване на осведомеността на обществото по този проблем, през предоставяне на защита и на услуги за подпомагане на жертвите, до всеобхватно криминализиране на различните форми на насилие срещу жени. С присъединяването си към нея България се задължава да вземе мерки за предотвратяване и справяне със всички форми на насилие, породено от неравенството между половете, за защита на пострадалите и за ефективно съдебно преследване на извършителите, както и за събиране на информация и повишаване на осведомеността на обществото по проблема с домашното насилие.   Ратификацията на Конвенцията ще наложи промени не само по отношение на законодателството в областта на защитата на жертвите от домашно насилие, но и на отделни състави на престъпления, свързани с насилие, основано на пола, в Наказателния кодекс. В тази връзка към момента се подготвят нормативни изменения в гражданскоправната и в наказателноправната област.   Правителството предостави на Министерството на правосъдието безвъзмездно право на управление върху част от имот – публична държавна собственост, за нуждите на областната служба „Изпълнение на наказанията“ в Благоевград. Това са два етажа от административна сграда на ул. „Свобода“ №1 в града, които са с отпаднала необходимост за ДФ „Земеделие“. Предоставянето им на МП позволява осигуряването на подходящи работни помещения за нуждите на служителите от сектор „Пробация“, както и за изграждането на архив. Ще може да бъде изграден и нов арест с подобрени битови условия за арестантите и за работата на служителите от сектор „Арести“.   На Българския институт по метрология се предоставят помещения в административната сграда на бул. „Цар Симеон Велики“ №108 в Стара Загора, необходими за осъществяване на дейността на ведомството. Досега те са били в управление на областния управител.   Професионалната гимназия по облекло и дизайн в Кърджали получава безвъзмездно правото на управление и върху терена, в който са разположени ползваните от гимназията училищни сгради. Решението дава възможност за благоустрояване на района и изграждане на спортни съоръжения, които да бъдат финансирани по оперативни програми. Досега имотът е бил в управление на областния управител.     Министерският съвет одобри проект на Меморандум за разбирателство между правителството и „Биовет” АД за изпълнение на инвестиционен проект. Той предвижда изграждането на завод за производство на лекарствени вещества за хуманната медицина и фуражни добавки върху терен на инвеститора.   Общият размер на инвестицията e 293 374 000 лева. Очаква се производството да започне през март 2020 г. Над 90% от произвежданите продукти ще се реализират на световните пазари. С осъществяването на проекта ще бъдат създадени и 100 нови работни места.   Инвеститорът ще ползва насърчителни мерки, свързани със сроковете и предоставяне на административно обслужване от съответните администрации, както и придобиване на ограничени вещни права върху имоти по реда на Закона за насърчаване на инвестициите.     Правителството одобри резултатите от Протокола от Седмата сесия на Българо-беларуската междуправителствена комисия за търговско-икономическо и научно-техническо сътрудничество.   Заседанието на Комисията се проведе в периода 8-10 ноември 2017 г. в Минск, Беларус, под председателството на заместник-министъра на икономиката Александър Манолев и заместник-министъра на външните работи Олег Кравченко.   На заседанието бяха обсъдени въпроси от двустранното сътрудничество в сферата на търговията, инвестициите, енергетиката, селското стопанство, туризма, транспорта, научно-техническото и иновационното сътрудничество. Бяха набелязани и перспективи за разширяване на партньорството и деловите връзки между двете страни в областите от взаимен интерес.     Правителството се запозна и одобри резултатите от заседанието на Съвета на Европейския съюз по транспорт, телекомуникации и енергетика, което се проведе във форматите „Транспорт“ и „Телекомуникации“ на 4 и 5 декември 2017 г. в Брюксел.   В областта на телекомуникациите министрите проведоха ориентационен дебат по проекта за регламента за свободното движение на данни и приеха доклад за напредъка по Регламента за неприкосновеността на личния живот и за електронните комуникации. Беше постигнат общ подход за регламент за създаване на Орган на европейските регулатори в областта на електронните съобщения.   В областта на сухопътния транспорт беше приет доклад за напредъка по т. нар. „социален“ и „пазарен“ стълб на Пакета за мобилност (I част). Държавите членки изразиха своите позиции по компромисните текстове относно достъпа до пазара и достъпа до професията, почивките на водачите, специфичните правила за командироването, наетите превозни средства.   По пакета за мобилност (част II) министрите проведоха дебати по проектите за директиви „Евровинетка“ и за оперативна съвместимост на електронните системи за пътно таксуване и улесняване на трансграничния обмен на информация относно неплащането на пътни такси в Съюза.   По време на Съвета беше подписан Меморандум за разбирателство между транспортните министерства на Австрия, България, Чехия, Германия, Гърция, Унгария, Румъния и Словакия за създаването на Изпълнителен съвет на Железопътен товарен коридор „Ориент/Източно-Средиземноморски“.   Българската делегация представи работната програма и основните приоритети в секторите „Телекомуникации“ и „Транспорт“ на Българското председателство на Съвета на Европейския съюз през 2018 г.     Търговците и производителите на електроенергия вече няма да са задължени да подават предварителни месечни справки към фонд „Сигурност на електроенергийната система“. Това е регламентирано в измененията на Наредбата за реда и начина за набирането, разходването, отчитането и контрола на средствата по фонда, одобрени от Министерския съвет на днешното му заседание. Промените се налагат, за да бъде приведен документът в съответствие с чл. 36е от Закона за енергетиката. Там е регламентирано, че лицата, които правят вноски във фонда, подават информация до 20-о число, вместо до 5-о число, на текущия месец. Поради това отпада необходимостта от подаване на предварителни месечни справки.   С друга промяна в Наредбата се въвежда изискване до 30-о число на месеца, следващ отчетния, участниците на пазара (с изключение на крайните клиенти), да предоставят на Фонда справка за стойността и количествата фактурирана електроенергия, както и за счетоводните документи за закупуването й. Такава информация се изисква и в момента с писма до търговците, но липсата на ясна уредба води до непоследователното й представяне. Данните са необходими с оглед правилно начисляване на 5-процентните вноски на задължените лица. Практиката досега показва, че около 15% от всички задължени лица не подават информация към фонда, а в много случаи справките са непълни. С измененията в Наредбата се въвежда и регламент за реда и начина за набиране на вноски от трите нови категории задължени лица – операторът на електропреносната мрежа, операторите на газопреносни мрежи и операторите на съоръжения за съхранение на природен газ. До момента това се определяше от Управителния съвет на фонда.     Правителството одобри проект на споразумение между Министерския съвет и Българската академия на науките. С него двете страни се договарят да работят съвместно за по-силно обвързване на научната дейност и финансирането на БАН с конкретни обществено значими, секторни или институционални задачи, като същевременно започнат обсъждане на принципите за финансиране на Академията.   Документът предвижда на БАН да бъдат предоставени допълнително 15 млн. лв. за 2018 г. за сметка на планираните в централния бюджет средства за наука. Те ще бъдат разпределени между звената на БАН въз основа на резултатите и оценката за научната дейност. На Министерството на образованието и науката се възлага да изработи в сътрудничество с представители на научната общност механизъм за диференциран ръст на субсидията за стипендии на докторантите в зависимост от показателите от научната дейност и резултатите на научните организации и висшите училища.   С участието на останалите министерства и на научната общност МОН ще изготви и предложи за утвърждаване от правителството проекти на национални научни програми за финансиране на научни дейности с потенциално висока обществена възвращаемост. С отделно постановление Министерският съвет отпусна предвидения в одобреното споразумение допълнителен трансфер за БАН за 2018 г. в размер на 15 млн. лева.     Правителството предлага на Народното събрание да ратифицира Конвенция №131 на Международната организация на труда за определяне на минимална работна заплата. Съгласно документа тя ще се договаря и преразглежда периодично след консултации с представителните организации на работодателите и работниците.   При определянето на МРЗ ще се отчитат важни социално-икономически критерии като инфлацията, производителността на труда, заетостта, динамиката на брутния вътрешен продукт, нуждите на работниците и техните семейства. С ратификацията ще се гарантира предвидимост в ръста на минималната заплата.   Ратификацията е заложена като мярка в управленската програма на правителството и ще бъде стъпка за въвеждане на съвременните международни трудови стандартни в националното законодателство. С приемането на Конвенцията ще бъде изпълнена общата цел на правителството, синдикатите и работодателите, свързана със създаването на прозрачен механизъм за определяне на минималната заплата в отговор на специфични препоръки на Съвета на ЕС.", "date": "2018.01.03", "title": "Вижте решенията на правителството от днес: Кабинетът отпусна допълнителни 15 млн. лв. на БАН"}
{"url": "http://epicenter.bg/article/Prof--Mihail-Konstantinov--/144253/2/0", "text": "Българите изчезваме още по-страховито, отколкото показват данните. Качили сме се на писта, където процесът се ускорява.   Това заяви математикът проф. Михаил Константинов в сутрешния блок на телевизия „България Он ер“ в коментар на данните на министерството на здравеопазването за 2017 г., които показват поредна година със спад в раждаемостта. Той обаче обърна внимание, че същите тенденции се наблюдават и в развитите държави. И даде пример с Германия.   Проф. Михаил Константинов уточни, че картината е още по-страшна, защото голяма част от тези 55 хил. новородени през 2017 г. са от семейства, където образованието не е на почит, а българският език не е роден. Търсейки причините за това, той добави: \"Направили сме прекалено много грешки през годините. Държавата плаща на дете да ходи да се образова, но вместо това родителите му го пращат да проси, защото е по-изгодно. Другият фактор за ниската раждаемост е, че много хора напускат страната. Ако част от българите решат да не заминат за чужбина и останат - то има шанс за България.\" „Ситуацията е още по-страшна, защото осем – десет хиляди млади българи напускат всяка година, за да учат и не се връщат. Тях не ги лови статистиката, защото те не си променят постоянния адрес“, посочи математикът.   Проблемът с ниската раждаемост е политически, но и психологически, смята проф. Константинов. И посочи, че нагласата да се имат деца е свързана с това как човек оценява живота си и перспективите за себе си и децата си. Константинов смята, че проблемът може да е свързан дори с конспиративната теория, че има някой, който не иска на територията на България да се раждат повече деца, защото \"е хвърлил око на страната ни\". И затова не иска на тази територия да има местно население, което да я защитава. Има демографи, които твърдят, че спадът на раждаемостта в България е по-голям, отколкото дори по време на Втората световна война, посочи другият гост в студиото на „България Он ер“ Костадин Костадинов, председател на ПП \"Възраждане\". Според него това е най-ниската раждаемост от 1878 г., въобще откакто съществува Третата българска държава. \"Истината е, че България умира. Всяка година започва с новината за рекордно ниска раждаемост, но явно никой не обръща внимание. Догодина сигурно ще паднем и под сегашната граница\", категоричен бе Костадинов\". По думите му ниската раждаемост е факт, защото България има \"най-дивашката и антиобразователна политика\" в момента, заради т. нар. делегирани бюджети към училищата. \"Тези делегирани бюджети са превърнали училищата в едни търговски дружества. Колкото повече деца има в дадено школо, толкова повече пари се вливат. Ако обаче учениците паднат под 50, то тогава държавата закрива училището. Тази година българското правителство е закрило 82 учебни заведения и точно толкова села са оставени без бъдеще\", отбеляза политикът.", "date": "2018.01.03", "title": "Проф. Михаил Константинов: България изчезва страховито. Качили сме се на \"бързата писта\"!"}
{"url": "http://epicenter.bg/article/Kostadin-Kostadinov--Prez-2017-be-nay-niskata-ot-1878-godina-razhdaemost-u-nas--Balgariya-umira-/144254/2/0", "text": " \"Истината е, че България умира. Всяка година започва с новината за рекордно ниска раждаемост, но явно никой не обръща внимание. Изминалата 2017 г. е поставила печален рекорд по отношение на раждаемостта, показват регистрите на здравното министерство. Догодина сигурно ще паднем и под сегашната граница\", заяви Костадин Костадинов в студиото на \"България сутрин\" по тв България он ер. Според председателя на ПП \"Възраждане\" , това е най-ниската раждаемост от 1878 г., въобще откакто съществува Третата българска държава. По думите му ниската раждаемост е факт, защото България има \"най-дивашката и антиобразователна политика\" в момента, заради т. нар. делегирани бюджети към училищата.  \"Тези делегирани бюджети са превърнали училищата в едни търговски дружества. Колкото повече деца има в дадено школо, толкова повече пари се вливат. Ако обаче учениците паднат под 50, то тогава държавата закрива училището. Тази година българското правителство е закрило 82 учебни заведения и точно толкова села са оставени без бъдеще\", отбеляза политикът.  Анализаторът проф. Михаил Константинов уточни, че картината е още по-страшна, защото голяма част от тези 55 000 новородени през 2017 г. са от семейства, където образованието не е на почит, а българският език не е роден.  \"Направили сме прекалено много грешки през годините. Държавата плаща на дете да ходи да се образова, но вместо това родителите му го пращат да проси, защото е по-изгодно. Другият фактор за ниската раждаемост е, че много хора напускат страната. Ако част от българите решат да не заминат за чужбина и останат - то има шанс за България\", каза още анализаторът.   Константинов смята, че проблемът може да е свързан дори с конспиративната теория, че някой не иска на територията на България да се раждат повече деца, защото \"е хвърлил око на страната ни\". Другото обяснение за демографския апокалипсис е, че страната се управлява от дебили. Но пък крадат много, което големи дебили не биха могли да сторят, иронизира Костадинов.", "date": "2018.01.03", "title": "Костадин Костадинов: През 2017 бе най-ниската от 1878 година раждаемост у нас. България умира!"}
{"url": "http://epicenter.bg/article/Andrey-Raychev--Ako-iska-da-e-/144260/2/0", "text": "\"България няма много възможности, тъй като ако иска да е европейска страна, трябва да приеме решението за признаване на \"третия пол\", това заяви анализаторът Андрей Райчев, цитиран от ПИК.    \"Това е въпрос на фундаментален избор. Искаш да пътуваш без визи, да получаваш пари, да си сред богатите. Срещу това трябва да приемаш някакви други неща и правила. Едно от тях е за третия пол\", обясни социологът. Според него обаче този процес не трябва да е бърз и не бива да се приемат всички точки. Като например тази, че България е длъжна да приема бежанци, ако те са се обявили от третия пол. ", "date": "2018.01.03", "title": "Андрей Райчев: Няма мърдане! Ако иска да е eвропейска държава, България трябва да признае третия пол"}
{"url": "http://epicenter.bg/article/Valeri-Simeonov--8-ot-ministrite-glasuvaha-protiv-Istanbulskata-konventsiya/144261/2/0", "text": "Осем от министрите гласуваха против Истанбулската конвенция. Това каза пред журналисти в Министерския съвет вицепремиерът Валери Симеонов, след като стана ясно, че правителството ще предложи на Народното събрание да ратифицира документа. Членовете на кабинета са 21. Симеонов подчерта пред медиите, че не само министрите от трите патриотични формации, но и членове на кабинета от ГЕРБ са се обявили против конвенцията. Запитан дали премиерът Бойко Борисов е бил в групата на противниците на Истанбулската конвенция, Симеонов отговори, че не забелязал, защото по време на гласуването гледал в другата посока. „Не става въпрос за някакво политическо противопоставяне. Става въпрос за позиция, която са взели. Всеки взима позиция с оглед на своята компетентност и своето убеждение. Не само Обединени патриоти, 8 човека от министрите гласуваха против. Мисля, че това е нормален начин за взимане на решение. Мнозинството взима решение, така е и в Народното събрание. Дали ни харесва или не ни харесва – това е“, коментира Симеонов, цитиран от \"Фокус\".   На въпрос дали има опасност у нас да бъде признат третият пол Симеонов отговори: „Мисля, че не трябва да се влиза в детайли, след като сме изразили една позиция, значи имаме основания и притеснения. След обсъждането не би трябвало да има такава опасност“.  „Обединени патриоти се състои от три партии и недейте очаква по всички въпроси да бъдем на едно мнение“, допълни вицепремиерът Симеонов.   \"Имаше достатъчно привърженици на нормалните сексуални отношения\", коментира пред журналистите в Министерски съвет Симеонов, цитиран от \"Канал 3\". И поясни, че до голяма степен той и колегите му, които били против ратификацията на конвенцията, били успокоени с обещанието да има съпътстваща декларация, в която Народното събрание да уточни българската позиция и да премахне страховете им. На уточнението, че вицепремиерът Екатерина Захариева отрича в конвенцията да се говори за трети пол, Симеонов отвърна, че не иска да влиза в детайли какво пише.  ", "date": "2018.01.03", "title": "Валери Симеонов: Осем министри от всичките 21 гласуваха против Истанбулската конвенция!"}
{"url": "http://epicenter.bg/article/Neno-Dimov-vika-kontsesionera-na-ski-zonata-v-Pirin-za-obyasneniya-/144263/2/0", "text": "Министърът на околната среда и водите Нено Димов отговори на въпроси на граждани във „Фейсбук”. Точно в 12 часа министърът започна да отговаря на питания за Националния парк „Пирин” чрез жива видеовръзка във фейсбук страницата на Министерството на екологията, предаде бТВ.  Министър Димов смята да привика за обяснение концесионера на ски зоната в парка. Това стана ясно, след като вчера от „Юлен” разпространиха идеен проект за втората кабинка.  10-местна въжена линия с капацитет от 3000 души на час и обща дължина от близо 6 км – това предвижда идейният проект.  Новият кабинков лифт ще извежда скиорите до местността Шилигарника, посочена като втори естествен център на ски зоната.  От фирмата концесионер „Юлен”, уверяват, че за всяко отсечено дърво ще засадят по 5 нови.  ", "date": "2018.01.03", "title": "Нено Димов вика концесионера на ски зоната в Пирин за обяснения (Видео)"}
{"url": "http://epicenter.bg/article/Opredeliha-7-godishni-bliznachki-za-nay-krasivite-momicheta-v-sveta-/144250/10/99", "text": "Майка на седемгодишни идентични близначки ги превърна в звезди само месеци след създаването на акаунта им в Instagram.   Леа Роуз и Ава Мари, които живеят в американския град Лос Анджелис, са натрупали 139 000 последователи, откакто майка им започва да публикува техни снимки в Instagram през юли, съобщава Daily Mail.   Известни като The Clements Twins, сестрите вече са сключили договори с агенции за модели. Точно преди Коледа те имат шест различни работни ангажимента в рамките на една седмица и според майка им, \"харесват\" всяка минута от тях.   Момичетата са описвани като \"абсолютно зашеметяващи\" и \"наистина великолепни\" от последователите си, като някои дори ги наричат \"най-красивите момичета в света\". Източник: novini.bg", "date": "2018.01.03", "title": "Определиха 7-годишни близначки за най-красивите момичета в света  "}
{"url": "http://epicenter.bg/article/Alla-Pugachova-zabarkana-v-grandiozen-plagiatski-skandal--Video-/144264/10/100", "text": "Примадоната на руската естрада била шокирана от \"съвпадението\" на нейната песен с друга от преди 15 години.   Навръх Нова година, Алла Пугачова стана жертва на огромен скандал, коментиран от цялата руска преса. След като примадоната изпълнява най-новата си песен \"Я летела\" в тв шоуто \"Новогоднего огонька\" по Първи канал на руската телевизия, веднага зрители и ползватели на социалните мрежи реагират, че   - \"Придуманная любовь\" на Игор Саруханов.   - Александър Вулих директно  .    , пише Вулих,   продължава той,  Вече трети ден цяла Русия слуша двете песни и всеки втори потребител на социалните мрежи изразява мнението си дали песните си приличат. Самата Пугачова се обадила на Вулих и му казала, че за пръв път от него е разбрала за това \"съвпадение\". Вероятно тонът ѝ е бил такъв, че Вулих моментално написва на страницата си, че Алла Борисовна не е виновна, а отговорността е на композитора.  , пише Вулих.   заключава Вулих.   Тази декларация, че няма да раздухват повече конфликта, звучи абсурдно на фона на ставащото в социалните мрежи. Там няма сила, която да спре коментарите - някои от които доста груби по адрес на Пугачова.    Източник: Дир.бг", "date": "2018.01.03", "title": "Алла Пугачова забъркана в грандиозен плагиатски скандал (Видео)"}
{"url": "http://epicenter.bg/article/500-miliona-liri-shte-vlyazat-v-britanskata-ikonomika-ot-svatbata-na-prints-Hari-i-Megan-Markal/144287/10/100", "text": "  \"Близо £ 200 милиона ще дойдат от туристи. Други £150 милиона от хора, които ще правят партита. На стойност от £ 100 милиона ще е безплатната реклама за Великобритания по света, £ 50 милиона ще влязат от продажбата на фланелки, шапки, чаши и всевъзможни други сувенири\", заяви пред Ройтерс специалистът Дейвид Хай.    В живописния Уиндзор се надяват на сериозен приток от туристи заради кралската сватба. Двойката избра точно това място, защото на него е прекарала най-романтичните си мигове след запознанството през юли 2016 г.    Кметът на града Джон Лентън споделя, че е щастлив, че двойката е избрала именно Уиндзор за най-важния миг в живота си. Венчавката ще е в готическата църква \"Сейнт Джордж\" в близост до замъка \"Уиндзор\", който е дом на английските крале и кралици от 1000 години.    Източник: канала 3", "date": "2018.01.03", "title": "500 милиона лири ще влязат в британската икономика от сватбата на принц Хари и Мегън Маркъл"}
{"url": "http://epicenter.bg/article/Grisho-se-klasira-na-polufinal-na-dvoyki-v-Brizbeyn-/144284/8/0", "text": "Григор Димитров и Райън Харисън се класираха за полуфиналите на двойки на турнира в австралийския град Бризбейн с награден фонд 528 910 долара, предава бТВ.  Двамата победиха представителите на домакините Ник Кириос и Мат Рийд със 7:6(2), 7:6(3) след почти час и половина на корта.  Двубоят беше равностоен, като дуетите се размениха по един ранен пробив, но в последвалите два тайбрека българинът и американецът показаха по-добра концентрация и спечелиха категорично.  Така 26-годишният хасковлия си осигури 90 точки за световната ранглиста на двойки и 3620 долара.  За място на финала Димитров и Харисън ще се срещнат срещу водачите в схемата Хенри Континен (Финландия) и Джон Пиърс (Австралия).  Континен и Пиърс са шампиони на Откритото първенство на Австралия през миналия сезон, а през ноември триумфираха на двойки и във финалния турнир на АТП в Лондон, където Димитров спечели трофея на сингъл.  Българинът започва утре защитата на титлата си поединично срещу участващия с \"уайлд кард\" представител на домакините Джон Милман. Двубоят е последен на централния корт и се очаква да стартира около обяд българско време.  ", "date": "2018.01.03", "title": "Гришо се класира на полуфинал на двойки в Бризбейн "}
{"url": "http://epicenter.bg/article/Kim-naredi-da-se-otvori-otnovo--goreshtata-liniya--s-Yuga/144226/7/0", "text": "  Севернокорейският лидер Ким Чен-ун е издал заповед отдавна затворената гранична \"гореща линия\" с Южна Корея да бъде отворена отново, съобщи Дир.бг. \r\n \r\n    ", "date": "2018.01.03", "title": "Ким нареди да се отвори отново ”горещата линия” с Юга"}
{"url": "http://epicenter.bg/article/Zoran-Zaev--Do-6-mesetsa-mozhe-da-se-reshi-spora-za-imeto-na-Makedoniya/144228/7/0", "text": "  През първата половина на тази година Република Македония е решена по същество и истински да се заеме с разрешаването на спора за името. Убеден съм, че е възможно да се намери решение на този спор, но за това е необходима готовност и от другата страна.   Това каза македонският премиер Зоран Заев по време на пресконференция в сградата на Министерския съвет в Скопие.   \"Точно поради тази причина реших да посрещна Новата година в Солун и да изпратя ясно послание, че ние сме политици, които искаме да отворим затворените врати\", каза още той. \"По този начин вярвам, че подобрявам общата атмосфера за разрешаването на този спор. Много ми беше приятно, че по време на моя престой в Солун лично ми се обадиха, както премиерът Алексис Ципрас, така и външният министър Никос Кодзияс. Всичко това потвърждава убеждението ми, че съществуват известни възможности за разрешаването на този проблем\", каза още македонският премиер и изрази убеждението, че \"2018 година може да бъде отлична за Македония\". \"Може да получим дата за започване на преговори за присъединяване към ЕС, но да получим и покана от НАТО за пълноправно членство в пакта\", подчерта Зоран Заев. Македонският министър-председател смята, че \"сега не е време за провеждане на нови избори в страната, а е време за работа\".    ", "date": "2018.01.03", "title": "Зоран Заев: До 6 месеца може да се реши спора за името на Македония"}
{"url": "http://epicenter.bg/article/Tramp-se-podigra-na-Kim--Moyat-yadren-buton-e-po-moshten-ot-negoviya--I-moyat-Buton-raboti-/144232/7/0", "text": "Президентът на САЩ Доналд Тръмп се подигра със севернокорейския си колега Ким Чен-ун, като заяви, че има по-голям ядрен бутон от неговия, предаде Франс прес.   \"Ким Чен-ун току що каза, че ядреният бутон е постоянно на бюрото му. Информирайте го, че аз също имам ядрен бутон, но той е много по-голям и по-мощен от неговия, и моят Бутон работи!\", написа американският президент в Туитър.   В телевизионно обръщение в понеделник Ким заяви: \"Целите Съединени щати са в обсега на нашите ядрени оръжия и на моето бюро има постоянно ядрен бутон. Това е реалността, това не е заплаха\", каза Ким Чен-ун, цитиран от Ройтерс.", "date": "2018.01.03", "title": "Тръмп се подигра на Ким: Моят ядрен бутон е по-мощен от неговия. И моят Бутон работи!"}
{"url": "http://epicenter.bg/article/Evrokomisaryat-Mariya-Gabriel-pred-v---L-39-Echo--Falshivite-novini-atakuvat-nashata-demokratsiya-/144238/7/0", "text": "Наша отговорност е да помогнем на „четвъртата власт” – журналистиката, която е стожер на демокрацията. Това казва в специално интервю за белгийския всекидневник „L'Echo” българският комисар по цифрова икономика и общество Мария Габриел, съобщиха от пресцентъра на Представителство на ЕК в България.  „Подходът спрямо фалшивите новини в социалните мрежи трябва да се превърне от национален – в европейски”, допълва тя и уточнява, че ще предложи през пролетта на 2018 г. обща стратегия спрямо този феномен.  Експертна група на високо равнище трябва да идентифицира добрите практики за борба с фалшивите новини. Такива вече съществуват като например „trusted flaggers” за доброволно сигнализиране на невярно съдържание в YouTube или т.нар. „fact checkers” за проверка на фактите. „От нас зависи да преценим каква добавена стойност може да внесе ЕС”, отбелязва комисар Габриел.  В интервюто тя съобщава, че на 9 януари организира среща в Брюксел с представители на 30 интернет платформи – от най-голямата до най-малката, която е посветена на незаконното съдържание онлайн.  „Ще дадем предимство на доброволните мерки и редовния диалог”, обяснява българският комисар по цифровата икономика и цифровото общество.  „От платформите изискваме прозрачност, така че потребителят да е информиран за онова, което се определя като незаконно съдържание; второ – да сътрудничат с органите на полицията и съдебните власти. И накрая – искаме да дадем възможност на гражданите да подават сигнали, коментира още пред „L'Echo” комисар Мария Габриел.  ", "date": "2018.01.03", "title": "Еврокомисарят Мария Габриел пред в. „L'Echo”: Фалшивите новини атакуват нашата демокрация "}
{"url": "http://epicenter.bg/article/Yens-Stoltenberg--Ne-iskame-nova-Studena-voyna--nuzhen-e-politicheski-dialog-s-Rusiya-/144244/7/0", "text": "В интервю за германското издание Deutsche Wirtschaft Nachrichten генералният секретар на НАТО Йенс Столтенберг потвърди, че през настоящата 2018 г. се очаква разширяване на командния състав на НАТО – за първи път след края на Студената война. От редакцията привеждат информация, съгласно която сегашните 6,8 хил. работни места ще бъдат увеличени до осем хиляди, предава агенция \"Фокус\".  „Точните числа все още не са фиксирани, но очаквам те да се повишат. Трябва да сме в състояние да се борим с тероризма. И трябва да отчетем факта, че отново си имаме работа с една по-уверена Русия. Тук трябва да поясня: не искаме нова Студена война и нова надпревара във въоръжението. Искаме политически диалог с Русия – дори това да не е лесно“, увери норвежкият политик.  На въпрос дали през 2018 г. може да има по-интензивни контакти с Москва извън Съвета Русия-НАТО, Столтенберг подчерта: „Очаквам, че ще имаме повече срещи и че ще използваме военните канали за комуникация. Целият Алианс подкрепя това. Наскоро например, председателят на Военния комитет на НАТО, а също и главнокомандващият силите на НАТО в Европа проведоха разговори с руския генерал Валерий Герасимов - след дълъг период без контакт между двете страни“.  Същевременно Столтенберг подчерта, че светът става все по-опасен и враждебен, и именно поради тази причина - съгласно думите на норвежеца, НАТО се развива и става все по-силен съюз.   ", "date": "2018.01.03", "title": "Йенс Столтенберг: Не искаме нова Студена война, нужен е политически диалог с Русия "}
{"url": "http://epicenter.bg/article/Desetki-hilyadi-irantsi-uchastvaha-v-demonstratsii-v-zashtita-na-rezhima-/144246/7/0", "text": "Десетки хиляди демонстранти, подкрепящи режима, се събраха днес в различни ирански градове, за да осъдят \"размириците\", избухнали в страната през последните дни. Това показват кадри, излъчени в пряк ефир от държавната телевизия, предаде Франс прес, цитирана от БТА.  Вдигнали плакати, заклеймяващи \"размирниците\", демонстрантите скандираха лозунги в прослава на върховния лидер - аятолах Али Хаменей, а също така \"Смърт на Америка\", \"Смърт на Израел\" и \"Смърт на Монафег\", както властите наричат иранската групировка \"Муджахидините на народа\" (\"Муджахидин халк\").  Телевизията показа кадри от масови демонстрации в градове като Ахваз на югозапад, Арак в Централен Иран, Илам в западната част от страната, Горган на север и западния Керманшах.  През последните дни в Иран се състояха протести срещу икономическите трудности и властта. Общо 21 души бяха убити в сблъсъци от началото на протестите на 28 декември в Машхад.  Президентът Хасан Рохани нарече протестиращите \"незначително малцинство\" и добави, че народът ще им даде отпор. Той допълни, че властта при нужда ще мобилизира милиони хора, за да се справят с безредиците.  Демонстрациите започнаха тази сутрин след една спокойна нощ в Техеран, където през трите предходни нощи имаше малки демонстрации, съобщиха медии и организатори.  \"Не са публикувани никакви данни за сблъсъци или арести в Техеран\", съобщи късно снощи агенция ИЛНА, близка до реформаторите. По улиците имаше и по-малко полицаи, констатираха журналисти от АФП.  Но в град Ленджан, провинция Есфахан, двама души стреляха с пушка срещу полицейски пост пред участък и банкова сграда и избягаха, съобщи на сайта си държавната телевизия.  Властите съобщиха, че от събота в Техеран са арестувани 450 души и още стотици - в провинцията.  ", "date": "2018.01.03", "title": "Десетки хиляди иранци участваха в демонстрации в защита на режима "}
{"url": "http://epicenter.bg/article/Berluskoni-izdiga-Toto-Kutunyo-i-Al-Bano-za-deputati-/144251/7/0", "text": "Партията \"Форца Италия\" и нейният лидер, бившият премиер Силвио Берлускони, смятат да издигнат кандидатурите на певците Тото Кутуньо и Ал Бано на предстоящите парламентарни избори, пише в. Messaggero, цитиран от БГНЕС.  Двамата може да бъдат включени в списъците на кандидатите в избирателните секции в чужбина, където на 4 март ще бъдат определени 18 депутати от близо 1000 членове на двете камари на италианския парламент.  Вестникът напомня във връзка с тази информация, че Ал Бано през ноември обяви, че краят на музикалната му кариера ще настъпи на 31 декември 2018 г.  Следващите общи парламентарни избори в Италия ще се проведат на 4 март.  ", "date": "2018.01.03", "title": "Берлускони издига Тото Кутуньо и Ал Бано за депутати "}
{"url": "http://epicenter.bg/article/Lozungite-na-protesta-v-Iran--Ot--quot-Smart-na-visokite-tseni-quot--do--quot-Smart-na-Rusiya-quot-/144257/7/0", "text": "Протестите, които разтърсват Ислямска република Иран, постепенно добиват свой политически облик. \r\n \r\n \r\n \r\n \r\n \r\n \r\n \r\n \r\n \r\n \r\n  ", "date": "2018.01.03", "title": "Лозунгите на протеста в Иран: От \"Смърт на високите цени\" до \"Смърт на Русия\""}
{"url": "http://epicenter.bg/article/Ruski-vertolet-Mi-24-se-e-razbil-v-Siriya--dvamata-piloti-sa-zaginali-/144259/7/0", "text": "Министерството на отбраната на Русия съобщи, че в Сирия е катастрофирал руски вертолет Ми-24. Инцидентът е станал след техническа авария на 31 декември.  От военното ведомство уточняват, че машината е паднала, докато е прелитала над летището в Хама.  \"Двамата пилоти са загинали. Бордовият техник е получил травми и е бил евакуиран от издирвателно-спасителната група на летището в Хмеймим, където му е оказана медицинска помощ\", гласи съобщението на руското МО.  Не е имало обстрел на вертолета, подчертават от военното ведомство.  ", "date": "2018.01.03", "title": "Руски вертолет Ми-24 се е разбил в Сирия, двамата пилоти са загинали "}
{"url": "http://epicenter.bg/article/Bez-tseremoniya-za-Oskar-zaradi-seksskandala-v-Holivud--/144267/7/0", "text": "Тази година да бъде нулева за връчването на наградите Оскар. Такъв призив бе отправен от страниците на в. Ню Йорк пост.   \"Дейците на Американската киноакадемия трябва да се замислят дали да връчат статуетките на 4 март. В Холивуд трябва много добре да се замислят дали тържествата в Лос Анджелис няма да бъдат помрачени от скандала, който се разрази с продуцента Харви Уайнстийн\", пише още в обширната статия.   Човекът, който стои зад \"Бандите на Ню Йорк\", \"Влюбеният Шекспир\" и други култови филми, бе обвинен в десетки случаи на сексуални посегателства срещу актриси.   Сред жертвите на Уайнстийн бяха Анджелина Джоли, Салма Хайек и други. Авторът на статията също обвини известни режисьори и актьори, като Куентин Тарантино и Мат Деймън, че са прикривали похожденията на продуцента.   \"Ще бъде много трагично, ако режисьорът на \"Криминале\" даде Оскар на Лара Крофт\", коментира още журналистът. \"Ето защо добре е тази година да не се раздават Оскари\", завършва статията.   Първата награда на Киноакадемията бе връчена през 1929 г. Статуетката получава името Оскар на шестия си рожден ден. Има две версии за произхода името. Едната гласи, че кръстница на наградата е актриса Бет Дейвис и тя е дала на наградата името на тогавашния си съпруг Хармън Оскар Нелсън.   Според другата версия кръстница е секретарката Маргарет Херик. Тя е заявила, че статуетката много прилича на нейния роднина Оскар Пиърс.  Източник: новини.бг    ", "date": "2018.01.03", "title": "Без церемония за Оскар заради сексскандала в Холивуд? "}
{"url": "http://epicenter.bg/article/Makedonska-mediya--Imame-zlatna-vazmozhnost---Makedoniya-shte-chuka--Boyko-Borisov-shte-puska-na-vratata-/144269/7/0", "text": "\"Македония ще чука, Бойко Борисов ще пуска на вратата!\" Под това заглавие скопската електронна медия „Плюс Инфо“ коментира, че ако Македония изпусне шанса да започне преговори за присъединяване към Европейския съюз и НАТО през 2018 г., то тогава ще трябва да се прости в дългосрочен план с възможността за разговори, предава агенция \"Фокус\".  Новата година е голямо предизвикателство за България, тъй като от първия ден на януари тя пое председателството на Съвета на ЕС за срок от шест месеца. Както твърдят експерти по външна политика, новата позиция на България може да бъде от решаващо значение за бъдещето на Македония, а според декларираните ангажименти и предприетите стъпки на София, председателството трябва да бъде нова възможност за евроатлантическата интеграция на Македония и за окончателно извървяване на трънливия път, който ще отведе югозападната ни съседка пред вратите на ЕС и НАТО.  Македонският вицепремиер по европейските въпроси Буяр Османи прогнозира, че страната ще получи дата за преговори през юни, но местните политически експерти предупреждават, че ако Македония не се възползва от шанса през първата половина на годината, тогава трябва в дългосрочен план да се прости от евентуални нови преговори за присъединяване в двете международни организации.  България за първи път ще председателства Съвета на ЕС в периода от 1 януари до 30 юни 2018 г., а в официалната програма за председателство е посочено, че страната ще се стреми към постигане на реални резултати, следвайки принципите на прозрачност и отчетност.  ", "date": "2018.01.03", "title": "Македонска медия: Имаме златна възможност - Македония ще чука, Бойко Борисов ще пуска на вратата!"}
{"url": "http://epicenter.bg/article/Merkel-i-sotsialdemokratite-podnovyavat-razgovorite-za-kabinet/144275/7/0", "text": "Консерваторите на канцлера Ангела Меркел подновяват разговорите за формиране на управляваща коалиция с втората по сила партия в Германия – социалдемократическата. В първата за настоящата година среща Меркел и нейният партньор от баварския Християнсоциален съюз (ХСС) Хорст Зеехофер ще разговарят с лидера на социалдемократите Мартин Шулц.   Усилията за съживяване на бивша коалиция бяха усложнени, след като ХСС излезе с редица твърди позиции по въпроси, които влизат в конфликт с исканията на социалдемократите. ХСС, който се стреми да привлече избиратели от средите, подкрепящи крайнодясната Алтернатива за Германия, преди провинциалните избори в Бавария по-късно тази година, освен всичко друго, настоява, че Германия трябва да ореже плюсовете, осигурявани от държавата на търсещите убежище.   „Германия вече не желае да бъде магнит за бежанци от целия свят“, подчерта един от водещите преговорите от страна на ХСС Александър Добринд, имайки предвид нахлуването на около 1 млн. желаещи убежище от 2015 г. насам. Партията, която е най-консервативната от установените политически сили в Германия, също така иска увеличаване на разходите за отбрана и отхвърля предложението на ГСДП за реформа в образованието.   Меркел, която от 12 годни управлява Германия, спечели парламентарните избори на 24 септември, но не успя да постигне мнозинство. В новогодишното си обръщение към нацията тя призова за бързо сформиране на стабилно ново правителство, предупреждавайки, че „светът не изчаква Германия“. Нейните надежди за управление до 2021 г. бяха помрачени, след като първоначалните разговори за сформиране на коалиция с либералните Свободни демократи и с клонящите към лявото политическо пространство Зелени се провалиха през ноември.   Сега тя работи за възобновяване на функционирането на досега работилата „голяма коалиция“ със социалдемократите, които обаче са предпазливи по отношение на възможността да управляват отново в сянката на Меркел след слабия си резултат на изборите. Шулц, към когото има скептицизъм в редовете на собствената му партия, се съгласи само на „започване“ на разговори, които могат да доведат до толериране на правителство на малцинството – вариант, който Меркел засега отхвърля. В предстоящите разговори Шулц ще трябва да докаже на деморализираната си партия, че новото правителство начело с Меркел ще приеме някои от ключовите моменти в политиките на ГСДП – от подпомагане на работническата класа до стимулиране на европейската интеграция.   Остава и едно голямо препятствие – на 21 януари 600 делегати от социалдемократическата партия трябва да решат дали да продължат разговорите за сформиране на управляваща коалиция.  ", "date": "2018.01.03", "title": "Меркел и Шулц подновяват разговорите за кабинет"}
{"url": "http://epicenter.bg/article/Ungariya-i-Polsha-nastoyavat-da-imat-tezhka-duma-za-badeshteto-na-Evropa/144279/7/0", "text": "Унгария и Полша искат да имат тежка дума за бъдещето на Европа и категорично отхвърлят квотите за мигранти на Европейската комисия, съобщи Нюзбг. Това обяви унгарският премиер Виктор Орбан, след като се срещна с полския си колега Матеуш Моравиецки в Будапеща. \"Миграционната политика на Европейския съюз... се провали\", подчерта Орбан по време на съвместната пресконференция с Моравиецки, като допълни: \"Искаме да имаме силна дума, тъй като тези страни (в Централна Европа) имат визия за бъдещето на Европа.\"   Орбан, дългогодишен съюзник на Полша в рамките на ЕС, заяви през декември, че Унгария ще блокира всякакво действие за отмяна на правото на глас на Полша в ЕС, след като Европейската комисия предприе безпрецедентни действия спрямо Полша заради потъпкването на една от основните ценности - върховенството на закона.   Прилагането на чл. 7 от Договора за ЕС на практика би лишило Полша от правото й на глас в институциите на Общността. Ходът е безпрецедентен и процедурата се задейства за пръв път в историята на съюза. Полша и Унгария са яростни противници на европейската политика за разпределяне на мигранти на континента. В началото на декември Европейската комисия заяви, че ще предяви иск в Съда на ЕС срещу Чехия, Унгария и Полша, защото не са изпълнили задълженията си във връзка с разселването на мигранти.", "date": "2018.01.03", "title": "Унгария и Полша настояват да имат тежка дума за бъдещето на Европа"}
{"url": "http://epicenter.bg/article/Diktatat-na-BLS-i-bitkata-na-NZOK-za-patsientite-/144274/11/0", "text": "Създадена бе административна структура (в началото обществена), която да съхранява и преразпределя парите по правила. Тези средства, съгласно правилата трябва да се харчат за чисто медицински дейности (диагностика, лечение и профилактика), а не да генерират печалби на така наречените „изпълнители на медицински дейности”. Тази институция наречена незнайно защо НЗОК, макар и национална, макар и здраве осигуряваща, постепенно стана напълно държавна, с всички произтичащи от това последствия – бюрократизиране, закостенялост при вземане на решения и незаинтересованост към основната цел – здравето на плащащите. Напоследък БЛС остро, дори враждебно напада НЗОК, а те мълчат и все едно това не ги засяга. Кой от тях двамата е по-голямото зло за пациентите? Принципът е, че КАСАТА купува от медицински търговски дружества медицински дейности и услуги и изисква срещу това да получи краен продукт, наречен ЗДРАВЕ. КАСАТА има и друго важно задължение – да закупи качествени услуги, медикаменти и медицински изделия. Реалният консуматор на тези дейности са хората, участващи с парите си в здравен фонд, трансформиран в КАСА. Тук идва ключовата думичка „солидарност”. За да има такава, трябва да се договорят правила, които да регулират приходите и разходите, а администрацията на тази институция (КАСАТА) да ги спазва. Обобщено, има ги и трите необходими компонента: ПАРИ, ЗДРАВНО ОСИГУРЕНИ ЛИЦА И ПРАВИЛА. Два от тези компонента (парите и правилата) трябва да бъдат договорени чрез преговори. Такива са правилата на добрата финансова практика. Логично е договарянето да става между този, който съхранява парите и този, който ги ползва, защото те са си негови пари. Най-подходящи по тази логика са пациентските организации. Те ще решат на кого от изпълнителите на медицински дейности да дадат парите, които им се полагат (не всички пари са за болни, тъй като трябват пари и за профилактика). Най-логично ще е това да става на пазарен принцип – печели по-качественият и финансово по-изгодният изпълнител на медицински дейности. Тази логика, разбира се, е оспорима и дискутабилна, но това е работа на обществото - чрез дискусия да реши модела по който ще си харчи парите. И докато то обществото дискутира, за да не спре дейността, наречена зравеопазване, нещо трябваше да се направи. Логично погледнато, единствен партньор на НЗОК би трябвало да бъде структурата, която до момента на въвеждането на здравно осигурителната система, бе организатор и изпълнител на медицинските дейности – ДЪРЖАВАТА. Да, но тя абдикира от това си задължение на регулатор и предостави правомощията си на единствената професионално съсловна организация и то забележете, със задължително участие на лекарите в нея, наречена Български лекарски съюз (БЛС). Дискусия нямаше, но закон направиха. , на които трябва да отговарят изпълнителите, условия и ред за оказване на медицинска помощ, критерии за качество и достъпност на помощта, обеми и цени на предоставяната медицинска помощ в полза на трети лица – пациентите. А пациентите питани ли са дали искат точно БЛС да ги представлява и да осигурява ползите им? Може би замисълът е бил БЛС да организира и контролира качеството на медицинските дейности и да е гарант, както пред пациентите, така и пред финансовата институция (НЗОК), че парите ще се харчат за стриктното изпълнение на дейностите по правилата на добрата медицинска практика. Тогава обаче, те не би трябвало да са договорна страна, а структура която участва в контрола по изразходването на парите на фонда – нещо като надзорен орган. Така или иначе решение е взето и по закон БЛС са договорна страна. Един договор е съглашение между две или повече страни, което установява или определя техни права и задължения, по договорени методики за остойностяване на различни дейности и заплащането им. Националният рамков договор реално дефинира само задължението на НЗОК да плаща за определени обеми, много често налагани от БЛС.   Излиза, че логиката за активно участие на БЛС в изпълнението на крайната цел – качествено здраве на пациентите, не присъства в НРД и въпросът защо точно БЛС преговаря от името на пациентите остава открит. Може би БЛС ще кажат, че защитават интересите на изпълнителите на медицинска помощ. Ако е така, приемам тяхното участие, но тогава в преговорите задължително трябва да има трети партньор – ПАЦИЕНТИТЕ. Но да се върнем към определените от държавата договорни партньори в харченето на парите на гражданите за здраве. Кое е общото между тях?  Така е решено, така да бъде. Да но е заложен конфликт (единият само харчи, а другият носи отговорност), който неминуемо ще завърши с провал на този проект. И като по учебник, взаимоотношенията между партньорите започнали бавно, постепенно и невъзвратимо да се влошават и израждат в посока неравнопоставеност, а от там поява на атмосфера на нетърпимост. Представете си парадокса – ако вие отидете да получите пари от която и да е финансова институция, задължително тя Ви определя условията при които може да Ви ги даде, а не обратното.  . Това е практика от години. Всяка финансова институция, която позволи клиента да ѝ определя условията по финансиране на дадена дейност е обречена на фалит. Това е причината, финансовата институция, която управлява нашите пари за здраве да е на ръба на фалита. Защото условията, които налага единият монополист (БЛС) имат за цел не само да получите здраве. . Ако някой доктор се опита да измъкне незаконно пари от застрахователно дружество – ще му счупят ръчичките. Защо БЛС не сключва договори с частни застрахователни компании? Нали и там има пациенти и там работят лекари? Така или иначе, добре са си направили сметката в БЛС и добре са взели страха и на Здравната каса, и на държавни структури. Един от компонентите на този диктат на БЛС е в шумна ПР кампания, че видите ли – касата не може да ни управлява парите, че некадърните служители на тази институция са виновни за всичко, те бавят преговорите, защото предпочитат да прилагат административни пред договорни методи на управление.   Стачка, ама кога? По време на Българското председателство на ЕС. Това май намирисва на политически тероризъм. Да видим какво говорят фактите по подготовката на НРД-2018. Ще цитираме няколко заглавия в медийното пространство, които говорят за „равно поставените” отношения между две договарящи се страни:  В НЗОК има много проблеми и трески за дялане, и те са се срасли с финансовите интереси на държавата. Но в случая проявяват слабохарактерност и огъване пред безпардонния тон на нереализирали се лекари с лошо възпитание и нулево чувство за коректно партньорство. И това не е пресилено! Интересува ли го БЛС липсата на медицински стандарти по специалности, интересува ли го отмяната на Наредба № 2 от 25 март 2016 г. за определяне на основния пакет здравни дейности, гарантирани от бюджета на НЗОК (Решение № 11779/05.10.2017 г. на ВАС, 3-членен състав)? Интересува ли се от Наредбата за критериите и реда за избор на лечебни заведения за болнична помощ, с които НЗОК сключва договори (Решение № 9426/17.07.2017 г. на ВАС, 5-членен състав) и Решение № 202 от 24.03.2016 г. на МС за утвърждаване на Национална здравна карта на Република България (Решение № 5935/12.05.2017 г., 3-членен състав)? Това ще провали преговорите за нов рамков договор, а не „мудните” дейности на НЗОК по започването на преговори за НРД. Управлението на КАСАТА не може да започне да преговаря, без да е получен мандат от Надзорния съвет. БЛС или не е наясно с правилата, по които работи НЗОК, или умишлено внушава на обществото суперактивност и превръщат преговорите по НЗОК-2018 в ПР кампания. Дали тя е необходима на Ръководството на БЛС за да укрепи позиции или е част от предизборна подготовка на ново ръководство, няма значение, остава впечатлението, че мотивите за тази агресивност не са само Хипократови.  Когато екипи на МЗ и на НЗОК се мъчеха да помогнат на закъсалите финансово медици, респективно на техните пациенти, БЛС пое ли своята част от отговорността за тези фалити? Нали и тези болници бяха включени в НРД? Налага се убеждението, че когато пари се договарят под натиска на харчещия БЛС, резултатът е закриване на болници. Когато болниците„потъват”, отговорността, респективно мерките които трябва да се вземат, са ЗАДЪЛЖЕНИЕ не само на давещите се (медиците), а и на тези, които са построили потъващия кораб, наречен НРД - НОЗК И БЛС. Има и други факти.  Смени се ръководството на МЗ, а след една седмица и на НС, което остави в цайт нот оперативното ръководство. Близо 10 дни НЗОК и БЛС не могат да се разберат по какви правила ще се заплащат дейностите през първите 3 месеца на 2018, тъй като НРД изтича на 01.04.2018. И така бюрокрация без край. БЛС знаейки проблемите на Оперативното ръководство на НЗОК (че няма мандат, а до 29-12-2017 нямаше и публикуван бюджет), вдига шум, нагнетява напрежение и прави сондажи, доколко правителството поддържа МЗ и НЗОК. Това им дава предимство в едни преговори, които би трябвало да са конструктивни и в интерес на пациентите. Ако НЗОК прояви характер и защитава правилата на добрата медицинска и добрата финансова практика, най-вероятно ще се стигне до затягане на преговорите и включване в действие на основния кос на БЛС – протести по време на председателство на ЕС. Резултатът ще е – тези, които защитават правилата, ще си отидат, за да дойдат удобни и послушни, които ще подпишат новия НРД по правилата на БЛС. Нищо ново под слънцето. Правителството няма да има досадни неприятности, кариеристите ще получат желани административни постове, а „бялата мафия” ще си плати за капризите и ще си възвърне харчовете източвайки пари от нас – плащащите здравните си осигуровки. А за интересите на пациентите вече никой няма да мисли.", "date": "2018.01.03", "title": "Как източват парите ни!  Диктатът на БЛС и битката на Здравната каса за пациентите "}
{"url": "http://epicenter.bg/article/Bivshiyat-konstitutsionalist-i-deputat-ot-GERB-v-ostro-intervyu-pred-Valeriya-Veleva-Tezi-neoliberalni-iz/144283/11/0", "text": "-    -Аз няма да гласувам в пленарна зала за ратификация на тази конвенция. -   - Не съм съгласен с твърденията на политолога Андрей Райчев, че нямало къде да ходим и ще трябва да признаем третия пол - щом сме тръгнали към богатите страни, щом те ни дават еврофондове и черпим блага, можем да си затрием суверенитета и те да ни казват какво да правим. Това не е вярно! България, както всички останали членки на ЕС, с членството си в Съюза не са загубили напълно суверенитета си. И не са верни твърденията на някои министри от кабинета на Борисов, че ако искаме да сме европейска страна, трябва да приемем конвенцията. За справка - Унгария е била, е и винаги ще бъде по-европейска от нас по редица съображения, но Виктор Орбан и неговото правителство не ратифицира конвенцията, както и правителството на Робърт Фицо  Аз не съм съгласен и никога няма да гласувам за това, едно момченце в отделенията, което си мисли, че е момиченце, да ходи в женската тоалетна и това да се толерира от българското общество. Нашата Конституция е ясна, че брак има само между мъж и жена! България е страна с патриархални традиции, ние сме християнска и православна държава. И искам да обърна внимание на онези членове на кабинета, които пробутват тази конвенция, както и на някои политолози, коледното обръщение на министър-председателя на Унгария, който е за защита на християнската култура. Той каза, че дори и тези, които не ходят на църква, атеистите, също са християни. Нашата християнска и православна култура изключва тази дивотия.    - Аз съм лоялен член на ПП на ГЕРБ, винаги ще подкрепям Борисов, но в този случай ще гласувам против, защото ходя пеша на работа до Народното събрание и няма да се червя пред моите избиратели. Хората ме познават, няма какво да им обясня. Повтарям – не сме длъжни да приемем тази конвенция и ако не я приемем, това не значи, че не сме европейска страна. Това е фундаментален въпрос и аз ще гласувам против нея.  -    - Не мисля, че има нещо общо между европредседателството и тази конвенция. За нея се говори отдавна. Екатерина Захариева е била министър на правосъдието, когато е подписвала тези документи. Може би се счита, че това е част от по-голямата европейска солидарност. Но аз също съм много „за” европейската солидарност и затова изразявам огромно съчувствие за това, което се случи в Германия, и което беше подминато от нашите либерални медии. Бях в Унгария и гледах по телевизията чудесии как момиченцето Мия на 15 години беше зверски заклано и промушено няколко пъти с нож от афганеца Абдул, който живее от април 2016 г. в германско семейство при родителите на момиченцето и те като християни, обичайки ближния си, го приемат, за да го интегрират, а той тръгва да изнасилва детето. Казва му, че ако „не му бутне“, ще го заколи. На 15 декември родителите отиват в полицията и правят оплакване срещу Абдул. Полицията го привиква, но после го пуска и той извършва престъплението. Затова съм съгласен с Орбан, който казва, че християнството изисква да обичаме ближния си, но най-много изисква да обичаме и нас си – нашите традиции, семейните ценности, християнските ценности, защото се оказа, че евроценностите не винаги се покриват с християнските. И ще цитирам Доналд Тръмп, който каза: „Американци, върнах ви Коледа!” Защото в последните 8-10 години един американски президент не можа да си строши езика да поздрави с: „Весела Коледа!”, а казваше: „Весели празници!”. Тези неолиберални изгъзици не ги понасям и никога няма да гласувам за такова чудо.   -   - Не мога да кажа. Това е грешка! В крайна сметка г-н Борисов си има глава на раменете, той носи отговорността, той е избран мажоритарно за премиер, избира министри, екипи и т.н. Аз съм му благодарен, че ме е направил депутат, подписал съм декларация за лоялност към ПП на ГЕРБ и съм лоялен, но този случай надскача вътрешната ми убеденост - това е тежък удар за семейните, християнските и морални ценности на нашето общество. Ние трябва да спрем тези неолиберални неща.  -    - В случая Райчев е прав, че България никога не е била толкова добре поставена и на Балканите, и в Европа. Това са седемте месеца на най-добрата външна политика на България. Това е неоспорим факт, заслугата на Борисов е огромна и не знам защо той трябва да се разконцентрира от линията, която за влизането ни и в Шенген, и в Еврозоната (която не може да стане бързо) и за приобщаването на Западните Балкани. Не мисля, че с това решение печелим правителството печели точки вътре в страната. Напротив! А колкото до това как ще погледнат на нас в Съвета на Европа – не е вярно, че ако не я приемем сега тази конвенция, ще има някакви последици за България. Това е едно прибързано решение, което не е в полза на Борисов. -    - Многократно наблюдавам през последните месеци, че за съжаление, Борисов е подвеждан – случаят с мораториума върху онколекарствата го показа. Борисов не е слънце да огрее навсякъде. Не е в състояние да чете всичко. Помните как го вкарваха в безумни, и то от името на правителството, законопроекти, които ние в парламента отхвърлихме – например да си купим телевизор за 1000 лв. с документ от банката. Тогава казах на групата, че това е акт срещу Борисов, бие по неговия авторитет. Той ходи и се мъчи как да намали административната тежест, а ние правим гражданите заложници на банките. И пред групата заявих, че ние сме парламентарна, а не банкова република. Има и други примери, които показват, че премиерът е подвеждан често. Той не може да чете всичко и да вниква в детайлите. За това има министри, но те да бъдат така добри да внимават, като го подвеждат, защото всичко се трупа на него. Всички са станали на неговия гръб министри, депутати и т.н. без някога да са си мислели, че ще станат такива – слагам и себе си в това число.  -    - Мисля, че това не е добро решение и се надявам парламентът да го отхвърли. Пак казвам – не може да възпитаваме децата си на друго освен, че има мъж и жена и че семейството е от мъж и жена. Винаги ще се противопоставям на тази неолиберална демокрация, никога няма да гласувам, защото този неолиберализъм ще направи от Европа един разграден двор! -    - Уважавам г-жа Нинова. Видях нейния повик Борисов да отговори на „Гардиън”, на „Журнал дьо диманш”, на един немски вестник и т.н. Аз съм възмутен от тези писания, смятам, че те не изразяват редакционната политика на тези вестници. Но не съм съгласен с БСП и с г-жа Нинова, които казват, че това са многоуважавани медии. Аз не ги уважавам! Не уважавам CNN, защото и снощи гледах как продължават да не уважават вота на американците и избора на Тръмп. Не уважавам германските телевизии, които пет дни криха късането на гащи, на сутиени и малтретирането на над 1200 германки и европейки през нощта пред Кьолнската катедрала. Мисля, че тези писания се дължат на отклоняване на общественото мислене в Западна Европа за това, което се случва там. Включително и вчера гледах по унгарската телевизия малтретиране от стотици идиоти на една френска полицайка. Това беше заснето и пуснато в мрежата. Така че тези медии да бъдат така добри да не прилагат двойни стандарти, а да погледнат собствените си страни.   -    - Няма нито една контретика в тези статии, всичко е преразказ на някакви български неправителствени организации, на някакви центрове за изследване на демокрацията, на „Отворено общество”, на някакви други наши НПО-та, за които вече в парламента многократно казвам, че не бива да бъдат толерирани, защото е тенденция НПО-та и то платени, да се опитват да се налагат на националните правителства и в България, и в Полша, и в Унгария, Чехия и Словакия. Заявих: Ние сме парламентарна република, а не анархорепублика. Как не се сети тази г-жа, написала статията в „Гардиън” да обогати мнението си с елементарен поглед от страна на правителство, прокуратура, съд! Що за мнение е изтърсил един нашенец от някакъв Център за изследване на демокрация, че нямало вкарани министри в затвора, а трябвало да има! Знае ли този нашенец, че почти срещу всички български премиери – и Костов, и Виденов, и Станишев са водени наказателни производства, но българският съд не ги е осъдил. Няма кой да казва на съда как да гледа делата.  През тези шест месеца Борисов проведе две срещи с Макрон, среща в Берлин с Меркел, с Тереза Мей в Лондон – нещо незапомнено в нашата история. Ако някой иска да го обвинява в корупция - ще му го каже там в прав текст. Това са меродавни оценки. Не мисля, че Меркел ще се обърне към него с думите: „Скъпи Бойко”, ако го смята за корумпиран. Либералният печат отдавна крие истината, която става в собствените му страни, за да не се насажда омраза към преселниците иска да ги заобичаме. Е, на какво отгоре, след това, което става? И още нещо - „Файненшъл Таймс” също е авторитетен. Там пише нашият Ванчо Кръстев. Написа, че противник на Орбан бил не Сорос, а папата. Що за глупост! Та Сорос обвини в антисемисъм Орбан, което накара Нетаняху, влизайки в Будапеща да каже, че не е така. Докога ще търпим всичко това? Докога „либералната недемокрация” ще ни диктува как да живеем? -    - Крайно време е мониторинговият доклад с пристигането му от Брюксел да бъде взет от Борисов и хвърлен в кошчето. Наскоро се събуди дълга дискусия дали в България сме дебили или не сме. Преобладаваше мнение е, че не сме! Ами като не сме, защо позволяваме следната идиотщина - да приемаме забележката от Брюксел, че българският парламент при избора на членове на парламентарна квота във ВСС не бил обсъждал дълго кандидатите. Това е безумие! Българският парламент решава дали те да се обсъждат 3 часа или 300 дни. Няма кой да ни казва, даже и Брюксел, колко време да говорим на тази тема. А обективната истина показа, че ние избрахме тези хора с над 200 гласа и да правим псевдодебати и разтегляне на локуми, за да угодим на 4-5 брюкселски чиновници, е недопустимо!  Ако така продължава – няма да гласувам на евроизборите, защото днес ние продължаваме да се държим към ЕС, както навремето към СССР.", "date": "2018.01.03", "title": "Георги Марков гневен: Няма да гласувам за третия пол. Борисов прави огромна грешка! Подведен е!"}
{"url": "http://epicenter.bg/article/BAN-publikuva-dokladite-za-AETs--quot-Belene-quot--/144293/4/0", "text": "Българската академия на науките публикува Междинен доклад 1 и Междинен доклад 2 по сключения с „БЕХ“ ЕАД договор за изготвяне на Национална стратегия в областта на енергетиката (с фокус върху електроенергетиката). Докладите се публикуват със съгласието на „Български Енергиен Холдинг“ ЕАД, като е заличена информация, която представлява поверителна и/или чувствителна информация за дружествата от БЕХ група. Заличена е и поверителна и/или чувствителна информация, предоставена на изпълнителя от трети страни, предава БГНЕС.  На 4 декември 2017 г. в медиите се появи информация, че междинният доклад за „Белене“ е показвал, че проектът не е финансово жизнеспособен при нито един вариант. Директорът на Икономическия институт на БАН, който изготви докладите, проф. Александър Тасев заяви тогава на извънредна пресконференция, че ще поиска от възложителя на доклада Българския енергиен холдинг /БЕХ/ разрешение той да бъде публикуван в своята цялост, така че всички желаещи да могат да се запознаят с него.  Проф. Тасев обясни тогава, че на 15 септември Икономическият институт е предал на БЕХ само един вариант песимистичен с 90 проиграни комбинации, а след това е предаден цялостен доклад с всички възможни варианти, от които става ясно, че при определени условия проектът за втората атомна централа може да бъде построен. Именно този цялостен доклад е представен на 14 ноември.  Причината първо да бъде представен само отрицателният вариант, професор Тасев обясни с липсата на време. По тази причина авторите на документа са разработили само един и са започнали с най-песимистичния. Този песимистичен вариант включва най-високи оперативни разходи, най-високи инвестиционни разходи и най-ниски цени на електричеството.  „Ние не казваме на правителството дали трябва да строи АЕЦ „Белене“, а казваме, че при определени условия проектът може да бъде жизнеспособен, ако бъдат спазени съответните параметри“, подчерта тогава проф. Тасев.  Той категорично отхвърли твърденията, че е оказван натиск върху Икономическия институт на БАН при изготвянето на доклада за жизнеспособността на АЕЦ „Белене“.  Анализът на БАН, който беше представен на 14 ноември, показва, че АЕЦ „Белене“ е жизнеспособен при следния вариант: при инвестиционен разход под 10,5 милиарда евро, при съотношение на привлечен и собствен капитал 70:30, лихва под 4,5%. Проектът става значително по-жизнеспособен, ако в него участва държавата.  В региона се очертава недостиг на базова мощност от около 2000 мегавата. Най-лошият вариант е, ако нищо не се прави по проекта „Белене”, заявиха тогава от БАН.  Проектът АЕЦ \"Белене\" започва още през последните години на социализма и само крахът на старата система спира неговото изграждане за неопределен период от време. През 2006 г. е проведен търг, който е спечелен от руската \"Атомстройекспорт\", дъщерна компания на държавната корпорация \"Росатом\". Базовата цена на бъдещата втора атомна централа беше за малко под 4 милиарда евро.  За изграждането на централата беше създадена проектна компания между НЕК и германската RWE. През лятото на 2009 г. проектът започна да буксува. Това стана причина за оттеглянето на RWE през есента на същата година.  \"Росатом\", убедени в това, че проектът е печеливш, предложиха на българската страна финансиране и твърда цена от 6,3 млрд. евро. Те също така доведоха и чуждестранни инвеститори в лицето на финландска „Фортум” и френската „Алтран”, като по този начин изпълниха едно от исканията на първия кабинет Борисов за намирането на чуждестранен, неруски инвеститор.  Въпреки това проектът беше замразен през март 2012 г. от правителството на Бойко Борисов. В началото на септември същата година \"Атомстройекспорт\" заведе дело срещу НЕК за 1 милиард евро за неизплатени вече извършени дейности по проекта \"Белене\". Впоследствие сумата беше увеличена. На 16 юни 2016 г. Арбитражният съд при Международната търговска палата в Женева взе решение в полза на „Атомстройекспорт” в спора му с НЕК.  Съдът постанови щетите на „Атомстройекспорт” да бъдат компенсирани с 620 милиона евро. На 16 септември България пое ангажимента да плати на Русия 400 милиона евро за АЕЦ „Белене”. Това стана ясно след провелата се среща на Българо-руската междуправителствена комисия за икономическо и научно-техническо сътрудничество. На 27 септември се проведе телефонен разговор между президента Владимир Путин и българския премиер Бойко Борисов. В него последният е информирал стопанина на Кремъл, че българското правителство е направило конкретни стъпки за изплащане на задълженията на НЕК към „Атомстройекспорт”.  На 28 септември народните представители окончателно одобриха Законопроекта за предоставяне на помощ за изплащане на задължения на НЕК в размер на 1 млрд. и 270 млн. лв. Тези пари бяха използвани за погасяване на задълженията на компанията към руската страна. Същия ден бе публикувана и позицията на адвокатите от \"White and Case\". От нея стана ясно, че евентуално обжалване на арбитражното решение по делото би имало малък шанс за успех и в крайна сметка би струвало още пари на страната ни.  След като плати дължимите суми в края на декември 2016 г., България подписа споразумение на 16 януари 2017 г. за реда, по който оборудването за АЕЦ „Белене“ трябва да пристигне на площадката. Там вече се намираше половината от него и се очакваше до края на 2017 г. да бъде доставена и останалата част.  Това постави София пред избор: какво да прави с това оборудване и дали да продължи с изграждането на проекта за втора атомна централа.  По тази причина бе взето решение БАН да изготви експертен доклад, в който да се разгледат всички сценарии за АЕЦ „Белене“.  Министърът на енергетиката Теменужка Петкова многократно заявяваше през последните месеци, че държавата няма ресурс, за да завърши сама проекта и по тази причина трябва са се намери инвеститор.  ", "date": "2018.01.03", "title": "БАН публикува докладите за АЕЦ \"Белене\" "}
{"url": "http://epicenter.bg/article/Politsiyata-nameri-ubita-izdirvanata-za-petornoto-ubiystvo-Keti-Kyuhova/144230/3/0", "text": "Късно снощи полицията е намерила издирвания джип БМВ Х 5 край гората в Нови Искър, а до него е открито и тялото на 44-годишната Кети Кюхова, съобщи жител на селото в сутрешния блок на Нова телевизия.   Той обясни, че е чул информацията от органите на реда. Мъжът е влизал в къщата като вещо лице по време на огледа на съдебните лекари. По думите му, в къщата, в която са открити труповете е имало много патрони, а телата били преместени от кухнята в хола.   Припомняме ви, че вчера следобед в къща в Нови Искър бяха открити телата на петима души, всички от едно семейство.Те са били застреляни с по един куршум.   Убити са баща, синът му, дъщерята на жената, която живеела с мъжа на семейни начала, приятелят на дъщерята, както и възрастна жена – баба на убитото момиче. Застреляно е и кучето им - немска овчарка.   След това МВР обяви за издирване 44-годишната Кети Николова Кюхова във връзка с престъплението.   Кети Кюхова е жената, която е живеела на съпружески начала с убития мъж и била дъщеря на възрастната жена, застреляна в къщата.   От МВР за момента отказаха да потвърдят това пред novini.bg. Според официалната версия на МВР обаче Кети и семейният джип се издирва. Търси се и оръжието на убийството. По-рано днес отново Нова телевизия съобщи, че Кети е имала връзка преди 4 години с бивш затворник.  ", "date": "2018.01.03", "title": "Полицията намерила убита издирваната за петорното убийство Кети Кюхова"}
{"url": "http://epicenter.bg/article/Nikolay-Radulov--Ubitoto-semeystvo-v-Novi-Iskar-skoro-e-teglilo-zaem/144233/3/75", "text": "Очевидно е, че убийството в Нови Искър е предварително обмислено и добре изпълнено. Цялото семейство е било екзекутирано. Това каза бившият секретар на МВР Николай Радулов в ефира на БТВ.   Той бе категоричен, че една жена не може да извърши такова убийство. Експертът посочи, че прилича на битово убийство, но предварително замислено. „Застреляно е и кучето, вероятно за да не лае и да привлече внимание. То е убито, когато престъпникът е влизал“, стана ясно от думите му.   „Убиецът внимателно е планирал всичко. Убийството е извършено в новогодишната нощ, когато на много места се стреляше. Най-вероятно е свързано с нещо, което е търсел убиецът. Вероятно е мислел, че е имало пари. Скоро са били теглени големи заеми от семейството“, е версията на Радулов. Запитан дали е възможно да става дума за престъпление от ревност, Радулов каза: „Убийство не се извършва лесно, този човек е бил много хладнокръвен. Кучето е убито на влизане, това предполага, че убиецът е бил със замисъл. Това, че всички са убити с 1 куршум означава опитен човек. Не бих казал професионалист, защото едва ли някой ще поръча цяло семейство“.", "date": "2018.01.03", "title": "Николай Радулов: Убитото семейство в Нови Искър скоро е теглило заем"}
{"url": "http://epicenter.bg/article/Eto-go-izdirvaniya-dzhip-v-borovata-gora-kray-Novi-Iskar--Snimki--/144239/3/0", "text": "В гората над Нови Искър е намерена колата, която се издирваше от МВР във връзка с петорното убийство, предаде Канал 3.  Автомобилът е запечатан, а на мястото има полицейско присъствие.  От МВР обаче не потвърждават, че това е семейният автомобил и че жената е намерена мъртва в близост до него.  Рано сутринта съсед на семейството разказа пред Канал 3, че тялото на издирваната Кети и автомобилът БМВ Х5 е открит в гора край Нови Искър.  ", "date": "2018.01.03", "title": "Ето го издирвания джип в боровата гора край Нови Искър (Снимки) "}
{"url": "http://epicenter.bg/article/Ubitiyat-v-Novi-Iskar-mladezh-bil-sanitar-v-psihiatriya/144258/3/0", "text": "Един от убитите в Нови Искър - 20-годишният Георги Юнаков, е работел като санитар в държавната психиатрична болница „Свети Иван Рилски”. Това съобщи тази сутрин пред Нова тв д-р Цветеслава Гълъбова - директор на клиниката. Младият мъж постъпил на работа наскоро. „Интелигентно момче беше, много добре си вършеше работата, болните го харесваха. Не е ставало дума да има проблем, никаква промяна в поведението му нямаше”, каза още тя. Според нея при такъв тип престъпления обикновено убиецът е емоционално обвързан.   „Убийството е извършено с аптекарска точност. Според мен това изключва версията за афект. По-скоро е хладнокръвно, премислено, подготвено убийство. Или този, който го е извършил, е с тежка психопатия, или е плод на болестно променено съзнание\", добави д-р Гълъбова.   Във вторник вечерта в къща в Нови Искър бяха открити 5 трупа. Според разследващите всички са застреляни с по един куршум с оръжие, което не е открито. Жертвите са мъж на средна възраст – Неделчо Юнаков, неговият син Георги, доведената му дъщеря Нанси (16 г.), приятелят на тийнейджърката (18 г.) и нейната баба по майчина линия (72 г.). Същевременно МВР обяви за издирване 44-годишната Кети Кюхова. Тя е майка на 16-годишната Нанси и втора жена на Неделчо Юнаков.   Тази сутрин съсед, който снощи е бил поемно лице по време на огледа на местопрестъплението, тази сутрин разказа, че чул как Кети била открита мъртва в гора, убита по същия начин като останалите. Засега обаче от полицията не потвърждават тази информация. Още няма и основна версия за причините и мотивите за жестокото престъпление.", "date": "2018.01.03", "title": "Убитият в Нови Искър младeж бил санитар в психиатрия"}
{"url": "http://epicenter.bg/article/Sled-kasapnitsata-v-Novi-Iskar--Otkriha-tefterche-sas-smetki-i-lyubovni-poslaniya/144262/3/0", "text": "Журналисти откриха тефтерче в близост до намерения в Нови Искър автомобил. Предполага се, че е принадлежало на изчезналата Кети Кюхова. В него фигурира името на Неделчо – една от жертвите, сметки и любовни послания, информира БТВ. По неофициална информация тялото на издирваната Кети Николова Кюхова също е било открито. Вчера в къща в Нови Искър бяха открити телата на петима души – всички членове на едно семейство. Малко по-късно от МВР обявиха за издирване 44-годишната Кети Николова Кюхова, която имала роднинска връзка с някои от жертвите, както и автомобил БМВ Х 5. Съсед на семейството заяви, че тялото на жената е открито късно снощи в гората, заедно със семейния автомобил. Междувременно блатоевградското издание „Струма“ съобщи, че заподозреният за петорното убийство в Нови Искър Неделчо Юнаков е живял с първата си съпруга, с която са разведени, в Сапарева Баня. Той е обвинен за касапницата в Нови Искър в навечерието на Нова година. Криминалисти работят по версията, че Неделчо Юнаков ликвидирал сина си, доведената си дъщеря и приятеля й, както и бабата на момичето, след което сам сложил край на живота си. Жената, с която Неделчо живял на семейни начала – Кети Николова е обявена за издирване. Неделчо и Кети обявяват официално връзката си през октомври 2015 г. Общите им снимки във Фейсбук показват щастлива двойка. Тяло на простреляна жена е било открито близо до Нови Искър през тази нощ. Предполага се, че тялото е на издирваната заради петорното убийство - 44-годишна Кети Николова. От МВР отричат, докато жената не бъде идентифицирана. ", "date": "2018.01.03", "title": "След касапницата в Нови Искър: Откриха тефтерче със сметки и любовни послания"}
{"url": "http://epicenter.bg/article/Sluchayat-se-zaplita--Izdirvanata-Keti-Kyuhova-e-ubita-i-izhvarlena-v-kladenets/144271/3/0", "text": "44-годишната Кети Кюхова е намерена убита и хвърлена в кладенец, дълбок два метра, съобщиха Нова телевизия и Канал 3. Кладенецът се намира на метри от мястото, където беше открит джипът на семейството. Не се знае дали Кюхова е простреляна. С това жертвите на жестокото убийство в Нови Искър стават 6. Във вторник в дома на семейството бяха открити телата на мъжа на Кети Кюхова - Неделчо Юнаков, на неговия син Георги (20 г.), на дъщерята на Кюхова - Нанси (16 г.), на приятеля на тийнейджърката (18 г.) и нейната баба по майчина линия (72 г.). Цяла нощ разследващите правиха огледи на къщата, в която бяха открити телата на петимата застреляни. А Кети Кюхова беше обявена за издирване. Тази сутрин стана ясно, че е намерен джипът на семейството. Стъклото до шофьорското място е счупено, на негово място има найлон. В близост до автомобила журналисти намериха тефтерче, в което са написани задължения – сметки за ток, към мобилни оператори. Не е ясно на кого е това тефтерче. В него обаче е споменато и името на Неделчо.   БТВ цитира информация от разследващите, според която Неделчо и Кети са били на мястото, на което е открит автомобилът, на 31 декември през деня, но причините за това остават неясни.   Семейството живее в къщата в Нови Искър от година и половина. Съседите им ги описват като скромни и възпитани хора. Една от версиите е, че Неделчо първо е убил Кети, след което се е върнал в семейната къща, извършил е останалите убийства и накрая се е самоубил.  ", "date": "2018.01.03", "title": "Случаят се заплита! Издирваната Кети Кюхова е убита и изхвърлена в кладенец"}
{"url": "http://epicenter.bg/article/Borislav-Sarafov--Shestornoto-ubiystvo-v-Novi-Iskar-e-bez-analog-v-nay-blizkata-ni-istoriya/144290/3/0", "text": "Разследващите категорично изключват версията за самоубийство на някой от убитите общо шестима души в Нови Искър, каза на брифинг директорът на Националната следствена служба Борислав Сарафов, предаде БТВ.   След като бяха открити телата на Неделчо Юнаков, тъщата му, неговият син Георги, доведената му дъщеря Нанси и приятелят ѝ Боби, днес беше намерено и тялото на шестата жертва на кървавата разправа. Това е издирваната вчера Кети Кюхова, която беше намерена мъртва в кладенец в гориста местност в района.   Днес беше открит изчезналият семеен джип, както и тефтерче със сметки. Все още не е ясен мотивът, нито извършителят. Главният секретар на МВР Младен Маринов обяви, че основно се проверява дейността на убития Неделчо Юнаков, за когото има информация, че се е занимавал с т. нар. „кухи” фирми за източване на ДДС.   По думите на Борислав Сарафов шесторното убийство е престъпление без аналог поне в най-близката ни история. Всички са убити с множество изстрели от огнестрелно оръжие. Все още оръжие от престъплението не е открито. Дали то е само едно, ще се установи, след като приключат назначените по делото експертизи, посочи Сарафов.   За отхвърлянето на версията за убийства с последващо самоубийство се съди по начина, по който са били разположени телата и по попаденията от изстрелите. „Никой не се самоубива с 3-4 куршума. Когато някой се самоубие, обикновено оръжието е на мястото”, заяви шефът на националното следствие. „Основно проверяваме дейността на убития Неделчо Юнаков”, каза главният секретар на МВР Младен Маринов. „Има информация, че се е занимавал с търговска дейност, включително и с т. нар. „кухи” фирми, които чистят ДДС”, отбеляза той.   Установява се и начинът, по който скоро е придобит имотът в Нови Искър – бивши собственици и проблеми, свързани с придобиване на имота. Продължава огледът в къщата, необходимо е да се изземат биологични следи, търсят се още следи от оръжието – гилзи и др., заяви Маринов.   Главният секретар на МВР допълни, че екип на Института по психология се запознава с обстоятелствата и фактите и ще направи психопрофил на извършителя. Към момента няма заподозрян от близките на семейството, казаха още разследващите.", "date": "2018.01.03", "title": "Борислав Сарафов: Шесторното убийство в Нови Искър е без аналог в най-близката ни история"}
{"url": "http://epicenter.bg/article/Lilyana-Pavlova-predstavya-dva-videoklipa-za-predsedatelstvoto/144273/2/0", "text": "Министърът за българското европредседателство Лиляна Павлова ще представи два видеоклипа, свързани с него, на 5 януари. За това съобщиха от пресцентъра на министерството за българското европредседателство. Събитието е в петък, от 13.00 часа в зала 3 на НДК.   Първият клип популяризира България и е със заглавието „Няма как да не се влюбиш в нея от пръв поглед!“ Той разказва за страната ни през очите на двама герои, в чиито роли влизат актьорите Лорина Камбурова и Бойко Кръстанов. Видеото е продуцирано от Димитър Гочев, режисьор е Божидар Велинов, а сценаристи са Мирон Крумов и Мариана Събева. Крумов нашумя като сценарист на предаванията \"Фермата\" и \"Шоуто на Иван и Андрей\".   В петък ще бъде представен и клипът с приоритетите на Българското председателство.  ", "date": "2018.01.03", "title": "Лиляна Павлова представя два видеоклипа за председателството"}
{"url": "http://epicenter.bg/article/Eto-ministrite--koito-ne-se-podchiniha-na-diktata-na-Bryuksel-za--quot-tretiya-pol-quot--/144277/2/0", "text": "След като вицепремиерът Валери Симеонов обяви, че осем от министрите от кабинета „Борисов“ са гласували против ратификацията на т.нар. Истанбулска конвенция,    Очаквано срещу спорния документ са гласували четиримата от квотата на Обединените патриоти – вицепремиерите Валери Симеонов и Красимир Каракачанов, Нено Димов (екология) и Емил Караниколов (икономика).  От хората на ГЕРБ в кабинета „против“ са били Владислав Горанов (финанси), Ивайло Московски (транспорт) и Кирил Ананиев (здравеопазване).    ", "date": "2018.01.03", "title": "Ето министрите, които не се подчиниха на диктата на Брюксел за \"третия пол\"! Кой е осмият?"}
{"url": "http://epicenter.bg/article/Eto-nyakoi-ot-lazhite-za-Istanbulskata-konventsiya/144281/2/48", "text": "Приятели, гей лобито подцени гневната реакция на хората и затова дори не си направи труд да повлияе на общественото мнение преди днешното гласуване в Министерски съвет. Но днес явно се задейства машината от лъжи и започнаха да ги сервират на порции.  - в Истанбулската конвенция няма нищо, което да го няма в българската Конституция и закони.   Лъжете, има! Това е определението \"социален пол\", който се въвежда от Истанбулската конвенция. И точно затова я гласувахте днес. Иначе ако нямаше, защо я гласувахте? Оплитате се сами в лъжите.  - Истанбулската конвенция няма да доведе до промяна на Конституцията и законите. Лъжете! Конвенцията е наднационално законодателство, което има върховенство спрямо националното законодателство. Ратифицираме ли я, всичко в противовес на конвенцията трябва да бъде съобразено с нея. Лъжете безогледно и продавате бъдещето на България за жълти стотинки и високи постове в европейски институции.  - длъжни сме да приемем \"третия пол\", иначе не сме европейци. Лъжете! Словакия, Хърватия, Чехия, Унгария, Латвия, Литва - общо 11 членки на ЕС, които не са приели тази конвенция по-малко европейци ли са? Няма никаква причина да приемаме тази конвенция, никой не ни задължава!  - то не може да получаваме субсидии, трябва да приемем и \"третия пол\". Лъжете! България изпълни тежки условия, за да бъде приета за член на ЕС в областта на енергетика, икономика и какво ли още не. След което подписа договор за присъединяване. И тези субсидии са според тези договорености, записани там! Никъде не пише, че трябва да приемаме \"трети пол\". Така че да, Европа ще дава субсидии така, както дава на всички други. И никакъв трети и пети пол не сме длъжни да приемаме!  - Истанбулската конвенция е приета с обсъждане на НПО. Лъжете! Има НПО, които са участвали в работната група като консултанти на Министерството на правосъдието, но с никакви НПО и никакво публично обсъждане не е имало! 31 неправителствени организации написахме писмо с искане за обсъждане - все още нямаме отговор. И знаете ли защо лъжете? Защото не сте чели Истанбулската конвенция. Нямате идея какво пише вътре. И не ви и пука! Нали? Просто ще изпълните поръчката, която са ви дали. А ние ще дойдем пред парламента, за да ви попречим!    ", "date": "2018.01.03", "title": "Ето някои от лъжите за Истанбулската конвенция. Въвежда \"социален пол\""}
{"url": "http://epicenter.bg/article/Psiholog--Ubiystvata-v-Novi-Iskar-sa-profesionalno-svarshena-rabota-/144282/2/0", "text": "„Убийството на семейството от Нови Искър е по-скоро професионално свършена работа, отколкото плод на лична омраза”. Това каза в студиото на Новините на NOVA психологът Христо Монов в коментар на бруталното престъпление, след което останаха шест трупа.  Според специалиста случилото се е шок за цялата нация, защото става броени часове след началото на новата година, през която всеки очаква да се случват по-добри неща.  „Подобни травми се лекуват най-вече с установяване на причините за случилото се”, коментира още Монов.  Той е категоричен, че убийството е „тежък симптом за много сериозно заболяване на обществото ни”.  „Това до известна степен е и проекция на случващото се по света”, смята още психологът.   Във вторник вечерта в къща в Нови Искър бяха открити 5 трупа. Според разследващите всички са застреляни с по един куршум с оръжие, което не е открито. Жертвите са мъж на средна възраст – Неделчо Юнаков, неговият син Георги, доведената му дъщеря Нанси (16 г.), приятелят на тийнейджърката (18 г.) и нейната баба по майчина линия (72 г.).   Същевременно МВР обяви за издирване 44-годишната Кети Кюхова. Тя е майка на 16-годишната Нанси и втора жена на Неделчо Юнаков. Тялото ѝ бе открито днес в местност близо до къщата.  ", "date": "2018.01.03", "title": "Психолог: Убийствата в Нови Искър са професионално свършена работа (Видео)"}
{"url": "http://epicenter.bg/article/Petar-Moskov-za--quot-tretiya-pol-quot--Naistina-li-ne-razbirate--che-otvaryate-vratata-na-uzakonenata-ludost--/144285/2/0", "text": "И бившият министър на здравеопазването в кабинета \"Борисов 2\" Петър Москов се обяви против решението на правителството да предложи за ратификация в НС Истанбулската конвенция.  Днес правителството предложи на НС да ратифицира Истанбулската конвенция на съвета на Европа, като част от националнта програма за превенция и защита от домашното насилие. Този акт беше последван от масирана ПР кампания посветена на целта да ни убедят, че решението не е начало на нормативно регламентиране на \"трети пол\", еднополови бракове и индоктриниране на децата в училище по тези теми. Всички, които не мислят така бяха наречени невежи, неразбиращи и лъжци.  Понеже принадлежа на тази \"невежа\" група хора, ще си позволя да отговоря с цитат на два текста от въпросната конвенция.  1. \"Пол“ означава социално изградени роли, поведения, дейности и характеристики, които определено общество смята за подходящи за жените и за мъжете“.  От името на \"невежите лъжци\" искам да припомня, че \"пол\" е биологично детерминирана характристика на индивида ( фабрично така сме направени :) ) и за Ваше сведение тази детерминанта е в основата на живота. Полът е норма, а не е наименование за различни медицински или социални отклонения. Не е и модрена ролева игра и извратено забавление, което да регламентирате нормативно.  2. „Страните предприемат, където е подходящо, необходимите стъпки за включване... на нестереотипни роли на пола... в официалните учебни програми и на всички образователни равнища“.  Като \"неразбиращ\", искрено се вълнувам от преспективата синът ми да бъде просветен в училище за дебрите на възможните \"нестереотипни роли\" на пола на баща му... Наистина ли не разбирате, че отваряте вратата на узаконената лудост. Вярвате ли убедено, че поведенческите отклонения на възрастните (което е техен избор и лично решение за живота им), трябва да бъдат наложени като образователна норма на децата?  Ако не го мислите, спрете с пропагандата, извинете се и се върнете към нормалността. Ако го мислите очевидно нямаме разговор и сме противници на фундаментално ниво.  Освен моралните измерения на решението, то ще има и стратегически политически последствия, защото дава на антиевропейската пропагандна машина аргументи, срещу които няма разумни доводи.  Това е политически безотговорно!   ", "date": "2018.01.03", "title": "Петър Москов за \"третия пол\": Наистина ли не разбирате, че отваряте вратата на узаконената лудост?! "}
{"url": "http://epicenter.bg/article/Reklamirame-predsedatelstvoto-sas-stolove--obuvki--kilim-ot-rozi-i-sapuneni-mehuri/144278/2/48", "text": "        В списъка с 500 проекта прави впечатление, че са отхвърлени предложения на водещи културни институции, музеи, филхармонии и театри, показа проверка на Епицентър.бг.   Пиар агенцията \"Д енд Д\" ще реализира проект, представящ културно-историческото богатство на България с добавена реалност. Отпуснатите средства са 60 000 лв.    Авторите на проекта обещават, че \"ще се даде възможност на всеки гражданин или гост на България да отправи своите очаквания, надежди и пожелания за бъдещето на обединена Европа, като саморъчно напише върху прясна глинена тухла кратко послание на своя език\". Справка в Търговския регистър показа, че управител на \"Ес Ти Би комюникейшънс\" е Велимира Костова.    Идеята ще бъде финансирана с 39 000 лв., защото е силно адмирирана от комисията. \"Заслужава адмирации идеята килимът да изобразява типично български мотив, кореспондиращ с логото на председателството.   и ще се превърне в събитие, което ще допринесе за имиджа на страната ни“, са мотивите на журито да одобри проекта. То препоръчва още \"килимът да се експонира пред НДК, а не пред Народния театър, за да бъде направена визуалната връзка със седалището на председателството и да бъде видян от повечето делегати.      който предвижда създаване на оригинален културен и литературен маршрут, свързващ 30-те букви от българската азбука с 30 от най - знаковите места в София и 30 произведения от съвременната българска литература.   В края на миналата година избухна и скандал с един от одобрените проекти от фонд „Култура“. Музикантът и столичен общински съветник Венци Мицов обърна внимание на детайлите в социалните мрежи. С ирония той отбелязва  Проектът е   \"Интерпартс\"АД поискало 89 920,50 лв. за реализацията му, но получава \"само\" 53 900 лв. Предвидено е \"едно голямо събитие: Откриването е на 12 февруари с джаз изпълнения на очакван партньор \"Ева квартет\". Ще гостуват 6 занаятчии, които ще направят демонстрация\".   , реагира в социалните мрежи музикантът и композитор Костадин Генчев. \"Конкурентното предимство на този проект е цялостното представяне на българските традиции и занаяти, обединени от идеята за възрожденската чаршия, модерно интерпретирана със средствата на съвременната сценография. Идеята е да се оформи постоянно експозиционно пространство в НДК в рамките на тези 4 месеца, което делегатите да припознаят като място за срещи, начин да \"избягат\" от заседателните зали и да прекарат малкото си свободно време, докосвайки се до българската култура, заслужава адмирации. Общо 22 000 души ще преминат през фоайетата на НДК и на практика всеки от тях ще има възможност да се запознае с експозицията, като в същото време ще има разнообразие и надграждане чрез предвидените демонстрации. Заложената интеракция с публиката прави проекта жив и запомнящ се. Проектът допринася и за промотиране на туризма и предприемаческия потенциал на българските занаяти\", пише в мотивите за одобряването на проекта.     Председател на Управителния съвет на фонд \"Култура\", под чиято шапка е културният афиш, е министър Боил Банов. Проектите са били оценявани на две фази - 9-членна комисия с председател проф. Боян Биолчев чрез точкова система е изготвила списък с финалисти, а крайните решения, включително за размера на финансирането, са взети от Управителния съвет на фонда, все още не е ясно кои са останалите осем членове на комисията.     Отхвърлени участници в конкурса се възмутиха от някои решения на комисията и написаха писмо до Европейската комисия с настояване да направи проверка.   \"Поради факта, че средствата по фонда не са европейски, няма и компетентни европейски институции, които да бъдат сезирани\", се казва в отговора на ЕК, който беше разпространен вчера от писателя и художник Борис Роканов в социалната мрежа.", "date": "2018.01.03", "title": "Рекламираме председателството със столове, килими от рози, глинени тухли и сапунени мехури"}
{"url": "http://epicenter.bg/article/Lilyana-Pavlova-e-kategorichna--Nyama-da-vavezhdame-treti-pol-/144286/2/48", "text": "Не предвиждаме промени в Конституцията, не предвиждаме въвеждането на трети пол и еднополови бракове. Това увери пред bTV министърът за българското европредседателство Лиляна Павлова във връзка със споровете в управляващата коалиция, след като правителството прие Истанбулската конвенция за защита от домашното насилие. Според Патриотите документът би довел до признаването на трети пол у нас.   Павлова обаче заяви, че има криворазбрано тълкуване. „Конвенцията няма задължителен характер. Днешното решение е тя да защити именно жените от домашно насилие. По никакъв начин няма да бъдат прилагани текстовете от конвенцията, ако те нарушават българската Конституция или закони”, отбеляза министърът. „Ясно е казано в българската Конституция, че бракът е между мъж и жена, това няма да се променя”, подчерта тя.    Предлагаме конвенцията за ратификация от Народното събрание с резерви, а именно тези членове, които по някакъв начин са в разрез с българското законодателство и Конституция, да не бъдат прилагани, допълни Павлова. Тя уточни, че вътре в самата конвенция липсва словосъчетанието „трети пол”.   „Председателството на ЕС започна въпреки спекулациите и опитите за внушение, че не сме готови и няма да се справим. Започваме председателството не само напълно готови, но и можем да бъдем с гордо вдигната глава за това, че ще го поемем с отговорност, с разбиране и с дълбочина на познанията по различните теми от дневния ред”, каза още Павлова в разговора.„Това е нашият шанс да променим имиджа, да покажем, че не сме послушни, че имаме мнение и познания, че самочувствието ни не е без покритие, за това, че можем да сме балансьорът, който да търси пресечната точка”, отбеляза тя.   На въпрос за негативните публикации за страната ни в европейски издания, тя изтъкна, че има и позитивни публикации в сериозни и уважавани медии, но те не намират такъв отзвук, защото по-скоро добрата новина невинаги е новина.   По думите ѝ е важна оценката за България от европейските лидери, а тя е много положителна. „Да чуем Туск, Юнкер, Меркел, Макрон, това са все позитивни оценки за България”, посочи Павлова. Според нея има „нюанс на кампанийност срещу България” и ние от години сме заклеймени и ни е сложен етикет на корумпирана държава и мафия.   Павлова подчерта, че корупция има навсякъде и във всички държави и всеки българин, който предлага форма на подкуп, също е участник в този процес. Затова всеки един от нас трябва да се бори и да дава модел на поведение, категорична беше тя. „Борбата с корупцията не е само приемането на един закон или промяна в друг, въпросът е как ги прилагаме, какво ни е възпитанието, как се държим  обществото и каква визия искаме за България”, подчерта още министърът.   Миграцията се очертава да е най-тежката тема по време на българското председателство на ЕС, смята Павлова „По нея имаме крайно противоположни на моменти мнения на държавите. Това, към което ще се стремим, е да намерим пресечната точка кой е работещият и ефективният механизъм, защото е очевидно, че към момента не можем да намерим това решение и съществуващият механизъм не работи. Дори да приемем принципа на релокация и да дойдат в България, Румъния или на друго място, не можем да ги задържим и да гарантираме, че ще останат”, обясни тя.   Министърът открои като важен и дебатът за бъдещия бюджет, тъй като именно по време на българското председателство трябва да излезе проектобюджетът, предложен от ЕК.", "date": "2018.01.03", "title": "Лиляна Павлова е категорична: Няма да въвеждаме третия пол!"}
{"url": "http://epicenter.bg/article/Neno-Dimov--Sled-izgrazhdane-na-vtori-lift-nad-Bansko-tryabva-da-se-zabrani-dostapat-s-avtomobili/144288/2/0", "text": "Министърът на околната среда и водите Нено Димов ще настоява при изграждане на втори кабинков лифт в ски зоната над Банско да се забрани достъпът до нея с автомобили. Това той каза по време на едночасова сесия във фейсбук страницата на Министерството на околната среда и водите. По време на разговора, който се състоя днес от 12.00 ч., той отговаря на въпроси на граждани за Национален парк /НП/ \"Пирин\".  Министърът каза, че в момента голяма част от туристите се качват в ски зоната с коли, което увеличава замърсяването в района. Разпоредил съм на ръководството на НП \"Пирин\" да прегледа пътя и щетите, които са нанесени от автомобилите, каза Димов и допълни, че този проблем ще бъде решен при наличието на нова кабинкова линия. По думите му въженият транспорт е най-чистият.  Нено Димов отбеляза, че допустимото строителство в рамките на парка е близо 48 процента, като в 45 на сто от разрешените зони е допустимо само изграждане на водохващане за питейни нужди. В два процента от територията в района над Банско е позволено строителство на ски съоръжения, подобно строителство е допустимо и на територията на 0,6 процента от парка над Добринище.  Строителството на спортни съоръжения обхваща единствено изграждане на лифтове, влекове и ски зони. Няма да бъде допускано строителство на хотели и ресторанти, коментира министърът.  Димов отбеляза, че планът за управление на НП \"Пирин\" не е свързан с разрешаването на изграждане на лифтове. Това са дейности, които се уреждат в общия устройствен план. Планът за управление е единствено инструмент за управление и контрол на парка, отбеляза министърът. Устройственият план се изготвя от съответната община. Според Димов както устройственият план, така и евентуални инвестиционни намерения трябва да преминат през определени екологични оценки.  Министърът каза, че към днешна дата в МОСВ не е получено предложение за изграждане на втори лифт над Банско. Той допълни, че утре му предстои да разговаря с концесионера на ски зоната. Димов отбеляза, че концесионният договор трябва да бъде разгледан в светлината на действащото законодателство.  Министърът посочи, че в парка е позволена единствено санитарна сеч. Тя е елемент от доброто стопанисване, каза министърът и допълни, че само в резерватите не е позволена човешка дейност изобщо.  ", "date": "2018.01.03", "title": "Нено Димов: След изграждане на втори лифт над Банско трябва да се забрани достъпът с автомобили"}
{"url": "http://epicenter.bg/article/Iskren-Veselinov-za-Istanbulskata-konventsiya--Kakav-e-tozi-sotsialen-pol-/144289/2/48", "text": "Няколко неща ни смущават в Истанбулската конвенция – дефиницията за пол например, като социално изградени роли, коментира  зам.-председателят на ВМРО Искрен Веселинов.   „Какъв е този социален пол, за който се говори?”, попита Веселинов. По думите му в българския език няма различни думи за биологичен и социален пол. „Голямата задача на тази конвенция е борбата с домашното насилие и в нея има много важни текстове. Има обаче една нишка, която поставя под въпрос абсолютността на пола –че е въпрос на избор и социална роля, има ангажимент българската държава да се бори със стереотипите, свързани с двата пола”, каза още той.   „Ние защитаваме тезата, че няма релативизъм в тези неща. Трябва да си зададем въпроса дали няма да отворим вратата за много злини, като ратифицираме тази конвенция”, посочи той. Не сме конфротационно настроени, възможно е да има интерпретиращи декларации, в които да обясним как се тълкуват конкретните текстове”, каза още Веселинов.   Силно разколебан съм дали грижата за природата води протестите, или друго, коментира той друга актуална тема. „София стана среден европейски град, където умни и красиви се разхождат по жълтите павета и раздават истини от последна инстанция, обричайки на липса на развитие другите региони на”, смята Веселинов.   Опасностите в Пирин са химерични, а липсата на икономическо развитие е сега и в момента, ниските заплати са сега и в момента. Тези хора да жертват нещо от себе си, а не икономическото развитие на други региони.", "date": "2018.01.03", "title": "Искрен Веселинов за Истанбулската конвенция: Какъв е този социален пол?"}
{"url": "http://epicenter.bg/article/Visoko-naprezhenie-mezhdu-Volen-Siderov-i-Valeri-Simeonov/144291/2/0", "text": "Високо напрежение и изострен тон в коалицията на Обединените патриоти. Сключилите примирие между трите политически формации преди година в името на изборите и следизборното участие във властта,  Волен Сидеров и Валери Симеонов се захапаха взаимно в задочен спор помежду си, предаде Канал 3.  Първо лидерът на Атака скастри в тв интервю преди ден Валери Симеонов, като отбеляза, че ОП не били във властта, за да се занимават с плажове, лифтове и концесии. Днес Валери Симеонов му отвърна, че не одобрява начина му на общуване през медиите.  \"Аз, когато имам нещо да говоря, ще го говоря на Волен Сидеров, няма да използвам медиите така. Не одобрявам този стил на общуване, който беше демонстрирал той\", атакува задочно коалиционния си партньорр вицепремиерът Симеонов.  \"Ще си имаме разговори с него\", закани се още той на партньора. И побърза да уточни: \"Но не търсете раздор\".  Вицепремиерът от ОП добави, че да има различни мнения, било нормално, защото в Обединени патриоти са три партии.  \"Тази коалиция се състои от три партии, недейте очаква да бъдем на едно мнение по всички въпроси\", опита да замаже напрежението между редовете Валери Симеонов.", "date": "2018.01.03", "title": "Високо напрежение между Волен Сидеров и Валери Симеонов"}
