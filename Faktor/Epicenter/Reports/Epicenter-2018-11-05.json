{"url": "http://epicenter.bg/article/Tsacheva--Az-uvolnih-distsiplinarno-Katya-Mateva--no-tova-nyama-nishto-obshto-s-podavanite-ot-neya-signali-/167445/2/0", "text": "С проблемите при издаването на българско гражднаство се запознах в дълбочина след като поех поста на министър на правосъдието. Първият проблем, с който се сблъсках, е дисциплинарното производство срещу Катя Матева, тогава директор  директор на дирекция \"Българско гражданство\" в министерството на правосъдието. Вторият бе за множество загубени и забавени преписки. Това каза в предаването \"Още от деня\" по БНТ министърът на правосъдието Цецка Цачева. Тя коментира темата за корупционни схеми при издаването на българско гражданство и проблемите в ДАБЧ, т.нар. паспортгейт.   \"Катя Матева беше с отнет допуск до класифицирана информация и срещу нея се водеше досъдебно производство, което нямам информация да е прекратено и към момента. При това положение аз подписах заповедта за нейното дисциплинарно уволнение септември месец, 2017 година. Това уволнение категорично няма нищо общо с подаваните от нея сигнали. Компетентните органи ще докажат, че корупционната схема не е в министерството на правосъдието, а в ДАБЧ. Работната група, която анализира възможностите за подобряване на законодателството при взимане на българско гражданство, категорично не е създадена след акцията в ДАБЧ. Тя работи още от началото на 2018 година, подготвена е внимателно и няма нищо стихийно при нейното съставяне. Проблеми с взимането на българско гражданство, но ние работим усилено, за да ги отстраним и нещата да се случват чисто и прозрачно\", обяви Цачева.   \"Удостоверението за български произход се издава от Агенцията на българите в чужбина. Само за 2017 г. при всяко едно такова удостоверение, за което имало съмнение, са се правили допълнителни проекти и броят им е над 5 000. Това се дължи на натрупани преписки\", добави още Цачева.   \"Не мога да кажа дали следите в разследването водят към ВМРО, не съм разследващ и не знам. До мен няма такъв изпратен сигнал\", обясни Цачева.       Цачева отговори и на въпроси, свързани с проектозакон, според който едно лице може да бъде задържано 4 ч без близките му да бъдат уведомени. \"В предложените промени в законодателството категорично мога да заявя, че няма такова нещо като таен арест. Адвокатът на задържания през цялото време на задържането ще има възможност за контакт с него. Тази тема се разпали от едно извадено от контекста изречение. Ние спазваме европейска директива от 2013 година. Няма никакви тайни арести. Тези 48 часа се включват в общите 72 часа за задържане. Да се говори за тайни и скрити арести при положение, че адвокатът ти е винаги при теб и на твое разположение е несериозно. Пак ще повторя, че транспонираме европейска директива и даже много сме закъснели, защото тя е от 2013 година\", каза министър Цецка Цачева.    ", "date": "2018.11.05", "title": "Цачева: Аз уволних дисциплинарно Катя Матева, но това няма нищо общо с подаваните от нея сигнали!"}
{"url": "http://epicenter.bg/article/Yordan-Tsonev--Tozi-parlament-e-izcherpan--nesamneno-shte-ima-predsrochni-izbori/167370/2/0", "text": "Комисията по финансов надзор трябваше да внесе законопроекта за промени в Кодекса за застраховането, а не Менда Стоянова. Трябва да има дебат и съответните нива на отговорност.   Това каза в предаването \"Здравей, България\" по Нова телевизия зам.-председателят на ПГ на ДПС Йордан Цонев. ДПС има решение на най-върховния си орган – Националния съвет, в което се казва да се ускори демонтажа на този управленски формат. Този парламент според нас е с изчерпан ресурс и в рамките на този парламент едва ли може да се създаде друг тип мнозинство, заяви Цонев. Предупреждавахме, че този тип управление ще доведе до това. Когато няколко пъти правиш едно и също, получаваш един и същ резултат, добави той. Игри с кворума няма, това е парламентарен инструмент да постигнеш политическите си цели. ГЕРБ искаха сваляне на Орешарски и го правеха, ние сега също го правим. Искаме отстраняването на един арогантен и циничен вицепремиер, който е срам за България. Подкрепихме протеста на майките, които бяха наречени \"кресливи жени с уж болни деца\". ДПС първо видя, че този вицепремиер не става и поиска оставката му още преди година и половина. Искаме отстраняването му по точка 8 от собственото им коалиционно споразумение, подчерта Йордан Цонев.   Искаме оставката на този вицепремиер по морални съображения, а на останалите министри – по политически причини. Ако управленската конструкция се крепи на личности като Валери Симеонов, мнението на ДПС е, че по-добре тази управленска конструкция да я няма, посочи Цонев. Предсрочни избори ще има без никакво съмнение. Те ще бъдат предизвикани от ГЕРБ и управляващото мнозинство. Преди тези избори трябва да се уточни кои са приоритетите на страната, накъде да върви страната в следващите 10 години. Който спечели изборите трябва да управлява страната, а в какъв управленски формат – ще се уточни след това. На страната са нужни много дълбоки икономически реформи и фокус върху национални приоритети, каза зам.-председателят на ПГ на ДПС. Този бюджет е предизборен, не е съобразен с икономическите реалности. Той е ориентиран към това с парите на данъкоплатците да спечелят следващите два избора – европейските и местните. Само че за съжаление на управляващите този бюджет ще доведат до трети избори догодина, които те най-вероятно няма да спечелят, заяви още Йордан Цонев.    ", "date": "2018.11.05", "title": "Йордан Цонев: Този парламент е изчерпан, несъмнено ще има предсрочни избори"}
{"url": "http://epicenter.bg/article/Korneliya-Ninova-/167390/2/0", "text": ", заяви лидерът на БСП Корнелия Нинова. Докато премиерът Борисов показваше оградата на границата на чуждестранните си колеги, ДАБЧ е издавала паспорти на хора, които нямат право на българско гражданство, изтъкна пред медиите Нинова. Тя застана пред камерите преди да започне представянето на алтернативния бюджет на социалистите в столичния хотел \"София\".  Поканили сме представители на синдикатите, на лекарите, на земеделските производители, организации на млади хора, на пенсионерите, обясни Нинова.  Бюджетът на правителството е начин на оцеляване, вдигат се данъците на най-бедните, това е предизборен бюджет за оцеляване на правителството, подчерта Нинова, коментирайки проектобюджета на правителството. Според нея \"най-социалния бюджет\" по думите на премиера Борисов, орязва 12 социални плащания.  Запитана каква ще бъде тактиката на социалистите - ще влизат ли депутатите в пленарна зала, тя отговори:  Нинова подчерта: \"Няма нашите гласове да гарантират политиката на оцеляване на правителството!\". През миналат седмица парламентът едва събираше кворум, за да започне работа сутрин, тъй като депутатите от БСП и ДПС не се регистрираха. В петък пленарното заседание бе провалено. Затова Нинова посочи, че социалистите ще бъдат в залата, но ще се регистрират, когато мнозинството осигури кворум. В такъв случай левицата ще участва в дебатите, за да защитава алтернативния си бюджет.    Искам да обърна внимание, управляващите отхвърлят иронично предложенията ни, но после ги изпълняват. През 2018 г. изпълниха нашия бюджет, който отрекоха през 2017 г., подчерта Нинова.  Запитана каква ще бъде тактиката на левицата при обсъждането на Кодекса за застраховане, тя отсече, че така, както се държат управляващите, не се прави. Първо се обсъжда. Днес ще го разглеждаме, каза тя.  „Предложеният от правителството бюджет има алтернатива. Техният бюджет представлява начин за оцеляване на правителството, при това лош. Увеличават се данъците на най-уязвимите и най-бедните хора- онези, които карат стари коли, ползват дрехи втора употреба“, обобщи Корнелия Нинова.    „В нашия Алтернативен бюджет се предлагат: гарантиран икономически растеж през регионите, инвестиции и българско производство, мерки за преодоляване на бедността и намаляване на неравенствата“, обяви лидерът на левицата.     „Освен това, предлагаме преизчисляване на всички пенсии, въвеждане на семейното подоходно облагане, данъчни облекчения за млади семейства. За пръв път предлагаме гарантирана помощ за работещи млади семейства при раждане на второ дете. Те ще получават еднократна помощ от 6400 лв., но само ако работят и се осигуряват“, обяви още председателят на БСП. „Когато предлагаме Алтернативен бюджет, управляващите го отричат и отхвърлят. Какво стана, обаче през 2018 г. – прие се бюджета на правителството, но изпълниха Алтернативния бюджет на БСП“, каза още Корнелия Нинова.  ", "date": "2018.11.05", "title": "Нинова: БСП предлага демографски бюджет. 6400 лв. при раждане на второ дете на работещи родители!"}
{"url": "http://epicenter.bg/article/-Galap--81--sa--za--Simeonov-da-podade-ostavka-zaradi-izkazvaneto-za-maykite-na-detsa-s-uvrezhdanie/167402/2/0", "text": " Това показват данните от проучване на „Галъп интернешънъл“.    Изключение донякъде правят привържениците на Обединените патриоти, където близо 60% са против оставка, а близо 40% са „за“. Обратната е картината при симпатизантите на ГЕРБ – над 50% „за“ и около 40% - „против“. В този въпрос, разбира се, се отразява не само оценката за конкретния скандал, а и генералното отношение на попитаните за участието на Симеонов в политиката.    Повечето обществени групи са „против“. Електоратът на БСП е по-скоро „за“. Онези, които не биха гласували и които биха гласували с „не подкрепям никого“, т.е. дистанцираните от политиката хора, са разделени в мненията си.   . Единствено привържениците на ГЕРБ са на обратното мнение, а привържениците на Обединените патриоти са разделени по тази тема.   Обществото очевидно трудно ще приеме пасивност от страна на премиера и търси от него отговорност като ръководител на правителството. Българите явно очакват уволнение и забавянето носи щета за Борисов.    ", "date": "2018.11.05", "title": "„Галъп“: 81% искат оставката на Валери Симеонов, но само 34%  - на цялото правителство"}
{"url": "http://epicenter.bg/article/Ot-kulturniya-ni-klub-v-Skopie-otrekoha-da-stoyat-zad-targoviyata-s-balgarski-pasporti/167406/2/0", "text": "Председателят на Българския културен клуб в Скопие Лазар Младенов опроверга медийни твърдения, че организацията стои зад търговия с документи за български произход. Във връзка с разследването за корупция при даване на българско гражданство Младенов заяви пред \"Хоризонт\", че през 2014 г. е сезирал институциите за три фалшифицирани документа:   \"Два пъти съм приказвал, че 2014 година има подадени от наше име документи в ДАБЧ на трима албанци. За съжаление, нищо не се направи от тогава да се реши този случай\".   Младенов отхвърли и обвиненията, че е свързан с ВМРО и заяви, че поддържа контакти и с партии като ГЕРБ, БСП и \"Зелените\" - с всички, които поддържат българската кауза.", "date": "2018.11.05", "title": "От културния ни клуб в Скопие отрекоха да стоят зад търговията с документи за български произход"}
{"url": "http://epicenter.bg/article/Borislav-Tsekov--Deystviyata-na-Vartolomey-mozhe-da-otvoryat-kutiyata-na-Pandora/167407/2/0", "text": "Няма необходимата реакция от източноправославните църкви включително и от българската, което не е добър знак. Това каза в интервю за „Добро утро България“ на „Радио „Фокус“, Борислав Цеков, преподавател по църковно право, по повод подписаното споразумение между Украйна и Вселенската патриаршия. Той добави, че това може да доведе до нарушаване на каноничното право и създаване на върховенство на Вселенския патриарх.  „Едноличните и едностранни действия на патриарх Вартоломей подменят църковния ред. От тук на сетне ако това бъде възприето мълчаливо или предпазливо от всички останали местни църкви това означава, че православната църква на практика признава наличието на един източен папа. Тогава изконният принцип пръв между равни, която исторически се нарича Константинопол, ще се превърне в пръв по власт и ще има господство на Константинополският патриарх над останалите православни църкви“, поясни Борислав Цеков.  Той добави още, че това може да отвори кутията на „Пандора“, защото след Украйна следва казуса Македония и начинът, по който ще се реши украинският казус ще предопредели и решаването на македонския. Той поясни, че това от своя страна отваря въпроса, ще допусне ли българската православна църква поредното ограбване на нашата национална и църковна история от страна на политическите и църковни среди в Скопие. ", "date": "2018.11.05", "title": "Борислав Цеков: Действията на Вартоломей може да отворят кутията на Пандора"}
{"url": "http://epicenter.bg/article/Rumen-Radev-shte-vrachi-natsionalniya-flag-na-uchastnitsite-v-27-ata-balgarska-Antarkticheska-ekspeditsiya/167411/2/0", "text": "На 6 ноември 2018 г. от 11.00 часа в Гербовата зала на „Дондуков“ 2 държавният глава Румен Радев ще връчи националния флаг на участниците в 27-ата българска Антарктическа експедиция. Това съобщиха от Прессекретариата на държавния глава. От 14.30 часа на „Дондуков“ 2 президентът Радев ще удостои изтъкнати българи с държавни отличия. С орден „Стара планина“ втора степен посмъртно ще бъде награден Панде Ефтимов за изключително големите му заслуги за популяризирането на българската история през периода на войните за национално обединение и за съхраняване на българщината в Република Македония.  Държавният глава ще връчи орден „Стара планина“ първа степен на проф. д-р Чавдар Славов за неговите изключително големи заслуги за медицинската наука и практика в България и за съществените му постижения в областта на урологията.  С орден „Стара планина“ първа степен президентът Радев ще удостои Веселин Николов за изключително големите му заслуги в областта на културата и изкуството.    ", "date": "2018.11.05", "title": "Румен Радев ще връчи националния флаг на участниците в 27-ата българска Антарктическа експедиция"}
{"url": "http://epicenter.bg/article/Korneliya-Ninova--Ostavka-na-tsyaloto-pravitelstvo--Neka-Borisov-ne-se-krie-zad-patriotite-/167414/2/0", "text": "Искаме оставка на цялото правителство, нека Борисов не се крие зад патриотите, заяви в публикация във фейсбук лидерът на БСП Корнелия Нинова. \"Трябва да се идентифицират- кои и колко хора са получили български паспорти, без да имат право за това и да се разбере - къде се намират в България и Европа, а след това да се започне процедура по отнемане на тези паспорти\", категорична е лидерът на левицата.          ", "date": "2018.11.05", "title": "Корнелия Нинова: Оставка на цялото правителство! Паспортгейт е пробив в европейската сигурност!"}
{"url": "http://epicenter.bg/article/Sled-tezhka-katastrofa--Bebe-e-s-cherepno-mozachna-travma/167381/3/0", "text": "Дете на 1 година и 6 месеца е настанено в Отделението по реанимация на МБАЛ „Д-р Иван Селимински”-Сливен с черепно-мозъчна травма, получена при пътен инцидент. Това съобщиха от лечебното заведение. Момченцето ще бъде оперирано от неврохирурзи.   При катастрофа е пострадала и жена от Варна, на 34 години. Тя е получила счупване на прешлен и е насочена в специализирана клиника за стабилизиране на гръбнака.   През почивните дни спешна помощ в болницата са потърсили 173 души, хоспитализирани са 77 от тях. Извършени са 17 операции и 9 раждания.", "date": "2018.11.05", "title": "След тежка катастрофа: Бебе е с черепно-мозъчна травма"}
{"url": "http://epicenter.bg/article/Ptitsevadi-iskat-ostavkata-na-rakovodstvoto-BABH--zaradi-merkite-sreshtu-ptichiya-grip/167396/4/0", "text": "Ръководството на Агенцията по храните да подаде оставка, поискаха производителите на водоплаващи птици в България. Причина са неясните, според тях, мерки на агенцията срещу птичия грип. Десетки птицевъди от различни краища на страната протестират пред агенцията. Те смятат, че има сценарий за унищожаването на бранша с неясна икономическа цел.   Според недоволните „недопустимият произвол и бездействие на БАБХ водят до измиране на хиляди новоизлюпени здрави птици“. Пред „Хоризонт“ собственикът на една от големите фирми Пламен Челебиев заяви:   „Ние сме убедени, че тази администрация не може да се справи с нашия проблем. В момента, вместо да се унищожава птичият грип, искат да унищожат нашия бранш. Две години си говорим и винаги ние сме виновни. Пишат ни предписания, изпълняваме - хората луди станаха. Защо ние да сме виновни? Защото произвеждаме и си плащаме данъците? Или защото администрацията не може да си свърши работата“.   Протестиращи от Пловдивско и Добричко допълниха:   „Убиват не само патиците, убиват и нас, хората, защото толкова години ние се храним от тези предприятия. Имаме и малки деца, имаме и ток да плащаме, големи кредити, но никой не мисли за това“.   По-рано днес Съпредседателят на организацията на производителите на водоплаващи птици Иван Йовчев обвини Агенцията в липса на ясни правила:   „Нито има заповед за избиване и за унищожаване на яйцата в люпилните, нито има заповед, че те могат да бъдат настанявани. Значи ние сме за контрол, за взимане на проби, но за неплащане вече от брашна. Браншът няма възможност вече да плаща тези скъпи и прескъпи проби, които се извършват на 21 дена кръвни и минимум на 7 или на 14 дена плакално-трахиални“.   Заради усложняващата се епизоотична обстановка и продължаващото разпространение на заразата Агенцията въведе специална програма за засилен надзор над птицевъдните обекти. Мерките включват засилена биосигурност в птицефермите, висока честота на лабораторен контрол, както и изискване птиците да бъдат транспортирани, само след като са предварително изследвани за наличие на вируса. Около огнищата на птичи грип се създават предпазни зони и зони за наблюдение, в които се забранява движението и търговията с птици и яйца за разплод.   Заради наложените ограничения част от бранша се подготвя за протест. Първи етап от него беше проведеното днес мълчаливо присъствие пред Агенцията по храните.  ", "date": "2018.11.05", "title": "Птицевъди искат оставката на ръководството БАБХ, заради мерките срещу птичия грип"}
{"url": "http://epicenter.bg/article/D-r-Damyan-Iliev--Nyama-opasnost-za-horata-ot-zarazeno-s-ptichi-grip-meso/167421/4/0", "text": "9900 домашни и диви птици са умъртвени от началото на 2018 г. заради птичи грип, заяви директорът на БАБХ д-р Дамян Илиев на брифинг, цитиран от „Фокус“. „В момента в България има 22 огнища на птичи грип, които са в 5 ферми за кокошеви птици, в 4 ферми тип „заден двор“, една птица в дивечово стопанство, в 12 ферми за водоплаващи. Засегнати са над 9900 птици – домашни и диви. Болестта се разпространява по всякакъв начин – с транспорт, чрез хора и т.н., така че няма как да кажем, че в индустриална ферма има птичи грип само заради бабата с курника. Всички тези 9900 птици са унищожени от началото на 2018 г.“, каза д-р Илиев. Д-р Илиев отговори на въпроси, свързани с протеста на птицевъди пред сградата на БАБХ. Те твърдят, че пробите за птичи грип се фалшифицират и манипулират. \"Докато не установим конкретно за кой случай става въпрос, за такова нещо не може да се говори. Когато всички тези обвинения станат конкретни, ще се вземат мерки\", посочи по този повод шефът на БАБХ. „Променяме процедурите, за да можем да дадем гаранции и на двете страни, че пробите не се манипулират. Ще направим процедурите за вземане на проби така, че нито едната, нито другата страна да може да се съмняват“, добави той.   Няма опасност за хората от заразено с птичи грип месо, бе категоричен д-р Дамян Илиев. Д-р Илиев обясни, че всички мерки, които БАБХ взима, са такива, че да дават доверие в страните, с които България търгува, защото иначе изобщо няма да има търговия. „Всичко трябва да е така, че подписът под един сертификат за износ трябва да буди доверие“, коментира той.   Предлагаме да се криминализира отглеждането на животни в нерегистриран обект, каза още на брифинга директорът на БАБХ д-р Дамян Илиев. И припомни, че през 2017 г. е имало 11,7 млн. лв. компенсации за птичи грип, а до 30 октомври 2018 г. са 426 хил. лв. „В исторически план в Германия през 2017 г. имаше над 300 случаи на регистриран птичи грип на диви птици, като имаше 5 огнища. А в България – 30 случая при диви птици и около 87 ферми с птичи грип Фактите показват, че мерките, които се взимат в България за ограничаване на заболяването, са лоши. По тази причина и заради това, че влизаме в сезон, в който птичият грип влиза в своя пик – от сега до края на май, и във връзка с това, че около регистрираните ферми с птичи грип започнаха да се появяват огнища, и във връзка с това, че имаме повтаряемост на фермите, ние трябва да вземем мерки, които не са лесно приемливи от бизнеса“, каза още той.    Директорът на БАБХ посочи, че агенцията е имала критики по отношение вземане и истинност на проби и затова днес са се провели две срещи – с фермери, занимаващи се с кокошки, и с такива, занимаващи се с патици. „Първото ни предложение, което направихме на първата среща, беше районите, в които има повтаряемост на заболяването, да бъде спряно зареждането до 1 юни – това са Добрич, Пловдив, Стара Загора, Хасково и Ямбол. Там да се забрани организирането на панаири, пазари, заселване на птици в птицевъдни обекти и за дивеч. И като изтече този срок, да вземем мерки какво да правим. Това предложение не беше прието добре. С тези, които се занимават с кокошки, стигнахме до извод, че ограничението е по-добре да бъде на общински принцип или на определена зона“, обясни д-р Илиев и посочи, че и с представителите на патичарския бизнес се е стигнало до същия извод. Той уточни, че утре отново ще се проведе среща с тях и очаква на нея те да дойдат при него с готови предложения в писмен вид. По думите му заповедите трябва да бъдат написани така, че да отговарят и на европейските изисквания, защото иначе ще имаме санкции.  „Големите фермери са изключителни професионалисти, но в същото време имаме и малки задни дворове, които не са регистрирани и носят опасност за големия, индустриалния бизнес. Така че всички мерки, които трябва да вземем, е да защити бизнеса в тази посока – той да продължава да работи и да е безопасен. И ние предлагаме засилен контрол и други мерки. Има неща, които са свързани и с нормативна база, и със законодателство. И всички се съгласихме, че може да се мисли за криминализиране на някои действия, които водят до това, че държавата губи много пари и в същото време подлагат на риск добрите фермери. Предлагаме да се криминализира отглеждането на животни в нерегистриран обект“, каза още д-р Иванов. „За тези обекти ние имаме програма за контрол, но там, където не знаем, че съществуват такива, това нещо се явява проблем за големите ферми“, посочи той.    ", "date": "2018.11.05", "title": "Д-р Дамян Илиев: 9900 домашни и диви птици са умъртвени от началото на 2018 г. заради птичи грип"}
{"url": "http://epicenter.bg/article/Kamila-Kabelo-obra-nagradite-na-MTV-v-Evropa/167398/6/0", "text": "Камила Кабело стана голямата победителка на 25-то издание на Европейските музикални награди на телевизия MTV в Европа, съобщи Standartnews, цитиран от Новини.бг Испания за трети път бе домакин на събитието. Култовото шоу се проведе в Експо центъра на Билбао.   21-годишната Камила бе номинирана в 6 категории, от които спечели 4. Американската красавица с кубински произход прибра най-престижните отличия - за най-добър изпълнител, за най-добра песен и най-добро видео – за мега хита й \"Хавана\", както и за най-добър певец от САЩ. След нея по номинации се наредиха Ариана Гранде и Пост Малоун - с по 5. Но те нямаха същия късмет и си тръгнаха с празни ръце от церемонията.  На второ място с две победи се класира рапърката Ники Минаж, която си осигури статуетките за най-добър хип-хоп артист и за най-добра визия.  Дуа Липа спечели приза за най-добър поп изпълнител, а рапърката Карди Би стана най-добър нов изпълнител.  На Джанет Джексън бе връчена наградата „Глобална икона\". 52-годишната кралица на ар ен би изпя боса микс от най-големите си хитове пред многобройната испанска публика. Феновете бяха зарадвани и от шоуто на Ники Минаж, групите Little Mix, Panic!At The Disco и Muse, каталунската певица Росалия.  Водещата на церемонията Хейли Стайнфелд също се разписа с хит в програмата.", "date": "2018.11.05", "title": "Камила Кабело обра наградите на MTV в Европа"}
{"url": "http://epicenter.bg/article/Vlizat-v-sila-nay-surovite-sanktsii-sreshtu-Iran/167365/7/0", "text": "От днес влизат в сила най-строгите американски санкции срещу Иран, съобщи Нова телевизия. Предмет на тези мерки са износът на ирански петрол и финансовите трансакции с Ислямската република.   Лицата или компаниите, които имат бизнес с Иран, са принудени да избират между иранските си инвестиции и достъпа до американския пазар. Така на практика Вашингтон възстановява всички санкции, вдигнати по силата на ядреното споразумение от 2015 г. На 8 май Доналд Тръмп обяви изтеглянето на Вашингтон от споразумението за иранската ядрена програма, с което започна постепенно възстановяване на санкциите срещу Техеран.    ", "date": "2018.11.05", "title": "Влизат в сила най-суровите санкции срещу Иран"}
{"url": "http://epicenter.bg/article/Grisho--Az-i-moite-hora-znaem--che-moga/167385/8/18", "text": "Най-добрият български тенисист Григор Димитров приключи сезона с отпадане на осминафиналите на турнира от сериите \"Мастърс\" в Париж през тази седмица. 27-годишният хасковлия не успя да направи добър сезон, в който записа едва 24 успеха в 43 срещи, като достигна до само един финал през февруари в Ротердам, отбелязва Гонг.бг Той стартира годината на трето място в света, но в следствие на колебливите си изяви, особено във втората половина от сезона, Димитров от 5 ноември ще падне на 19-ото в световната ранглиста. \"Беше тежък, труден сезон, но не мисля да правя трагедии. Спадове се случват на всеки човек. По-важното е, че с моите хора знаем, че аз мога. Да, сигурно имаме грешки и всички работим те да бъдат отстранени. Бях поставян във всеки мач като фаворит и това може би също се оказа решаващо в някои срещи, макар и на подсъзнателно ниво, тъй като това бе нещо ново за мен“, сподели Димитров. \r\n   \r\n „Имах контузии и лични проблеми, загубих важен за мен човек, но тези неща не бива да ме оправдават. И аз искам да побеждавам, да печеля титли и съм сигурен, че следващата година ще успеем с много труд, пот и най-вече здраве да се върна като за начало в топ 10\", коментира още първата ракета на България.", "date": "2018.11.05", "title": "Гришо след края на лошия сезон: Аз и моите хора знаем, че мога"}
{"url": "http://epicenter.bg/article/Dizaynerat-do-Melaniya--Ne-sam-stilist--Az-sam-savetnik-i-tya-darzhi-na-tova-/167382/10/84", "text": "Съпругата на американския президент е една от най-обсъжданите жени в света.   Не само личният живот и действията на първата дама на САЩ, обаче, попадат във фокуса на медиите. Най-често тя влиза в новините заради модните си решения.   Колаборацията между първата дама и френския дизайнер Ерве Пиер започва на 3 януари 2017 г. - 17 дни преди встъпването в длъжност на американския президент на официална церемония в Капитолия.   , спомня си Ерве Пиер пред \"Ню Йорк Таймс\" момента, в който получил съобщение от Мелания.   , пише тя и пита, дали е възможно той да подготви тоалет за церемонията по встъпването в длъжност на Тръмп. Още на следващия ден двамата се срещат в Ню Йорк. \r\n \r\n \r\n \r\n , казва Ерве пред американския Vogue през декември 2017 г. Той обяснява, че и двамата държат на разграничаването на понятията:   Според Ерве предишната професия на Мелания също дава отражение върху избора на визиите: Дизайнерът рядко стига до скиците, а по-скоро следи какво предлага конкуренцията.    , казва Пиер. \" , обясни Пиер пред списание \"W\" преди година.   Въпросът \"Кой облича Мелания Тръмп\" вълнува много хора. Причината е, че дизайнери, като Том Форд и Марк Джейкъбс, отказаха на първата дама, защото не са съгласни с политиката, която води съпругът ѝ. Пиер си има собствено мнение по въпроса:   За 53-годишния дизайнер да избираш облекла за дамите е повече от въпрос на размер, фигура, цвят и кройка.   , обяснява Пиер.     Не винаги обществото оценява визиите на първата дама по достойнство. Няма как да забравим, например, дискусията за чифт черни обувки на висок ток, с които се появи в края на август на път за Тексас, който бе засегнат от ураган. Или якето с надпис: \"Наистина не ми пука. А на теб?\", което носеше по време на посещението си в бежански лагер през юни. Модният съветник има отговор и на този въпрос:   Омароза Маниго-Нюман, която е бивша сътрудничка на Белия дом, обаче твърди, че гафовете на Тръмп са съзнателни послания. В интервю за телевизия ABC след скандала с якето Мелания каза:   Пиер е учил в École de la Chambre Syndicale de la Couture Parisienne, а след това е работил за Balmain и Dior. В началото на 90-те години кариерата му го отвежда отвъд Атлантика - в Ню Йорк, където работи за Vera Wang, Oscar de la Renta и Carolina Herrera. Пиер се е грижил за някои от облеклата на Лора Буш, Хилари Клинтън и Мишел Обама. А сега работи самостоятелно за визията на Мелания Тръмп. За него това е повратна точка в кариерата му:     Днес всеки на модната сцена знае името на Ерве Пиер.   Източник: Дир.бг", "date": "2018.11.05", "title": "Дизайнерът до Мелания: Не съм стилист. Аз съм съветник и тя държи на това!"}
{"url": "http://epicenter.bg/article/Savarin-sas-sezonni-plodove/167401/9/14", "text": "125 г масло 1 ч.ч. кисело мляко 1/2 ч.л. сода 2 ч.ч. пресято брашно 3 яйца 1 ч.ч. захар 700 г плодове, измити и почистени от костилки ванилия   Разбъркайте яйцата със захарта. Добавете разтопеното масло и отново разбъркайте. Към чаената чаша с кисело мляко добавете содата и разбъркайте докато се активира, тогава го добавете към яйцата, захарта и маслото и разбъркайте.   Накрая към сместа добавете пресятото брашно и ванилията и разбъркайте до гладка хомогенна смес.   Измийте, почистете и подсушете плодовете. Изсипете тестото в тавичката, заравнете и подредете плодовете по повърхността на сладкиша. Изпечете в предварително загрята фурна на 180 градуса за 15-20 минути, до получаването на приятен розов цвят.", "date": "2018.11.05", "title": "Саварин със сезонни плодове"}
{"url": "http://epicenter.bg/article/Arestuvaha-Alek-Bolduin-sled-boy-za-parkomyasto/167384/10/100", "text": "Американският актьор Алек Болдуин, който напоследък блесна с пародирането на президента на САЩ Доналд Тръмп, е арестуван заради свада в Манхатън в Ню Йорк. Спорът избухнал недалеч от жилището на актьора. Болдуин ударил мъж, който паркирал на място, което според Болдуин било запазено за член на семейството му. Актьорът бил откаран в ареста малко преди 14 часа местно време в петък, а жертвата му била откарана в болница. Засега говорител на Болдуин не е коментирал информацията. Не става ясно и кой е човекът, ударен от актьора. Очаква се да бъдат отправени обвинения на Болдуин за агресия.   Запитан за случая, американският президент   по адрес на актьора:  ", "date": "2018.11.05", "title": "Арестуваха Алек Болдуин след бой за паркомясто"}
{"url": "http://epicenter.bg/article/Korneliya-Ninova-predstavya-alternativniya-byudzhet-na-BSP-za-2019-g-/167347/2/0", "text": "На 5.11. (понеделник) от 11:00 часа председателят на БСП Корнелия Нинова и експерти от левицата ще представят Алтернативния бюджет на партията за 2019 г. Събитието ще се проведе в гранд-хотел „София“, зала „София“.  Това съобщиха от пресцентъра на \"Позитано\" 20. На публично обсъждане са поканени синдикати, работодателски, граждански и браншови организации, както и политически партии.   Социалистите предлагат плоския данък да отпадне - изживял е времето си. Според левицата е редно и да се повиши данъкът върху дивидентите. Нинова вече представи основните параметри на червения алтернативен бюджет на пресконференция в централата на социалистите във вторник. И тогава обеща разчетите на социалистите да бъдат подложени на обществено обсъждане.  ", "date": "2018.11.05", "title": "Корнелия Нинова представя алтернативния бюджет на БСП за 2019 г. "}
{"url": "http://epicenter.bg/article/Ekaterina-Zaharieva-shte-provede-razgovori-s-darzhavniya-sekretar-na-SASht/167363/2/0", "text": "Вицепремиерът и министър на външните работи Екатерина Захариева е на посещение във Вашингтон по покана на държавния секретар на САЩ Майкъл Помпео. Това съобщиха от пресцентъра на Министерството на външните работи. Днес двамата ще обсъдят въпроси от двустранен, регионален и глобален интерес. В рамките на визитата министър Захариева са включени разговори в посолството на България във Вашингтон с представители на българската общност в столицата.   Програмата на посещението включва още срещи с изпълнителния вицепрезидент на Международния републикански институт Джуди Ван Рест, със съветника на президента на САЩ по въпросите на националната сигурност и член на неговия кабинет Джон Болтън и с регионалния директор за Централна и Източна Европа в Националния демократически институт Робърт Бенджамин.    ", "date": "2018.11.05", "title": "Екатерина Захариева ще проведе разговори с държавния секретар на САЩ"}
{"url": "http://epicenter.bg/article/Dashterya-na-zaginal-futbolist-osadi-zastrahovatel-na-150-bona/167364/2/0", "text": "Застрахователна компания ще трябва да заплати 150 хил. лв. обезщетение на дъщерята на бивш футболист, загинал при катастрофа на железопътен прелез.   Трагедията станала на 25 септември 2016 г. на релсите между селата Първомайци и Правда. Около 14:30 ч. в неделния ден незаконно такси копърка „Тико”, управлявано от 60-годишния Иван Пънов пътувало към село Правда. В колата като пътник срещу заплащане се возел 66-годишният Костадин Тодоранов, бивш футболист на „Локомотив” Горна Оряховица, известен с прозвището Кецито. Водачът на таксито видял спуснатата бариера, но на своя отговорност и рис решил да мине през нея. Идващия влак помел със страшна сила малката кола и я влачил близо половин километър по релсите, преди да я изхвърли разцепена. При удара и двамата мъже в колата загинали на място. Според едната от версиите вероятно „Тикото” внезапно е закъсало на жп линията, а двамата в него не са или време да го напуснат. След трагичния инцидент дъщерята на загиналия пътник в колата получава предложение от застрахователната копания да и бъдат изплатени 90 хил. лв. тя обаче отказва, тъй като според нея сумата не била адекватна на преживените от нея тежки страдания. Завежда иск в съда за 200 хил. лв. плюс законовата лихва, която към онзи момент е била малко над 22 хил. лв. окръжният съд във Велико Търново признава иска частично и осъжда застрахователната компания да заплати на ищцата сумата от 150 хил. лв., както и 6670 лв. държавна такса върху размера на главницата. Решението може да бъде обжалвано в 15-дневен срок пред апелативната съдебна инстанция.    ", "date": "2018.11.05", "title": "Дъщеря на загинал футболист осъди застраховател на 150 бона"}
{"url": "http://epicenter.bg/article/Emil-Dimitrov-Revizoro--Pravitelstvoto-ne-mozhe-da-vliyae-na-tsenite-na-gorivata/167366/2/0", "text": "Високите цени на горивата в момента се определят от страните, производителки на петрол и държавата няма механизми, с които да ги намали. Това коментира в студиото на предаването „Здравей, България” по Нова телевизия депутатът от „Обединени патриоти” Емил Димитров – Ревизоро.  Той посочи, че високите цени не са изгодни и за производителите и търговците на горива у нас, тъй като водят до увеличение на контрабандата и сивия сектор. Държавата обаче нямала механизми за намаляването им.    Високата цена за никого не е приятна, включително и за държавата, бе изводът на Емил Димитров-Ревизоро по повод поскъпването на горивата и гражданските протести. Правителството не е сбъркало. Никой не печели от високите цени на горивата, печели само контрабандата, сенчестият сектор, мафията, смята Емил Димитров.   Цените в момента се определят от ОПЕК. Държавата не се е намесвала в цените на горивата последните няколко години. Проблемът е, че правителството на България, което и да е то, не може да влияе на цените на горивата. Те зависят от международни фактори. Тръмп размаха пръст на Иран и цените нарастват, изреди депутатът. Държавата взема ДДС и акциз от търговията с горива – ако ги намали или не ги взема, откъде да дойдат пари за заплати и пенсии, попита Емил Димитров. „Високата цена на горивата на никого не е приятна, за държавата също не е добре. Държавата взима ДДС и акциз – да го намали или да не го взима, за да бъдат евтини горивата? Тогава протестиращите, които смятат, че държавата има лостове да намали цените да кажат на кои да не даваме заплати, пенсии, застраховки, култура, образование. Защото държавата, за да функционира, взима данъци, мита, такси”,коментира Ревизоро. По думите на Емил Димитров високите цени в момента се определят от ОПЕК, а от цената на петрола зависи и цената на горивата. „Вие сутринта започнахте с новината за наказанията, които САЩ наложи на Иран. Иран е третият по големина производител на петрол. В момента, в който Иран няма да може да разпространява, трябва някой да компенсира това количество. Докато го компенсира цените се вдигат”, илюстрира ситуацията депутатът от групата на Патриотите.        ", "date": "2018.11.05", "title": "Емил Димитров-Ревизоро: Правителството не може да влияе на цените на горивата"}
{"url": "http://epicenter.bg/article/Mozhe-li-Grazhdanskata-otgovornost-da-stane-1000-leva-/167369/2/0", "text": "Адвокати коментираха в сутрешния блок на Нова телевизия ефектите от повишаването на застраховката \"Гражданска отговорност\", предвидена в промените на Кодекса на застраховането. Те бяха внесени от председателя на комисията по бюджет Менда Стоянова (ГЕРБ), но след това премиерът и лидер на ГЕРБ Бойко Борисов призова депутатите от партията да не ги гласуват, докато не се направи обществено допитване.   \"Към момента има над 1 милион пенсионери, които имат собствени автомобили и ако не се направи промяната, ще трябва да заплатят застраховка \"Гражданска отговорност\" около 1000 лева. Как ще им се обясни това\", каза в ефира на Нова адвокатът Теодор Петров. Това не е спонтанно решение, базирано е на най-добрите европейски практики. Няма нищо лошо в обсъждането на една толкова важна законова промяна, добави Петров. В България плащаме една от най-ниските застрахователни премии в Европа, а обезщетенията са на много високо ниво, посочи юристът. Абсолютна спекулация е, че или рязко трябва да се вдигне цената на \"Гражданска отговорност\", или да се сложи таван на обезщетенията. Никой не може да каже отсега колко такива искове ще бъдат заведени след тълкувателното решение на Върховния касационен съд, подчерта адвокатът Деян Николов.   Спекулациите, че двойно ще се увеличат обезщетенията, са абсолютно неверни. След няколко години ще имаме представа за разходите на застрахователите, но дотогава тези твърдения са спекулации, категоричен е Николов.    ", "date": "2018.11.05", "title": "Може ли Гражданската отговорност да стане 1000 лева?"}
{"url": "http://epicenter.bg/article/Prof--Vladimir-Chukov--Vreme-e-da-sazdadem-Balkanski-Benelyuks/167371/2/0", "text": "Страните от Балканите сме периферни и икономически маргинални, защото сме разпокъсани. Неведнъж големите инвеститори ни казват, че би било хубаво на Балканите да направим общ пазар. Трябва да си създадем икономическо пространство. Всичко това би ни гарантирало една територия и население колкото Испания, например. Бихме могли да направим една икономическа сила. Да създадем един своеобразен Балкански Бенелюкс и да се върви към по-широка форма на политически синхрон. Това коментира в ефира на БНТ експертът проф. Владимир Чуков.   ,,Целта на Нетаняху на срещата във Варна беше с идеята да промени мнението на европейските лидери за Израел. И точно такава възможност бе предоставена в \"Евксиноград\". Това е от една страна. От друга страна и тримата балкански лидери от ЕС - на България, Гърция и Румъния - търсеха начин да излязат от тази периферна ситуация, в която се намират. Въпреки това, европейските и световни медии доста пестеливо отразиха тази среща'', обясни Чуков.   ,,Ако погледем начина на гласуване в Европейския парламент, в ООН, ще видим как Източна и Западна Европа са разделени. Докато Западът по-скоро се дистанцира от Израел, то Източна Европа гласува шарено, там се търси подкрепата на Израел. Поради тази причина Нетаняху търси коалиция с източните държави-членки на Съюза. Това е стремежът му'', добави още експертът.   ,,От срещата във Варна България би могла да извлече две ползи. Първата е по въпроса с енергетиката, а втората със сигурността. Предвид сложната ситуация в посока към Западните Балкани смятам, че можем да използваме израелския опит по отношение на гарантиране на по-голяма сигурност'', завърши проф. Чуков.", "date": "2018.11.05", "title": "Проф. Владимир Чуков: Време е да създадем Балкански Бенелюкс"}
{"url": "http://epicenter.bg/article/Hristo-Stoichkov--Shansat-za-domainstvo-na-svetovnoto-prez-2030-godina-e-nulev-/167372/2/0", "text": "\r\n Носителят на \"Златната топка\" за 1994 година Христо Стоичков  \r\n представя днес биографичната си книга, написана от журналиста Владимир Памуков. \r\n   \r\n \"В книгата няма нищо скрито, няма маски. Аз съм това, което съм и е описано в книгата. Казвам това, което е на сърцето ми. Понякога съм грешил, но съм намирал начин ако съм прегрешил, да стисна ръката, да се извиня. Въпреки това не прощавам. Мога да премълча, но не и да простя\", обясни бившият футболист. \r\n   \r\n Камата обяви с крайно сериозен тон, че болката, която му е нанесъл Любослав Пенев, е голяма. Както е известно, двете легенди на ЦСКА бяха първи приятели до момента, в който \"Ел Голеадор\" не уважи 50-годишния юбилей на най-великия българския футболист. Камата гостува в bTV по повод представянето на автобиографията му \"Истината\".  \r\n \r\n \"Дали сега след предаването бих вдигнал телефона, ако Любо ме потърси? Не, не бих вдигнал. Няма шанс! Болката е голяма! Аз съм кръстник на детето му, оставете футбола и това какви сме били във футбола. Така го преживявам аз. Един път ставам на 50 години, няма връщане назад\", каза Ицо с много сериозен глас.  \"Болката от предателството на колеги ще остане до края на живота ми, но ще го преживея, силен човек съм\", добави единственият българин със \"Златна обувка\" от Световно първенство по футбол.  \"Думите ми \"България не ми е дала нищо\"? Казал съм това в конкретен момент на точните хора, които искаха да направят имидж на мой гръб. Няма шанс това да стане, какъвто ще да си. Казвал съм много пъти, че сгреших. Намерих сили да стисна зъби и да си призная грешката\", продължи легендата на ЦСКА и Барселона.  \"ЦСКА избра името на Барселона. Наистина Панатинайкос извади много повече пари за мен. ЦСКА е марка, ЦСКА продава! Най-доброто, което ЦСКА направи за мен е да ме предпази. Генерал Добри Джуров ме предпази, Димитър Пенев ме предпази, Петър Жеков ме предпази, Господин Чолаков, адмирал Добрев, Георги Христов, ще пропусна някого, всичко те ме предпазиха. Казаха ми: \"Остани още една година в ЦСКА\". Така стана, след което отидох в Барселона. През 1994 година бях щастлив човек. Беше година изпълнена с много радост. За първи път в историята българин стъпи на най-високото стъпало. \"Златната топка\" не е на Христо Стоичков. Тя е част от моето семейство, от моите приятели, от моите съотборници. Съпругата ми Марияна е капитанът на отбора\", каза още легендарният №8.  Той се върна назад във времето, когато е използвал автобус №305, за да стига от квартал \"Младост\" до Борисовата градина. \"Тогава нямахме коли, не ни даваха да взимаме. В автобуса обичах да се возя прав в средата. Бих се качил пак, защо не\". Стоичков си спомни и как в Испания е получил кашон с цялата дискография на италианския поп певец Адриано Челентано. \"Той е рода с бившия президент на Фиорентина Виторио Чеки Гори. Искаха ме във Фиорентина. Прати ми писмо с молба да премина в любимия му отбор. Дойде и този голям кашон. Естествено, благодарих му, пратих му моя фланелка с автограф, но Барса си е Барса\", разказа още Христо.  Накрая Камата коментира шансовете на България да получи домакинството на Мондиал 2030 съвместно с Румъния, Сърбия и Гърция. \"Шансът за домаинство на световното през 2030 година е нулев! 1300 и кусур години не сме се променили, сега ще се променим за 10 ли? Нека книгата я прочете по-младото поколение. Нека да вникнат малко. За мен България е място за супер ваканция\", завърши единственият българин в топ 100 на ФИФА. \r\n \r\n   \r\n   \r\n \r\n   \r\n \r\n   \r\n \r\n \r\n \r\n   \r\n Никога в моята кариера не съм поставял индивидуалните призове над успеха на отбора. Никога! \"Златната топка\" обаче е нещо много специално, нещо несравнимо. Мечтата по нея се настани в душата ми далеч преди старта на моята спортна кариера, още когато не бях даже и погледнал живота в лицето. За мен, хлапето от Изтока, палавника с протритите гуменки, захабената фланелка и охлузените колене, тя бе като най-голямата от звездите на нощното небе. \r\n   \r\n Да, всеки един малчо мечтае – един да стане пожарникар, друг лекар, трети полицай, четвърти космонавт... А аз исках да стана велик футболист и да взема \"Златната топка\"! Представях си как един прекрасен ден ще прегърна моите славни кумири в най-великата игра на света. Но само с едната ръка, защото с другата ще съм гушнал \"Златната топка\". \r\n   \r\n Мечти, мечти... Сега оценявам, че това е било много смело и лудо, даже и като мечта! Фантасмагория някаква, при положение че България към момента вече има дори двама космонавти, но само един носител на \"Златна топка\". И може би затова побелялото вече момче, което днес ви разказва своята история, помни всяка минута от този 6 декември 1994 година. Денят, в който мечтата стана реалност. \r\n   \r\n Бях едва на 28 години, но животът вече ме беше белязал като козината на далматинец – с черни и бели петна. И по трудния начин бях разбрал – много пътища водят към славата, но повечето от тях са... в доста лошо състояние. Или поне тези, по които аз бях минал. Понякога дори имам чувството, че окей, животът върви и работи по точни правила, но на мен почти винаги ми се падат изключенията. \r\n   \r\n Дори в скъпия ми и незабравим 6 декември 1994 година. В някои хроники го бяха объркали на 16 декември, но умишлено не ги поправих. Малка моя тайна. А и така си го чувствах някак потаен и по-близък този Шести декември. Казват, че денят си личи от сутринта, но и това явно не важи за мен. Веднага ви го доказвам: Обикновено сутрин обичам да се поизтягам в леглото. Навик още от детството, който ми е останал и до днес. Преброявам си кокалите и болежките. Разтърквам очи и се радвам, че денят е пред мен. Отдавна съм си набил в дебелата глава, че всеки един ден трябва да се живее като последен, защото... наистина може да се окаже последен. \r\n   \r\n Началото на Шести декември съвсем не беше по моя вкус. Жена ми Марияна, която се бе измъкнала по-рано от леглото, нахлу обратно в спалнята с телефонна слушалка в ръка. \"Аранча Санчес звъни! – казва със странен фалцет в гласа. – Много важно било. Някакви френски журналисти искат днес спешно да те видят.\" \r\n   \r\n Д-а-а... Откакто Бел е измислил телефона, никой не е достатъчно далеч. Не можех да повярвам какво чувам! \"Вдигане под тревога\" заради нахални франсета! И то журналисти! Лудница някаква. Французи досаждат на домашния ни телефон! И то в годината, в която не бях псувал никого повече от френския рефер Киню. Този безпардонен мосю, който преди само пет месеца беше откраднал на България финала на световното в Щатите, като не ни даде чиста дузпа на полуфинала с Италия. \r\n   \r\n Почувствах се така, сякаш трябва да ходя на зъболекар. Но усмивката и целувката на Марияна, както и любезното гласче на семейната ни приятелка и тенис звезда Аранча Санчес Викарио обезвредиха бомбата. Трябвало спешно да ѝ помогна да направим заедно снимки за Коледа. Репортерите били профи, проверени и пристигнали специално за случая от Париж. Е, да, признава – били французи, което със сигурност нямало да ми хареса, но никой не бил съвършен. Ха-ха-ха! Милата Аранча изстрелва като асовете си на корта и други подобни лафове. \r\n   \r\n Разбира се, беше излишно. На нея и братята ѝ нямаше как да откажа. А дори и сънен разбрах, че \"гостите\" са абсолютни медийни хиени! Какви да са други, щом бяха стигнали до мен по най-прекия път към момента? Насрочих чрез Аранча среща на журналистите на \"Камп Ноу\". Да ги видя предварително аз тези смелчаци. Поставих обаче условие – задължително да е след тренировката, за да не ме ядосат преди нея и съвсем да се изпокарам с Татко Йохан. В тези дни отношенията ни с Кройф бяха като на баща с блуден, ама много блуден син. \r\n   \r\n Но и за това по-късно. Като му дойде времето, както казваше Горския, известен също и като \"Царя премиер\". Кои бяха неканените френски сладури? Стефан Сен Реймон – представи ми се репортерът, който водеше разговорите с мен. Фотографът сякаш повече беше загрижен за сигурността на апаратите си. Тогава изобщо не предполагах, че мосю Стеф ще ми остане до живот в сърцето. Сега той работи за международния съюз на футболистите ФИФПро и понякога се виждаме и чуваме, не сме загубили връзка. \r\n   \r\n Но при всяка среща не пропускам да му припомням как на онзи Шести декември с фоторепортера се бяха изпънали като гвардейци пред стадиона. И още отдалеко, докато ги доближавах, усещах – на тръни са! И то яко. Тогава вече бях овладял отлично номера с маската, за който ви споменах. \r\n   \r\n Не го знаете? Естествено, нали си е мой секрет. Не съм го патентовал, но го играя като за \"Оскар\". Гледам лошо, удебелявам умишлено гласа си при повечето фрази, използвам кратки и насечени изречения. А за по-голяма убедителност пускам по някоя псувня, ако ситуацията го налага. Вътрешно може да ми е смешно или да съм в отлично настроение, но не го показвам. \r\n   \r\n Това винаги работи и ме спасява и до днес. Има моменти, в които без маската просто щях да съм оглозган до кокал в днешни свят, в който хората повече се интересуват какво става в гащите на звездите, отколкото в душите им. И всеки щеше да влиза в личното ми пространство с индиански вик или с бутоните напред. Но не им дадох този шанс. Но пасаран! \r\n   \r\n Без маската едва ли щях да опазя семейството и територията си от нахалници и разрушители. И заради едното име на \"добро момче\" със сигурност щях да стана жертва на онези, за които хората под прожекторите са идеална мишена. Предложения за съвместен бизнес за милиони, за влагане на пари в \"много печеливши проекти\" и често дори за откровени щуротии. Именно по повод на такива люде любимият ми дядо Христо, мир на праха му, поклащайки леко глава, казваше: \"Свят голям – шашкъни много! Пази се момчето ми...\" \r\n   \r\n =====  \r\n   \r\n  ", "date": "2018.11.05", "title": "Христо Стоичков: Шансът за домакинство на световното през 2030 година е нулев!"}
{"url": "http://epicenter.bg/article/Svetiyat-sinod-zasedava-za-avtokefaliyata-na-Ukrayna/167373/2/0", "text": "Светият синод на Българската православна църква (БПЦ) ще се събере днес на извънредно заседание, за да обсъди въпроса за свикване на Всеправославен събор по въпроса за предоставяне автокефалия на украинската църква.   \"Митрополитите ще решат дали подкрепят предложението на руския патриарх Кирил за свикване на Всеправославен събор за решаване на възникналите в православната църква противоречия или ще излязат със собствена позиция\", заяви ръководителят на отдел „Връзки с обществеността“ на Светия Синод протойерей Николай Георгиев. На 11 октомври цариградският патриарх Вартоломей I се съгласи да признае независимостта на украинската православна църква от Московската патриаршия — ход, който беше приветстван с радост от Киев, но осъден като \"катастрофален\" в Москва. На 15 октомври Московската патриаршия взе решение за прекъсване на всякакво общение с Цариградската патриаршия. Украинската православна църква е под върховенството на Руската православна църква от далечната 1686 година. /БГНЕС    ", "date": "2018.11.05", "title": "Светият синод заседава за автокефалията на Украйна"}
{"url": "http://epicenter.bg/article/Maya-Manolova-za-avtomobila-na-NSO--Nyamam-pari-za-shofyor-i-kola/167374/2/0", "text": "Националният омбудсман Мая Манолова обясни защо използва служебен автомобил от НСО. Тя не приема НСО като скъпо такси. Националният омбудсман бе гост на предаването \"Тази сутрин\" по БТВ. \"Всеки, който следи моята работа е наясно, че автомобилът ми е нужен, за да си върша работата. Хората очакват да съм на място и да чувам проблемите им. Институцията не може да си позволи подобен разход. Имаме две \"баничарки\" на 12 години и колегите ги ползват. С едната се наблюдават затворите и се защитават правата на лишените ос свобода. Не мога да взема колата на колегите“, заяви тя в ефира на БТВ.   „Темата е прекалено дребна. Аз ще се справя“, подчерта Манолова. „НСО има нужда от реформа, но в бюджета се предлага само отнемането на автомобила на омбудсмана. Ако до това се приключва с реформата в НСО, аз мога да покажа, че мога да си върша работата и без да ползвам този автомобил. С моя екип решихме да видим дали можем да си вършим работата с обществен транспорт. Това е начин по който искат да ме спрат“, заяви Манолова.   „Това, което на мен ми е нужно не е НСО, а автомобил. Аз трябва да съм на всяка една точка в страната, където има проблем. Хората не могат да си решат проблемите като си стоя в кабинета. Нямам пари за шофьор и кола“, отсече омбудсмана.   „Използвам моето пътуване за приемна, за да не губя времето си. Показвам, че ще си свърша работата, независимо от опитите да ми пречат. Ще защитавам хората до край“, увери тя. „Не мога да се оплаквам при положение, че има хора, които са без работа“, допълни тя.   Манолова отговори и на въпроси, свързани с промените в Кодекса за застраховането. Те бяха внесени от депутата от ГЕРБ Менда Стоянова, но премиерът и лидер на партията призова парламентарната група на управляващите да не ги гласува.   „Големият проблем е, че хората се съмняват, че институциите работят в техен интерес и за да ги защитят. Не е нормално толкова важни предложения, отнасящи се до права на хората като обезщетения на близки на починали при ПТП, да се решават ей така. Проблемът е липсата на дебат и честното отношение“, смята омбудсманът.   „Остава впечатлението, че институциите взимат най-лесното решение - да ударят гражданите с теслата. Взимат се решения на тъмно. Да, има европейска директива, която слага лимит на тези обезщетения, но той е 10 милиона лева. Може да се търси справедливо решение, а не да се наказват тези, които вече са наказани със загубен близък. Много са недодялани тези текстове. Хората се питат защо въобще да плащат Гражданска отговорност“, каза още Манолова.    ", "date": "2018.11.05", "title": "Мая Манолова за отнетия й автомобил на НСО: Искат да ме спрат!"}
{"url": "http://epicenter.bg/article/Toplata-esen-prodalzhava-do-20-noemvri/167375/2/0", "text": "\"Нощното изстиване води до по-ниски сутрешни температури. Все още не могат да се образуват тези тежки версии, типични за ноември, декември и януари. Така ще се задържи обстановката и следващите няколко дни - на много места в котловините ще има ниска облачност, а в планините ще е слънчево. Но температурите ден след ден ще се понижават и главно ще са между 13-18 градуса. Това са сравнително високи температури. До средата на ноември времето ще е спокойно, почти без валежи\".   Това каза дежурната синоптичка на НИМХ Анастасия Стойчева в ефира на БНТ. Тя допълни, че времето ще остане без значителна промяна през следващите дни - в равнините ще има ниска облачност и мъгли, а в планините повече слънце. Температурите плавно ще се понижават и до края на седмицата ще са в интервал 13-18 градуса.   \"Юни и юли бяха много валежни - натрупаха се валежните стойности за почти цялата година\", заяви тя. \"Сутрешните температури ще са малко по-ниски, но отново малко над нормата. По-голямата част от Централна Европа, включително и ние, оставаме все пак в по-високи температури. Спокойно, есенно време\", допълни Стойчева за прогнозата за месец ноември. Тази седмица ще имаме наднормени температури, времето наистина остава топло за месеца. До около 20 ноември ще останем в топлата есен, увери синоптикът.     \"До около 20-ти ноември ще останем в по-топлата есен. Когато има повече прахови частици, има и по-голяма възможност за мъгла, защото те с по-прашния въздух са свързани. Сняг не се вижда до близките дни. Най-ниските очаквани температури са от -7 до -2 градуса\", завърши тя.", "date": "2018.11.05", "title": "Топлата есен продължава до 20 ноември"}
{"url": "http://epicenter.bg/article/Protestat-sreshtu-Valeri-Simeonov-prerastva-v-avtoshestvie/167376/2/0", "text": "  Трета седмица не спират протестите на родителите на деца с увреждания. Те настояват за оставката на вицепремиера Валери Симеонов.   Обявно е, че демонстрацията днес ще премине по-необичайно - под формата на автошествие в София, което ще тръгне в 18.30 ч. от Министерския съвет и ще продължи до НДК, предаде bTV.   Въпреки че Валери Симеонов се извини за думите си към майките на деца с увреждания, протестиращите продължават да настояват той да се оттегли от поста си.   Пакетът от закони, който касае хората с увреждания, трябва да бъде приет в най-скоро време.  ", "date": "2018.11.05", "title": "Протестът срещу Валери Симеонов прераства в автошествие"}
{"url": "http://epicenter.bg/article/Makedonski-zhurnalist--Targoviyata-s-balgarsko-grazhdanstvo-e-dobre-razvit-biznes--a-ne-patriotizam/167377/2/0", "text": "  „Това от години е добре развит бизнес в Македония. Очевидно и в България. Посредници бяха разни адвокати, хора с някакви канцеларии, които свободно се рекламират в медиите в Македония, че посредничат и гарантират издаването на български паспорти. Това бяха главно офиси, отворени в източна Македония – в Делчево, Берово, Струмица, Щип, вероятно и в Скопие. Буквално свободно се развиваше тази т.нар. „търговия”. Рекламите главно бяха, че се гарантира жителство и накрая документ – паспорт”, заяви Дамовски пред бТВ.   Той е на мнение, че рекламите са били главно обяви във вестниците и в специализирани сайтове за обяви, където е имало телефони и услугите, които предлагат посредниците.   „При вас са замесени хора от държавната администрация. Тука са замесени – ние ги наричаме „мешетари” – разни бизнес посредници, които просто надушиха добра и лесна печалба и влязоха в тази работа. Очевидно имат и добри връзки с България – с посредници от България или директно с държавните служители, това не го знаем. И просто работата си вървеше без никакъв проблем”, каза Дамовски. Според него от македонска страна не е имало официална информация за акцията и разследването в Държавната агенция за българите в чужбина.   „Албанци са се сдобивали с такива документи. Как да ви кажа – това не е въпрос на някакъв патриотизъм, не е някакъв национален въпрос – това при нас беше и все още е въпрос на бедност, въпрос на икономика. Хората просто бяха принудени спасяват достойнството си, да си търсят работа на големия европейски пазар в Германия, Италия, Швейцария. И тук няма значение, дали някой е македонец, албанец, сърбин, молдовец, украинец, пък се чувства по произход българин. А просто целта беше да си намери работа”, допълни Дамовски.   „Имаше само изявление от говорителя на правителството на Македония за това, че доколкото има запитване от българска страна за общо разследване, те ще се включат в тези разследващи действия. Няма инициатива от наша страна за разследване на целия този очевидно нелегален бизнес. И това, което е най-важното – думите на вашия министър на правосъдието за смяната на критериите, така че да се прекрати този нелегален канал за издаване на такива документи”, коментира Дамовски.", "date": "2018.11.05", "title": "Македонски журналист: Търговията с българско гражданство е добре развит бизнес, а не патриотизъм"}
{"url": "http://epicenter.bg/article/Vasil-Vasilev--Kakvo-spechelihme-ot-razbivaneto-na-sluzhbite-za-sigurnost/167379/2/0", "text": "Погромът над българското разузнаване и контраразузнаване. За какво ни беше, какво спечелихме от разбиването на службите за сигурност и каква е разликата между комунистическото и демократическото разузнаване ? Бригаден генерал Стефан Стефанов, дългогодишен бивш заместник - директор на Военното разузнаване и полк. Чавдар Петров, дългогодишен бивш заместник-началник на контраразузнаването са гости на Васил Василев в “ Не се страхувай “ , днес от 20.00 по Евроком. Защо правителството взема решения, които са в противоречие с интересите и желанието на мнозинството от българския народ. Защо ни присъединява към Световния пакт за миграция, който предполага нахлуване на безконтролно много мигранти от Африка и Близкия изток у нас ? Защо не оттегля подписа си под Истанбулската конвенция, защо допуска разюздана джендърска и хомосексуална пропаганда у нас ? И не е ли време опозицията да влезе в ролята си на гарант срещу неоправдани и противоречащи на интересите на решения на властта, като отсега обяви, че ще ги отмени, когато дойде на власт ? Василев се спира и на два сходни, но различно третирани случаи на корупция в правителството. Ако ръководството на Агенцията за българите в чужбина бе арестувано, директорката на Центъра за човешки ресурси си подаде спокойно оставката и тихо напусна апетитния пост. Защо Брюксел гледа с такова безразличие на случаи, при които се прахосват огромни средства от Европейския съюз ? Това жест към правителството ли се смята ?  Срещата на четиримата балкански лидери във Варна е много положително събитие. Похвални са и усилията на Борисов за развитието на регионалната сигурност и сътрудничество. Но какво общо има Израел с това ? Защо Нетаняху участва на срещата във Варна ? Всичко това в “ Не се страхувай “ с Васил Василев, довечера, 20.00 по Евроком.", "date": "2018.11.05", "title": "Васил Василев: Какво спечелихме от разбиването на службите за сигурност"}
{"url": "http://epicenter.bg/article/BSP-Sofiya-startira-ednochasovo-sedmichno-predavane--quot-Sofiyska-tribuna-quot--po-radio--quot-Fokus-quot-/167380/2/0", "text": "Началото ще бъде поставено днес от 17,00 до 18,00 часа.   Гости на старта на предаването ще бъдат председателят на БСП - София Калоян Паргов и бившият министър на културата Георги Йорданов. Слушателите ще имат възможност да чуят от първо лице коментар за миналото и настоящето на София, както и интересни факти, свързани с това какво е планирано да се случи в града ни.   Предаването на БСП - София \"Софийска трибуна\" ще се излъчва всеки понеделник от 17,00 до 18,00 часа по радио \"Фокус\".", "date": "2018.11.05", "title": "БСП-София стартира едночасово седмично предаване \"Софийска трибуна\" по радио \"Фокус\""}
{"url": "http://epicenter.bg/article/Smilov--NS-mozhe-da-predpriema-distsiplinirashti-merki--za-da-osiguri-kvorum--no-tova-ne-e-reshenie/167383/2/0", "text": "Парламентът може да предприема дисциплиниращи мерки, за да осигури кворум, но тези мерки не са решението на проблема, защото е важно дали има достатъчна подкрепа зад управляващите и кой осигурява тази подкрепа. Това каза политологът Даниел Смилов в сутрешния блок „Добро утро, България“ на Радио \"Фокус\".   Според него целта на опозицията е да доведе до падане на правителството или до преформатирането му като правителство на малцинството. „Сегашната управленска ситуация е много интересна. Премиерът Бойко Борисов разчита на доста парламентарни групи за подкрепа на своето трето правителство. Досега можеше да разчита и на ДПС по ключови въпроси. Данъчната политика трудно би била възможна в настоящия й вид без ясно заявената подкрепа на ДПС. Оттеглянето на тази подкрепа е сериозен политически сигнал, който предизвиква и трусовете във властта и предоговаряне на политическия формат“, обясни Даниел Смилов.   Той каза още, че в западните демокрации от САЩ до страните от ЕС също се наблюдава сериозна поляризация на политическите процеси, която е свързана с радикализация. Въпреки това либералната демокрация не е застрашена, обясни той.   В Източна Европа, обаче целият демократичен модел може да пострада заради авторитарните тенденции и поемането на властта от политически сили, които започват да преформатират конституционния ред, допълни политологът.   Парламентаризмът допуска бойкотирането на работата на НС чрез липса на кворум като извънредна мярка, каза още Смилов. Трябва да се оцени риска и да се направи балансът, когато се предприемат тези действия. От една страна ако натискът е достатъчно ефективен, за да доведе до падане на правителството или негово преформатиране, това би била точка, отбелязана от опозицията. Ако процесът се проточи, ако коалицията се стабилизира, бойкотът вече ще изглежда безсмислен от една страна, от друга ще влезе в разрез с основния принцип на парламентаризма за решаване на проблемите в самата зала. В този смисъл бойкотът е рисков ход от страна на опозицията, тя поема отговорността си за него. Той е мярка, която е извънредна и в никакъв случай не може да се мисли като за някакъв рутинен инструмент в политиката. Сред държавите, които са прибягвали до такъв тип бойкоти, нито една не е сред държавите, които наричаме „утвърдени демократи“.   На Балканите са доста популярни тези мерки: в Черна гора, в Македония дълго време опозициите бойкотираха парламента. Самият факт, че нещо такова се случва е индикация за недостатъчна стабилност на демократичния модел.  ", "date": "2018.11.05", "title": "Смилов: НС може да предприема дисциплиниращи мерки, за да осигури кворум, но това не е решение"}
{"url": "http://epicenter.bg/article/Povecheto-grazhdani-na-ES-izpitvat-nostalgiya-po-minaloto--sochi-prouchvane/167393/2/0", "text": ", отколкото на настоящето и са скептични към имиграцията и членството в Европейския съюз, показват резултатите от проучване, разпространени днес, предаде ДПА, цитирана от Дарик. Фондация \"Бертелсман\", независима изследователска група, свързана с медийната империя \"Бертелсман\", е извършила анкетата през юни сред 10 885 души в Германия, Франция, Испания, Италия и Полша. Резултатите показват, че В Германия те са 61 на сто.  смятат, че имигрантите не желаят да се интегрират в обществото. На това мнение са 63 процента от онези, които не чувстват носталгия. Носталгията е белег за голяма несигурност в обществото, каза Изабел Хофман, съавторка на изследването. Фондацията посочи, че допитването е проведено в петте най-големи членки на ЕС и че то е представително за общността като цяло.", "date": "2018.11.05", "title": "Повечето граждани на ЕС изпитват носталгия по миналото, сочи проучване"}
{"url": "http://epicenter.bg/article/Maya-Manolova-tragva-s-avtobus-za-sreshta-s-mladite-ombudsmani-na-Stara-Zagora/167344/2/0", "text": "Днес в 9.00 часа от Централна автогара - София с автобуса за гр. Бургас от сектор 25, омбудсманът Мая Манолова ще отпътува за гр. Стара Загора, където ще участва в официалната церемония по обявяване избора на Млад омбудсман в Града на липите.   За това съобщиха от пресофиса на националния омбудсман. Около 11.15 часа се очаква тя да пристигне на Автогара Стара Загора. По-късно, от 12.30 часа в тържествената зала „Славейков“, в Общината Манолова ще поздрави новите млади омбудсмани.  С ъбитието се организира от обществения посредник на гр. Стара Загора Надежда Чакърова - Николова и в него ще участват още кметът на Общината Живко Тодоров, председателят на Общинския съвет  Таньо Брайков , представители на Регионалния инспекторат по образованието, Младежки общински съвет, Общински детски съвет, представители на училищни съвети и парламенти в града, младежки организации, граждани и др.          ", "date": "2018.11.05", "title": "Мая Манолова тръгва с автобус за среща с младите омбудсмани на Стара Загора"}
{"url": "http://epicenter.bg/article/Fandakova--Obshto-26-uchilishta-i-detski-gradini-shte-badat-modernizirani-po-OP-Regioni-v-rastezh-/167400/2/0", "text": "Общо 26 училища и детски градини ще бъдат модернизирани по оперативна програма „Региони в растеж“. Това съобщи кметът на София Йорданка Фандъкова на проверката на строителните дейности на 62-ро училище „Христо Ботев“ в кв. \"Обеля\", предаде агенция „Фокус“.   „Повечето дейности ще бъдат приключени в края на следващата година. Стойността на договора по проекта с Министерството на регионалното развитие е над 63 милиона лева, като 58 милиона са безвъзмездно европейско финансиране. Останалите са финансирани от бюджета на Столична община. Това е първият много голям проект, който цели цялостна модернизация на детски градини и училища и за първи път включително и дворовете. Европейските проекти ни позволяват да включим цялостна модернизация. Между 40-60 % са спестяванията, които очакваме да има след цялостното саниране и въвеждането на мерки за енергийна ефективност в тези училища и детски градини. Това е и важна мярка за борбата с климатичните промени и съответно за по-чист въздух в София“, обясни Фандъкова.   „В пет столични района, четири от които са жилищни райони – \"Илинден\", \"Връбница\", \"Надежда\" и \"Красна поляна\" и Френската гимназия в район \"Средец\" в рамките на две-три години трябва този проект да се финализира, надявам се успешно, и да са доволни децата, учителите и родителите“, допълни още кметът на София.  ", "date": "2018.11.05", "title": "Фандъкова: 26 училища и детски градини ще бъдат модернизирани по ОП„Региони в растеж“"}
{"url": "http://epicenter.bg/article/Prof--Rumen-Gechev--/167404/2/0", "text": "Развитие на икономиката чрез инвестиционен фонд, в който има 1,2 млрд. лв., един учебник по предмет за всички ученици, който да е безплатен, минимална пенсия от 640 лв., преизчисляване на пенсиите и въвеждане на прогресивно подоходно облагане.   Това са част от мерките, заложени в алтернативния бюджет на БСП, който бе представен пред представители на синдикатите, работодателските организации, организации на пенсионери, лекари, учители и др.   \"В алтернативния бюджет връщаме формирането на инвестиционен фонд в бюджета, като за 2019 г. залагаме 1,2 млрд. лв. – 500 млн. лв. за инфраструктура и 700 млн. лв. за слаборазвитите региони\", заяви депутатът от „БСП за България“ проф. Румен Гечев, цитиран от \"Фокус\". „Основата разлика между алтернативния бюджет и бюджета на ГЕРБ и неговите сателити е фундаментална. Тя се състои в това, че ние предлагаме европейски подход и обвързването на бюджета с икономическото развитие на страната. А нашите колеги разглеждат бюджета като счетоводен документ, който трябва да гарантира само добро функциониране на държавата“, продължи той. Проф. Гечев посочи, че към момента правителството не е ангажирано с нито един голям инвестиционен проект за разлика от високо развити страни, които залагат значими капиталови разходи за крупни инвестиционни проекти.  Проф. Гечев припомни, че управляващите от ГЕРБ от 2009 г. досега са били заложили 48 млрд. лв. като капиталови разходи. „А към момента те са инвестирали 38 млрд. лв., което според нас е икономическо престъпление“, бе неговата оценка. „От тази гледна точка, нашето предложение е значително увеличаване на средствата за социални програми при увеличение на бюджетните приходи“, каза още проф. Гечев. Според него ситуацията с чуждестранните инвестиции е \"пълна катастрофа\".   В алтернативния бюджет предлагаме един учебник по един предмет за клас за всички ученици от 1 до 12 клас, който да е безплатен, обясни бюджетната политика на БСП в областта на образованието депутатът от ПГ на „БСП за България“ Ирена Анастасова. Споре нея това ще струва 52 млн. лв. „Заделяме 20 млн. лв. за Националната библиотека – считаме, че това е крайно необходимо, защото всички сме наясно с проблемите там. Както и 60 млн. лв. за Селскостопанската академия. Залагаме допълнителни средства и за БАН и Висшите училища“, каза още Анастасова. Средствата за здравеопазване, предвидени в алтернативния бюджет, представи депутатът от левицата проф. Георги Михайлов. „Предлагаме по отношение на бюджета на НЗОК да бъдат създадени два фонда – Фонд за неосигурени с около 20 млн. лв. в началото и Фонд за пенсионери и деца. Освен това смятаме, че трябва да бъдат увеличени и средствата за доболничната помощ. В областта на НЗОК смятаме, че трябва да бъдат променени и условията за заплащането на клиничните пътеки“, каза проф. Михайлов. Във връзка с бюджета на Министерството на здравеопазването той обясни, че трябва да се дадат повече средства за общинските болници. „Особено важно е да се вложат средства и за развитието на профилактични програми за ранна диагностика и активно лечение. Трябва да се вложат средства и в електронните регистри на заболяванията. Подкрепяме идеята и за създаването на Детска специализирана национална болница“, изтъкна той.   В алтернативния си бюджет от БСП предлагат още минималната пенсия от 1 януари 2019 г. да бъде 640 лв. и въвеждането на прогресивен данък.   „По отношение на политика по доходите предлагаме максимален размер на месечно осигурителния доход – 3900 лв. и минимална работна заплата от 1 януари 2019 г. – 640 лв., което е 60% от средната работна заплата за последните 12 месеца. Предлагаме въвеждане на прогресивно подоходно облагане за физическите лица. Предлагаме и първите стъпки към семейно подоходно облагане – родителите да приспадат за всяко дете до 50 лв. от дължимия месечен данък. Допълнително по отношение на ДДС предлагаме две диференцирани ставки – едната е на лекарствата от 20% на 10% и една на хляба – от 20% на 5%. Запазваме ставката на корпоративния данък на 10%“, обяви главният експерт в направление „Публични политики“ към НС на БСП Пламен Милев. Той посочи, че във връзка с прогресивния данък БСП предлага следната скала – запазване на ставката от 10% за работещите по трудово правоотношение до размер с тримесечна данъчна основа до размера на максимално осигурителния доход. „Над него предлагаме скала, която се движи със стъпка 1300 лв. и нараства с 2,5%“, каза още Милев и посочи, че аналогична на тази скала се предлага и по отношение на доходите върху годишна данъчна основа.  „В резултат на тези мерки приходите, които прогнозираме, че ще бъдат получени са – от преки данъци допълнително над 2,3 млрд. лв. – 700 млн. от корпоративни данъци и 1,6 млрд. от данъка върху доходите на физическите лица. Очакваме и увеличаване на приходите на социално и здравно осигуряване – осигурителните вносни за държавно и обществено осигуряване очакваме да се увеличат с 388 млн. лв. и здравноосигурителните вноски с 144,6 млн. лв.“, обясни той. Милев посочи, че над 3,2 млрд. лв. е общият размер на приходите, които алтернативният бюджет ще реализира повече. „А общият размер на разходите ще е над 46,4 млрд. лв.“, коментира той.  ", "date": "2018.11.05", "title": "Проф. Гечев: Предлагаме инвестиционен фонд от 1,2 млрд. лв. да подпомага развитието на икономиката"}
{"url": "http://epicenter.bg/article/Kralitsata-s-nevizhdan-zhest-kam-Megan--narushi-protokola-i-pokani-mayka-y-na-koledna-vecherya-v-Dvoretsa/167388/10/99", "text": "Ясно е, че Меган Маркъл е едно от големите изключения в британското кралско семейство. А Елизабет Втора я прие с отворени обятия, нещо което никой не очакваше. През пролетта Меган официално стана част от най-известната фамилия в света, а 92-годишната кралица не спира да прави мили жестове в нейна чест.    Разбира се, че всеки брак е низ от компромиси и разбирателство. Но когато обикновен човек влиза в кралското семейство, се предполага, че неговите роднини ще се наложи да правят повече компромиси. И разбира се, да свикват с отсъствието на този член от техния род. И когато ставаш снаха на кралица Елизабет, е ясно, че оттук нататък всички важни празници като Коледа, ще трябва да прекарваш с нея и далеч по-малко със своите родители. Само че Меган и тук прави страхотно изключение.    Миналата година Маркъл бе първият човек, който не е от кралско потекло, прекарал Коледа с кралицата и цялото кралско семейство. А тази година Елизабет отново ще престъпи протокола и според източници тя е поканила майката на Меган в двореца, за да бъдат заедно на празника. Това не се е случвало никога в кралското семейство, дори и на другата снаха Кейт. Разбира се, близките и роднините на придошлите в семейството винаги са поканени на сватбите и кръщенетата, но никога на Коледа и Великден.   Причината е наистина умилителна. Според източници Елизабет Втора изпитва огромно уважение към Меган и би искала тя да се чувства добре. Причината да покани майка ѝ, че Маркъл няма други роднини в Англия, докато Кейт има подкрепата на цялото си семейство, което винаги е близо до нея.  Източник: woman.bg", "date": "2018.11.05", "title": "Кралицата с невиждан жест към Меган, наруши протокола и покани майка й на коледна вечеря в Двореца"}
{"url": "http://epicenter.bg/article/s/167413/10/100", "text": "Дори 21 години след смъртта на Даяна продължават да излизат наяве неизвестни факти за британската принцеса. Съвсем наскоро се появи странна картичка, която тя изпратила на загадъчен мъж.   За бележката се разбра, след като бе обявена за продан на търг с първоначална цена между 600 и 900 британски лири.   Скандалното в картичката са самата снимка и надписът към нея, които принцеса Даяна собственоръчно е написала и изпратила на… Тони. От текста става ясно колко „грубовато” чувство за хумор е имала Даяна.   На картичката е изрисувана спящата красавица. А текстът към нея гласи „Малко убождане в ръката изпрати Спящата красавица да спи”. Според близки до принцесата на Уелс тя визирала „убождането в ръката” с приема на наркотици.   Освен това в „грубоватата” шега пише още, че „само големите трябва да останат будни”.   Посланието, което принцесата допълнила със собствения си почерк гласи: „Тони, честит рожден ден на 5-ти. От Даяна”.   Според запознати въпросният Тони е Антъни Браудж, който бил счетоводител и доверен служител на кралската особа.    Придворни от Бъкингамския дворец твърдят, че принцесата всяка година на Коледа е слагала чорапи над камината, в които принцовете Уилям и Хари да търсят подаръците си. „Веднъж в чорапа на Хари бе сложила изкуствени кучешки лайна. Изненадващо е, че Хари ужасно много ги хареса и се закани да ги „приложи” само и единствено на баба си, кралица Елизабет II”, разкрива придворен от двореца.   Всички бивши служители на двора обаче са категорични, че грубоватите и понякога нецензурни шеги принцеса Даяна е „прилагала” само на изключително близки хора, ето защо тази нейна черта от характера оставала незабелязана за широката общественост.    Източник: Блиц  ", "date": "2018.11.05", "title": "Продават на търг картичка с нецензурно съдържание, подписана от Даяна "}
{"url": "http://epicenter.bg/article/Pamela-Andersan--Dvizhenieto--MeToo-mi-idva-v-poveche-/167417/10/100", "text": "На звездата     движението #MeToo ѝ идва малко в повече, защото жените сами трябва да знаят как да се пазят и да не попадат в конфузни ситуации, съобщава Контакмюзик, цитирайки интервю на актрисата в австралийското телевизионно предаване \"Шейсет минути\". \"Навярно ще ме убият за тези мои думи, но тук ще цитирам заръките на майка ми - \" \". \r\n \r\n \r\n \r\n \r\n  счита движението за \"       \" и изрази критичното си отношение към него заради вредите, които може да нанесе на силния пол.   \"Аз също по същество съм феминистка, но не отивам до крайност, както последователките на  . Тяхното е третата вълна на феминизма, който става досаден и парализира мъжете\".   Източник: Дарик", "date": "2018.11.05", "title": "Памела Андерсън: Движението #MeToo ми идва в повече "}
{"url": "http://epicenter.bg/article/Lyubimiyat-tsvyat-na-Megan-olitsetvoryava-uverenost-/167439/10/84", "text": "Ако наистина следите модните решения на херцогинята на Съсекс, със сигурност сте забелязали, че тя почти винаги залага на един цвят. Още откакто светът обърна поглед към нея и тя застана гордо до любимия си Хари, Меган носи тъмносини тоалети и аксесоари.    Цветът, известен още като \"navy blue\", я съпровождаше под формата на дрехи и в най-големия ѝ кралски ангажимент досега - визитата в Австралия. Последният ден от нея тя заложи на тъмносин аутфит от дълга пола на Givenchy и блуза, както и на елегантна рокля на Стела Маккартни - два пъти тъмносиньо в един ден.    Според психолога Карън Халър този чест избор на един и същ цвят си има своето съвсем логично обяснение. Причината за любовта на Меган към този нюанс е, че той ѝ вдъхва увереност и я кара да се чувства повече като част от новото ѝ семейство, което е коренно различно от това, в което е израснала.   Според психолога тъмните нюанси на синия цвят са свързани със самоувереността, доверието, логиката и познанието. То олицетворява отговорността и професионализма, но в същото време не е толкова строг, колкото черният. Може би точно поради тази причина подсъзнателно Меган е искала да заложи на този цвят. Източник: woman.bg", "date": "2018.11.05", "title": "Любимият цвят на Меган олицетворява увереност и самочувствие"}
{"url": "http://epicenter.bg/article/Zlatnite-momicheta-shte-tantsuvat-po-muzika-na-Ara-Malikyan/167395/8/0", "text": " гостува на Златните момичета на България часове преди концерта си в София. Гимнастичките от Националния отбор по художествена гимнастика са фенове на арменския цигулар и го поканиха на своя тренировка да се запознаят с него на живо.   Освен личното запознанство грациите ни искаха да му представят две съчетания, които подготвят по негова музика. Индивидуалните състезателки  подготвят композиции по музиката на Misirlou и Kashmir, с които следващата година ще се явяват на състезания. „Харесахме музиката му за това, че има много акценти, че е енергична, силна, драматична.“, казва Петя Борисова, която подготвя съчетанието с обръч по мелодията на Kashmir.   \"Когато ги гледах, просто забравих за музиката, само им се наслаждавах. Невероятно е! Трудно е да осъзнаеш, че толкова добри спортисти и артисти използват твоята музика за свое вдъхновение. Много съм развълнуван и вдъхновен\", каза пък Ари Маликян за момичетата пред btv.   Ара получи   от всички състезателки и треньорки на отбора, а две малки гимнастички му подариха рисунки, с които той не се раздели до последно.", "date": "2018.11.05", "title": "Златните момичета ще танцуват по музика на Ара Маликян"}
{"url": "http://epicenter.bg/article/Trima-prezidenti-prisastvaha-na-predstavyaneto-na-knigata-na-Hristo-Stoichkov/167412/8/0", "text": "  Камата категорично заяви, че всичко, написано в книгата, е истина и не е спестил нищо на читателите.   \" , заяви Камата.   Книгата е в съавторство с журналиста Владимир Памуков, а на представянето присъстваха много колеги и приятели на Стоичков, които той е натрупал с годините. Специален гост пък бе реферът Урисар Аспитарте, който Камата настъпи през 1990 г. и получи сурово наказание.   От футболните среди на тържеството присъстваха Наско Сираков, Гриша Ганчев, Тодор Батков, Георги Иванов - Гонзо, Христо Бонев, Петър Зехтински, Пламен Марков, Димитър Пенев и много други, съобщава bTV.   \" , добави Камата.   Съдията Урисар Аспитарте беше специален гост на представянето на автобиографичната книга на Христо Стоичков, която вече е на пазара.   Урисар Аспитарте е реферът, който през 1990 година в мач за Суперкупата на Испания между Барселона и Реал Мадрид, Камата настъпва, а след това получава тежко наказание. Историята е емблематична за миналото на Христо Стоичков.   Урисар Аспитарте направи голям подарък на носителя на Златната топка при представянето на книгата \"Христо Стоичков. Историята\", като му подари жълтия и червения картон, които му е показал, предаде Gong.bg.   „Имам голям опит и имам заслуги, които надминават това настъпване. Но нещата така се раздухаха, че мои близки се обаждаха да ме питат за здравето. Моите впечатления към Стоичков до онзи момент не бяха най-добрите, така да се каже. Той имаше голям хъс, много спортна злоба и вулканичен характер, затова беше трудно да му съдийстваш“, сподели реферът.   „Връщайки се към онзи ден, си спомням едно остро влизане на Чендо в краката на Стоичков, но не вдигнах картон. Йохан Кройф протестираше, казах му да не го прави, заради напрежението. Той искаше да накара и публиката да протестира. Казах му, че ще го изгоня. Извадих червен картон на Кройф, дойде после Стоичков и направи един жест за испанците, който означава - много нахален, много нагъл. В този момент ме заобикалят от Барселона. Тогава Христо се приближи и ме настъпи, наложи се да ми окажат помощ, започнах да куцам, това се вижда и на видеото“, припомни си случката съдията.   „Тогава наказаха Христо за 6 месеца, първоначално, и ме викаха няколко пъти да обяснявам. Той се разкая след това, затова винаги съм го защитавал и му намалиха наказанието. След това участвах в няколко предавания с него и трябва да кажа, че имате една великолепна личност извън терена. Това ми даде възможност, аз и други в Европа, да опознаем какъв отзивчив човек е Христо извън терена“, допълни реферът.     Христо Стоичков подписа за ден 2000 книги!, съобщава в. „Труд“. Звучи невероятно, но е факт. Още с кацането на българска земя от Лондон кавалерът на „Златната топка“ взе стая в хотел „Маринела“, където със златен писец трябваше да сложи 300 автографа. В неделния ден подписването продължи на „шеста скорост“. Повечето екземпляри от автобиографията „Историята“ са поименни и съответно всеки с лично пожелание.   „Тази книга означава много за мен, а още повече, че ще я представя редом с моите приятели през годините, които никога не са ме предали“, каза Стоичков около полунощ, след като разписа и последната останала на масата „История“.   Веднага след представянето на своята \"История\" Стоичков заминава за Маями, където работи като анализатор на американския тв гигант „Унивижън“.  ", "date": "2018.11.05", "title": "Фурор! Трима  президенти и над 400 гости почетоха представянето на книгата на Христо Стоичков(Видео)"}
{"url": "http://epicenter.bg/article/Grisho-se-srina-v-klasatsiyata-na-svetovnata-ranglista--ostava-izvan-Top-10/167432/8/0", "text": "Официалният сайт на АТР потвърди лошата новина за Григор Димитров, която беше ясна след отпадането му в третия кръг на турнира в Париж. Днес беше публикувана новата ранглиста и в нея Гришо се срива от десето на 19-о място.   В актива си Григор има 1835 т. За последно Димитров беше извън световния Топ 10 на 14 август 2017 г., когато заемаше 11-а позиция. Българинът не е бил по-ниско класиран в ранглистата от 3 октомври 2016 г., когато заемаше 20-о място. Официално на върха на класацията на АТП се завръща Новак Джокович, който измества Рафаел Надал. Сърбинът е с 8045 т., а испанецът има 7480. Топ 10 допълват Роджър Федерер, Хуан Мартин дел Потро, Александър Зверев, Кевин Андерсън, Марин Чилич, Доминик Тийм, Кей Нишикори и Джон Иснър.   Шампионът от Париж Карен Хачанов се изкачва със седем позиции до 11-о място. При българите Димитър Кузманов прогресира с 10 позиции до №289. Александър Лазов е 411-и, а Александър Лазаров е №628.   Източник: Блиц", "date": "2018.11.05", "title": "Официално! Гришо се срина в класацията на световната ранглиста, остава извън Топ 10"}
{"url": "http://epicenter.bg/article/-Nezavisimaya-gazeta-quot--Rusiya-i-SASht-shte-obsadyat-Tretata-svetovna-na-100-godishninata-ot-kraya-na-Parvata/167367/7/0", "text": "Първата световна война ще даде повод на Русия и САЩ да обсъдят Третата, пише вестник “Независимая газета в своя водеща статия.   След като САЩ обявиха оттеглянето си от Договора за премахване на ракетите със среден и по-кратък обсег (ДРСМО), стана очевидно, че съдбата му може би е основната тема на срещата на президентите Владимир Путин и Доналд Тръмп в Париж - в рамките на 100-годишнината от края на Първата световна война, предава \"Фокус\".   Отношенията между двете страни, усложнени от липсата на разбирателство по редица въпроси от международния дневен ред, изглежда са лишени от възможност да постигнат компромис. А именно такива перспективи в западната експертна среда предвиждаше диалога за стратегическа стабилност в навечерието на преговорите в Хамбург през 2017 г. Но мястото, където ще се проведе следващата среща между Путин и Тръмп, вдъхва надежда, че все още има шансове да се разберат един-друг. Както казват интервюираните в Париж, Франция е готова да стане посредник между Русия и Съединените щати по всеки въпрос.   \"Ние сме убедени, че диалогът допринася за процеса на изграждане на мир\", каза Кристиан Камбон – председател на Комисията по външни работи и отбрана на среща с руски журналисти в Париж във френския Сенат, в отговор на въпроса от вестника. - Ако САЩ и Русия искат диалог, мисля, че те вече са достатъчно зрели, за да говорят за нещо помежду си. Въпреки това, ако френската страна може да помогне за провеждане на този диалог или за установяване на взаимно разбирателство, ние ще сме много доволни от това. Винаги правим това от сърце и с уважение към участващите страни. Ние уважаваме както Москва, така и Вашингтон. \"    ", "date": "2018.11.05", "title": "“Независимая газета\": Русия и САЩ ще обсъдят Третата световна на 100-годишнината от края на Първата"}
{"url": "http://epicenter.bg/article/Partnyorite-na-Merkel-gubyat-tri-ministerstva-v-koalitsiyata-v-Bavariya/167368/7/0", "text": "Германският Християнсоциален съюз (ХСС) ще трябва да предаде контрола над три ключови министерства в провинция Бавария на новия си коалиционен партньор - \"Свободните избиратели\", съгласно условията, договорени на среща днес, предаде ДПА, като се позова на източници, участвали в нея. Партньорите на национално ниво на Християндемократическия съюз (ХДС) на Ангела Меркел бяха принудени да влязат в коалиция със \"Свободните избиратели\" след понесената загуба на регионалните избори на 14 октомври.   \"Свободните избиратели\" ще получат три министерства в новото правителство - на културните въпроси, икономиката и околната среда, заявиха източниците. Съгласно условията за коалиционния договор, одобрен и от двете партии, \"Свободните избиратели\" ще имат също петима членове на кабинета и двама държавни секретари. Лидерът на ХСС, министърът на вътрешните работи на Германия Хорст Зеехофер похвали новата коалиция преди днешното съвместно заседание на борда и парламентарната група на партията. По думите му тя вече е постигнала \"значителни резултати\" и е \"много добър пример как да се съставя правителство - за кратко време и с висока дисциплина\". Той добави, че ще направи съобщение за собственото си политическо бъдеще след 12 ноември. Преди той бе казал, че ще поеме отговорност за изборната загуба на ХСС. Подкрепата за ХСС падна с над 10 пункта до 37,2 процента и ги принуди да търсят партньор, за да управляват. Според източниците на ДПА главните приоритети на коалицията ще бъдат допълнителна финансова помощ за семейства с малки деца и намаляване на щетите върху околната среда, например чрез ограничаване на използването на земя.    ", "date": "2018.11.05", "title": "Партньорите на Меркел губят три министерства в коалицията в Бавария"}
{"url": "http://epicenter.bg/article/Sled-rerferendum--Nova-Kaledoniya-ostava-vav-Frantsiya-/167378/7/0", "text": "Нова Каледония остава във Франция. Това решиха на референдум жителите на архипелага. Дългоочакваният референдум сложи край на 30-годишния процес на деколонизация. Избирателите в тихоокеанската територия, която и досега се ползваше със значителна степен на самоуправление, трябваше да отговорят на въпроса \"Искате ли Нова Каледония да получи пълен суверенитет и да стане независима“?  \"Гласоподавателите получиха възможност да направят суверенен избор и с пълното съзнание за отношенията между Нова Каледония и Франция. Мнозинството от тях заяви желанието си Нова Каледония да остане френска. Трябва преди всичко да изразя огромната си гордост, че преминахме заедно този исторически етап\", заяви президентът на Франция Еманюел Макрон.", "date": "2018.11.05", "title": "След рерферендум: Нова Каледония остава във Франция "}
{"url": "http://epicenter.bg/article/Kitayskiyat-prezident-Si-Tszinpin-obeshta-po-niski-mita-i-po-golyam-vnos-v-dalgosrochen-plan/167387/7/0", "text": "Китай ще намали тарифите за внос и ще продължи да разширява достъпа до вътрешния пазар, обеща в понеделник президентът Си Цзинпин при откриване на търговско изложение в Шанхай, като в същото време повиши оценката си за вноса на страната през следващите години, съобщава Ройтерс, цитиран от БНР.   Китайското международно импортно изложение (CIIE) ще се проведе между 5-и и 10-ти ноември и се очаква да привлече хиляди чуждестранни компании заедно с китайски купувачи, за да демонстрира потенциала за внос на втората по големина икономика в света в момент, когато Китай продължава да бъде въвлечен в търговска война със Съединените щати.   Си Цзипин също така заяви, че очаква Китай да внесе през следващите 15 години стоки на стойност 30 трлн. щатски долара и услуги в размер на 10 трлн. долара. През миналата година китайският президент изчисли, че в неговата страна ще бъдат внесени чуждестранни стоки за 24 трлн. долара в рамките на следващите 15 години. Трябва да се има предвид, че Китай внесе през 2017-а година стоки и услуги за 1,84 трлн. долара, което беше с 16%, или с 255 млрд. долара повече, отколкото година по-рано. Вносът на американски стоки и услуги пък беше в размер на около 130 млрд. долара.   Важно е да се отбележи, че на голямото събитие в Шанхай няма да присъстват никакви висши официален представител на САЩ.   Според Си Цзинпин изложението CIIE показва желанието на Китай да подкрепи световната свободна търговия, добавяйки, но без да споменава Съединените щати, че страните по света трябва да следват политики на отвореност и да се противопоставят на протекционизма.   Той отбеляза, че икономическата глобализация е изправена пред временни неуспехи, като мултилатерализмът и системата на свободна търговия се намират под атака, докато факторите на нестабилност и несигурност са многобройни, а рисковете и пречките се увеличават.   За да подчертае привлекателността на китайския пазар, президентът изтъкна, че населението на Китай е 1,3 милиарда, а самата страна е втората по сила икономика в света. \"Китайската икономика не е езерце, а океан\", посочи Си Цзипин и добави: \"Силните ветрове и бури могат да развълнуват езерото, но никога океана\".   В речта си китайският премиер предложи много малка нова конкретика, но повтори политиките и обещанията, които Пекин направи през тази година, за да намали търговското напрежение. Той посочи, че Китай възнамерява да намали митническите тарифи, за да направят вноса по-достъпен, да третират еднакво местните и чуждестранните компании и да защитава по-добре правата на интелектуална собственост на предприятията чрез налагане на наказателни санкции.   Лидери и висши държавни служители от повече от дузина държави - от Пакистан до Русия - както и ръководителите на Международния валутен фонд и на Световната търговска организация присъстваха на днешната реч на Си Цзинпин на търговското изложени в Шанхай.", "date": "2018.11.05", "title": "Китайският президент Си Цзинпин обеща по-ниски мита и по-голям внос в дългосрочен план"}
{"url": "http://epicenter.bg/article/I-Riana-izrigna-sreshtu-Donald-Tramp--zabrani-na-shtaba-na-prezidenta-da-polzva-pesnite-y/167391/7/0", "text": "Американската певица Риана отправи остри критики към държавния глава след като разбра, че неговият щаб е използвал хита й Don't Stop the Music на митинг в щата Тенеси. А асистентите на стопанина на Белия дом са хвърляли тениски с портрета на Тръмп под звуците на песента на Риана.   \"От днес нататък нито аз, нито един от най-близките ми сътрудници няма и да се приближим до такива прояви, които г-н Тръмп нарича предизборни митинги, а аз трагедии\", написа гневно певицата в Twitter.  На 6 ноември американците ще гласуват за 435-мата депутати в Камарата на представителите (долната камара на федералния парламент), 35-ма от 100 сенатори. Граждани на САЩ също ще избират 39 от 50 управници на щати и територии, както и кметове. Тръмп по-рано обяви, че разглежда вота като референдум за неговото управление.   Източник: Новини.бг", "date": "2018.11.05", "title": "И Риана изригна срещу Доналд Тръмп, забрани на щаба на президента да ползва песните й"}
{"url": "http://epicenter.bg/article/Stiv-Banan--Evropeyskiyat-vot-shte-e-izbor-mezhdu-Saedinenite-evropeyski-shtati-i-sayuz-na-suverenni-darzhav/167399/7/0", "text": "   Тя е центъра на политическата вселена.   - Да, защото вие предефинирате политиката на XXI век“.   - Вижте, аз проследих изборната ви кампания, „Движението 5 Звезди“ (Д5З) и Матео Салвини. Тя беше толкова интензивна, динамична, енергична, ентусиазирана и в нея участваха младите хора. - Не само това. Те се фокусираха върху фундаментални въпроси: суверенитет, какво означава гражданството, миграцията. И тогава видях как те успяха да формират правителство, което обединява. Севера и Юга, лявото и дясно, по-популистка с по-националистическа сила. Те са еквивалента на (президента Доналд) Тръмп и (сенатора от Вермонт) Бърни Сандърс в САЩ; те имат идентично мислене по определени въпроси и управляват заедно. Важно е италианците да разберат стойността и смелостта на Луиджи ди Майо и Салвини. Те са изключителни, невероятни“.   - И двамата заеха постове в правителството, на които ще трябва да поемат отговорност, а няма политици на света, които, след като са спечелили, приемат някой друг като министър-председател. Вместо това те се съгласиха, че този, който ще ходи на Г-7 и в Овалния кабинет ще е трета страна. Това е единственият случай по рода си на света. И нито един от проблемите, с които трябва да се справят, не беше предизвикан от тях. - Не бих го определил като загуба на доверие. Мисля, че те застават на морските си крака. Това е ново правителство и те малко импровизират. Улиците в Рим може и да са надупчени целите, но „Д5З“ представлява бунт срещу корупцията. Те имат съзнание за съзнателно гражданство, което не е перфектно, но ще се подобри. И, да, ще има препятствия по пътя: ще има спорове дали бюджетния дефицит трябва да бъде 2.4% или 1.8% и за това какво трябва да влиза в тези 2.4%.    - Не.   - Мисля, че е в съдържанието на това, което правят: пенсии и други подобни. - В коалиционното споразумение между „Д5З“ и „Лигата“ има елементи на програма за растеж. Плоският данък е такса, която всички плащат, дори богатите. Един от проблемите, с които трябва да се справиш в Италия е, че богатите, индустриалците, са успели да прехвърлят и подсигурят парите си в други държави, в Швейцария и не плащат. Италия е богата, страна с уникален предприемачески дух, невероятни майстори. Но много малко инженери. Един от най-големите проблеми е изтичането на мозъци. Вие сте сред страните с най-много завършващи инженери и научни работници, но те отиват в Германия, Великобритания и САЩ. Трябва да спрете изтичането на кръв. - Със сигурност. Вижте: „Д5З“ е под напрежение, след като обеща универсален базов доход. Другият проблем са пенсиите. Но те трябва да намерят решение. - Оценявам предложенията на „Д5З“. Но предвид финансовото състояние на Италия, трябва да се справиш с редица неприятни факти и един от тях е, че глобалните финансови пазари и конкретно ЕС имат думата. Оценявам това, че Салвини и Ди Майо не само се адаптират, но и са готови да защитават твърдо интересите на италианците. Те имат ясни идеи за икономиката.   - Извън еврото? Не, вижте: запазете тези неща за друг път. Тяхната работа в момента е да измислят бюджет, фокусиран върху растежа; те трябва да се справят с икономическите проблеми; олигархичният капитализъм, неплащането на данъци, сивата икономика, миграционния въпрос... Правителството има достатъчно работа. Те също трябва да се подготвят за европейските избори. Ние сме на години от това да обсъждаме еврото. Това, което искат тези партии, е да реформират ЕС. Те не искат да го напускат; те се стремят към съюз на суверенни нации. И аз съм сигурен, че всяка държава трябва да има своя собствена валута. Но има споразумение от преди 30 години, това е реалността. - Първата стъпка е маниакално внимание върху икономическото положение на Италия. Лидерите вече видяха реакцията на бюджетната си маневра. Италианците трябва да разберат, че има много трудни и фокусирани лидери по света. Така че, на първо място, правителството трябва да оправи икономиката.   - В светлината на европейските избори Салвини се превръща в международна фигура, нали? Скоро в Италия и из цяла Европа фокусът на разговорите ще се насочи към тези избори. - Но хората ще започнат да се чудят какво означава да си суверенна нация. Нали си спомняте, как ЕЦБ и технократите искаха да сложат друг технократ там (като премиер), казвайки на две трети от италианците, че техния глас не се брои. Сега, вместо това, европейските избори ще накарат избирателите да се замислят какво точно искат. - Имаме френско-германския проект, Съединените европейски щати: повече интеграция, повече бюрокрация, която да диктува правилата. Салвини, унгарският лидер Виктор Орбан и други са противотежестта на това. Европейските избори представят избор между Съединените европейски щати и съюза на суверенните държави.   - Не. Америка гледа на юдео-христианския Запад, като на блок от независими държави. Но нашето дълбоко приятелство с Европа е много солидно. Много малко хора в Америка разбират Европейския съюз. Но те разбират Германия, Франция, Италия.   - Възможността да организираме събития заедно, на които хората обменят идеи. Освен това можем да правим дълбочинни анкети, които никога не са правени за европейски избори, на национална и провинциална база, по социални прослойки.   - Няколко милиона в зелено. Но аз имам донори и ще вложа в това от собствените си пари.   - Не, не, богати европейци. Хора, които са продали своите бизнеси, или такива, които са по-стари и са произлезли от работническа среда. Хора, които гледат на популистите, като гласа на обикновените хора, като мен. Припомням ви, че е дна от основните разлики между американската и европейската политика са парите. На президентските избори през 2016 година кандидат-президентите изхарчиха 4-5 милиарда долара. Салвини и ди Майо заедно едва ли са изхарчили дори 10 милиона евро.   - Вярвам, че е европейският модел. Но аз мога да направя статистически анализ, чрез който да установя къде са избирателите и да ги насърчим да гласуват. А също мога да осигуря изборен щаб за бързо реагиране. През 2016 година управлявах един такъв за Доналд Тръмп, който работеше 24 часа в денонощието: дневен ред или опорни точки, отговори, когато нападат вашия кандидат, хора, които да бъдат изпращани да говорят по телевизията. Също така Европа няма достатъчно радио дискусии, което е нещо много важно за консерваторите в Америка. Мислим и по този въпрос.   - Тук италианците могат да ни научат на някои неща.   :   ", "date": "2018.11.05", "title": "Стив Банън: Евровотът ще е избор между Съединените европейски щати и съюз на суверенни държави"}
{"url": "http://epicenter.bg/article/Ravin--Idva-apokalipsis--zhiva-riba-zapluva-v-Martvo-more-/167405/7/0", "text": "Новина за откриване на жива риба в Мъртво море стана повод равин в Ерусалим да обяви идващ апокалипсис, написа британският в. Сън, цитиран от Новини.бг \"Появата на живот в мъртвите води е знак на предстоящ край на света\", обяви юдейският свещенослужител. Той се позова на книгата на староеврейския пророк Йезекиил (VI в. пр.н.е.), според която това е предшественик на апокалипсис.  Според равина рибата е третият знак, който се спуска свише и предупреждава за Край на дните. \"Първият бе раждането на телето с кървав цвят край Стената на плача в Ерусалим, а вторият змията в женската част на юдейската светиня\", заяви Давид Гилад.", "date": "2018.11.05", "title": "Равин: Идва апокалипсис, жива риба заплува в Мъртво море!"}
{"url": "http://epicenter.bg/article/Boris-Dzhonsan-prizova-ministrite-da-othvarlyat-plan-za-Brekzit-na-Tereza-Mey/167409/7/0", "text": "Бившият британски външен министър Борис Джонсън призова министрите да отхвърлят план за Брекзит на Тереза Мей. Това става на фона на спекулациите, че тя е постигнала тайно споразумение с ЕС за избягване на твърда ирландска граница, но с цената на оставането на Обединеното кралство в митническия съюз.   В статия за таблоида „Сън“ Борис Джонсън предупреждава, че този план ще задържи Великобритания в митническия съюз завинаги, а не временно, както някои се надяват и отново подхваща рефрена за превръщането на Великобритания във васална държава на ЕС. Джонсън пламенно призовава министрите да отхвърлят плана на Мей, ден преди ключовото заседанието на кабинета за одобряване на предложенията на премиера.   Според Джонсън, одобряването на този план ще бъде най-големият коледен подарък за Брюксел:   „Дори след като напуснем ЕС, съгласно тази сделка ние ще останем в безсмисления преходен период, в който на практика ще бъдем член на ЕС, но без глас“, пише Борис Джонсън, съобщава БНР.   Бившият външен министър допълва, че по този начин Великобритания ще се превърне във васална държава или колония поне за 18 месеца, а най-вероятно и по-дълго.   По-рано бившият министър за Брекзит Дейвид Дейвис призова Тереза Мей да публикува нейните предложения за сделка, за да могат министрите и депутатите да преценят какви могат да бъдат последиците.", "date": "2018.11.05", "title": "Борис Джонсън призова министрите да отхвърлят план за Брекзит на Тереза Мей"}
{"url": "http://epicenter.bg/article/Fitnes-instruktorkata-na-Miki-Rurk-i-Aleks-Rodriges-e-namerena-martva/167410/7/0", "text": "Една от най-известните състезателки в света на фитнеса и личен инструктор на звездите бе открита мъртва. 42-годишната Манди Бланк е починала в дома си. \r\n \r\n Сайтът TMZ съобщава, че Бланк е била открита от домашната си помощница в дома си на 29 октомври. Хигиенистката се обадила на 911, но медиците само констатирали смъртта на фитнес легендата. Според източници на сайта на мястото не са били открити следи от алкохол или наркотици. Няма и данни за насилствена смърт. Очаква се официалният доклад от аутопсията, който да съобщи точната причина за смъртта.   Бланк е легенда в бодибилдинга и фитнеса. Тя беше победител на  международното първенство по бодибилдинг през 1999 г. и е най-младият състезател, явявал се някога към онзи момент.   Манди е един от най-известните лични треньори. Тя е работила със звезди като Мики Рурк, гаджето на Дженифър Лопес - Алекс Родригес, Джеред Лето, Мат ЛеБлан, Дейв Наваро и много други.   Източник: Дир.бг", "date": "2018.11.05", "title": "Фитнес инструкторката на Мики Рурк и Алекс Родригес е намерена мъртва"}
{"url": "http://epicenter.bg/article/Dmitriy-Medvedev--Tsenite-na-petrola-dostignaha-priemlivo-za-Rusiya-nivo/167420/7/0", "text": "Цените на нефта се изравниха и ние сме доволни. Никога не сме били заинтересовани те да са максимално високи, това заплашва да спре развитието на икономиката. Трябват ни разумни цени. Това заяви премиерът на Русия Дмитрий Медведев по време на конференция в Шанхайската медийна група, предаде ТАСС.  По думите му световните цени на петрола са достигнали приемливо за Русия ниво.  В коментар за факторите, влияещи на развитието на руската икономика, министър-председателят включи в тях и санкциите. Той отбеляза, че Русия е намерила в тези ограничителни мерки източник на самореализация, източник на собствено развитие. По думите му селското стопанство започна да се развива с ударни темпове.  Медведев каза, че е обсъдил продаването на руска соя в Китай. „За това трябва да благодарим на тези, които въведоха санкции по отношение на нашата страна. Ако не го бяха направили, може би, ние и в бъдеще щяхме да продаваме нефт и газ и нямаше да мислим за развиване на селското стопанство“, обобщи руският премиер.  ", "date": "2018.11.05", "title": "Дмитрий Медведев: Цените на петрола достигнаха приемливо за Русия ниво"}
{"url": "http://epicenter.bg/article/Balgariya-e-na-danoto-v-klasatsiyata-za-politichesko-vliyanie-v-ES/167422/7/0", "text": " В този контекст започнаха дебати в столиците на държавите-членки и в ЕС относно начина, по който съюза може да се развива и да напредва.     Докладът се казва \"EU Coalition Explorer\" и показва кои страни са с най-голямо влияние върху политиката на ЕС. Той илюстрира експертните мнения на 877 респонденти, които работят по европейската политика в правителствата и мозъчните тръстове на държавите. Изследването цели да създаде визуална представа за възгледите на професионалната политическа класа в Европа - информация, която иначе не е на разположение на политиците или на обществеността.   В четирите глави - Предпочитания, Влияние, Партньори и Политики „Коалиционният изследовател на ЕС“ показва потенциала за бъдещо изграждане на коалиции между държавите-членки на ЕС. Документът може да бъде използван като интерактивен инструмент за локализиране на политически център на ЕС (или центрове), от който може да бъде изграден по-способен и сплотен Европейски съюз.    България си поделя 25-то място със Словения, Хърватия и Малта и по отношение на цялостното им въздействие в блока.   Най-влиятелни в ЕС са Германия, Франция, Великобритания и Холандия. По отношение на това кои държави-членки са най-отзивчиви и най-лесни за работата с правителствата им България отново е на дъното. Тя и Кипър са с 0,7%, а след тях отново е само Малта. Германия отново е начело с 14,2%.    По отношение на стъпките към по-дълбока интеграция България е на 17-то място, като изпреварва страни като Гърция, Австрия и Великобритания. Тук списъкът се оглавява от Франция.   По въпроса за приоритетите, изследванията показват, че България е най-активна в общата енергийна политика, наблюдението и охраната на единната еврозона, общата политика в областта на имиграцията и убежищата, единната фискална политика и управление на еврозоната. Сред най-предпочитаните партньори на България за политически проекти е Германия, следвана от Франция и Гърция.    ", "date": "2018.11.05", "title": "Евродоклад: България е на дъното по политическо влияние в ЕС. Начело са Германия и Франция"}
{"url": "http://epicenter.bg/article/Hasan-Rouhani--Iran-shte-prodalzhi-da-prodava-petrol-vapreki-sanktsiite-na-SASht/167428/7/0", "text": "Иран ще продължи да продава своя петрол въпреки американските санкции по отношение на Техеран, заяви в понеделник иранския президент Хасан Роухани, цитиран от ТАСС и \"Фокус\". „Америка искаше да занули продажбата на ирански нефт... но ние продължаваме да продаваме нашия петрол и ще пробием санкциите“, заяви Роухани. Първата част американски санкции възобнови действието си в нощта срещу 7 август. Тези ограничителни мерки обхванаха автомобилостроителния сектор на Иран, както и търговията със злато и редица други метали. Останалите санкции, включително срещу петролния сектор, влязоха в сила на 5 ноември.   Американските санкции са позволили на Иран да обезпечи самодостатъчност на собствената си икономика, заяви върховният лидер на Ислямската Република аятолах Али Хаменеи в навечерието на въвеждането на поредния американски санкционен пакет срещу Техеран, предава РИА Новости.  Хаменеи се изказа на митинг, посветен на годишнината от взимането на американски заложници в Иран по време на Ислямската революция от 1979 година. Тогава Вашингтон прекъсна дипломатическите си отношения с Техеран и въведе ограничителни мерки. Въвеждането на нови санкции от страна на САЩ съвпадна с годишнината от този епизод на революцията.  „Важно е да разберем, че в това продължаващо 40 години противоборство победи Иранската република, а САЩ загубиха. Целта на американските санкции е да съсипят и сдържат икономиката на Иран, но всъщност те тласнаха страната към самодостатъчност“, цитира думите на върховния лидер Press TV.  По думите на аятолаха, чрез ограничителните мерки Вашингтон се опитва да постигне доминация над Техеран, каквато е имал при управлението на лоялния на САЩ режим на персийския шах.    ", "date": "2018.11.05", "title": "Хасан Роухани: Иран ще продължи да продава петрол въпреки санкциите на САЩ"}
{"url": "http://epicenter.bg/article/Dve-sgradi-ruhnaha-vav-frenskiya-grad-Marsiliya--nay-malko-dvama-dushi-sa-raneni/167429/7/0", "text": "Две сгради се срутиха днес във френския град Марсилия, предаде Асошиейтед прес и БТА.   Според пожарната служба при инцидента са леко ранени двама души.   При рухването на сградите се образува гъст облак прах над голямата купчина развалини.   Десетки пожарникари пристигнаха на място на произшествието, недалеч от прочутото Старо пристанище на Марсилия.   Властите заявиха, че продължава търсенето на пострадали под руините на сградите.   От направени преди срутването и публикувани в \"Гугъл стрийт вю\" /\"Google Street View\"/ снимки на сградите се разбира, че едната е била пететажна, а другата - шестетажна. На снимките се вижда как една от сградите е във видимо лошо състояние и с пукнатини по фасадата.   Кметът на този район на Марсилия Сабин Бернасони заяви, че за една от сградите е имало издадена заповед за евакуация, но че не изключва в нея да са живеели бездомници.  ", "date": "2018.11.05", "title": "Две сгради рухнаха във френския град Марсилия, най-малко двама души са ранени"}
{"url": "http://epicenter.bg/article/Anegret-Kramp-Karenbauer-poluchi-ofitsialna-nominatsiya-za-partiyniya-post-na-Merkel/167441/7/0", "text": "Генералният секретар на германския Християндемократически съюз (ХДС) Анегрет Крамп-Каренбауер беше номинирана за лидер на партията от организацията на политическата структура в провинция Саар, съобщава БТА, цитирана от БТВ.  Регионалната организация единодушно одобри предложението Крамп-Каренбауер да се бори мястото на Ангела Меркел по време на конгреса на ХДС в Хамбург, който ще се проведе в началото на декември.  „На първо място имаме нужда от личност начело на партията на федерално ниво, която да обединява. Крамп-Каренбауер има необходимия опит, но също така е отворена за нови идеи в нашата партийна програма”, заяви премиерът на Саар Тобиас Ханс.  Освен Крамп-Каренбауер кандидати за лидерския пост в ХДС с реални шансове за победа са здравният министър Йенс Шпан и бившият лидер на консервативния блок в Бундестага Фридрих Мерц.  ", "date": "2018.11.05", "title": "Анегрет Крамп-Каренбауер получи официална номинация за партийния пост на Меркел"}
{"url": "http://epicenter.bg/article/Narodniyat-teatar-pochete-80-godishninata-na-Yordanka-Kuzmanova/167415/6/0", "text": "Народният театър отпразнува 80-ия рожден ден на Йорданка Кузманова с прекрасния спектакъл „Обичам\", в който звездата на сцената и екрана изигра откъс от „Пигмалион\" с Валентин Ганев, рецитира шедьоври на Яворов и просълзи публиката с уникални балади от националния фолклор. „Аз съм влюбена в словото на нацията. Правила съм рецитали от Австрия до Калифорния. Но сега се затриваме като българи. Най-важните думи скоро ще трябва да станат „тайно\" и „забранено\". Само те биха могли да ни събудят, за да рецитираме „тайно\" „Отечество любезно, как хубаво си ти\" на Вазов\". Радина Боршош, Мартина Георгиева и Мария Тепавичарова прочетоха стихове на самата Кузманова, които отново доказаха, че тя е толкова изключителна поетеса, колкото и като актриса. Неслучайно книгата й „Реалността, в която...\" с нейни лирики, посветени на театъра, отдавна е изчерпана по книжарниците. \"Обичам да дарявам наслада чрез магията на словото. Обичам Яворов и Мина. Обичам Бърнард Шоу, обичам Леон Даниел. Обичам космичните ни народни песни. Обичам очите на приятелите. Обичам младите си колеги\", развълнува се Кузманова. Докато звучаха интерпретации върху Моцарт, Вивалди и Бах зрителите се насладиха и на няколко отлично монтирани от Сава Драгунчев клипа с роли на Кузманова от знакови филми и постановки в които тя играе с Апостол Карамитев, Коста Цонев, Иван Кондов, Стефан Данаилов, Тодор Колев. Данчето не крие, че докато е специализирала при Жан-Луи Баро във Франция и е общувала с легендарните руски режисьори Сергей Параджанов, Анатолий Ефрос и Георгий Товстоногов, е „взимала на заем от всекиго по нещо\". Кузманова не скри и сълзите си, когато чу на запис – на български, на английски и на френски - поздравленията от сина си Свиден и внуците си, които живеят в Калифорния и не присъстват на юбилея. „Свиден обаче не пропусна да ме предупреди: „Мамо, бъди по-кратка, за да има какво да рецитираш и на 90-годишнината си\", разсмя тя зрителите в Народния. Сред тях бяха актьори, режисьори и драматурзи, работили през годините с нея. Рени Врангова, с която 15 сезона си партнираха в „Пигмалион\".", "date": "2018.11.05", "title": "Народният театър почете 80-годишнината на Йорданка Кузманова"}
{"url": "http://epicenter.bg/article/Stoyanka-Mutafova-pretarpya-nov-intsident/167427/6/0", "text": "96-годишната Стоянка Мутафова е претърпяла нов инцидент, заради който се налага да преустанови всичките си изяви. Това съобщи самата тя в официалния си профил във Фейсбук.    Актрисата не уточнява какво точно се е случило, нито какво е здравословното й състояние в момента, но пише:  \" \"   През март 2017 г. актрисата бе откарана в болница, след като претърпя битов инцидент в дома си. Тя паднала лошо и наранила краката си. Лекарите й оказаха помощ и я изписаха за домашно лечение.   В края на ноември 2016 г. обаче актрисата претърпя сърдечна интервенция в \"Токуда\", при която й бе поставен стент заради стеснен кръвоносен съд. След близо двуседмичен престой в болницата, Мутафова бе изписана в добро здраве и се върна на сцената.   Източник: Дир.бг", "date": "2018.11.05", "title": "Стоянка Мутафова претърпя нов инцидент: Явно трябва да се кротна на моите почти 97 години!"}
{"url": "http://epicenter.bg/article/Ivan-Granitski--Plamen-Kartalov-e-fenomenalno-yavlenie-v-savremennata-balgarska-kultura/167434/6/0", "text": "1 Пламен Карталов е феноменално явление в съвременната българска култура. Невероятен е диапазонът, дълбочината и концептуалната промисленост на неговите творчески търсения. Вдъхновението му се разпалва от творби на класическата българска опера като „Янините девет братя“ на Любомир Пипков, през дългогодишните медитации и размишления върху гениалната четирилогия на Рихард Вагнер – „Пръстенът на нибелунгите“, както и други класически творби на Верди, Бизе, Бородин, Пучини, Росини и т.н., до съвременни мюзикъли като „Мамма миа“, „Цигулар на покрива“ от Дж. Бок, „Кандид“ от Л Бърнстейн. Човек има чувството, че този творец работи по 24 часа на денонощието – толкова огромен е обемът от работа, която той успява да извърши. В резултат на неговата удивителна творческа енергия са се родили над сто постановки на пет континента и понеже маестрото владее многожанровата магия на оперния театър, постоянно го изкушават нейните загадки и предизвикателства. Упоритата работа и суровите репетиции водят до създаването на спектакли, които впечатляват със своята ювелирност и концептуална промисленост. Би могло да кажем, че Пламен Карталов е същински поет на сцената, философ на драматургията и режисьор на глобалните духовни послания.  Маестрото винаги размишлява и работи по няколко проекта едновременно. Това личи не само от десетките негови интервюта или статии, дадени за престижни световни медии, както и у нас, но от оценките на редица световни музикални и оперни критици, които с възторг и респект коментират въплътените на сцената негови философско-поетически интерпретации. 2   Преди всичко трябва да посочим възкресяването на великата опера на Любомир Пипков „Янините девет братя“ с нова постановка. Интересът на Пламен Карталов към Пипковата опера датира още от времето когато той има десетки разговори и беседи със самия композитор. Така не само усеща и прониква до най-дълбинните послания на създателя на тази свръхмодерна за времето си творба, но и формира уникалния си стил на режисьор-постановчик, а може би по-точно е да се каже философ на сценичната интерпретация на музикалната творба. Едновременно с работата върху постановката на „Янините девет братя“ Карталов подготвя и задълбочено изследване, което после се превръща в книга. Първото издание отдавна вече е библиографска рядкост. Ето защо издателство „Захарий Стоянов“ публикува второ издание значително разширено и допълнено. То е уникално и с това, че включва редица оценки на критици и композитори от времето, когато се появява операта (1937). Някои от тях са възторжени и апологетични, а други полемични и острокритични бележки на официозни тогава литератори и музикални критици, но лишени от усет за революционното естетическо новаторство на музикалната творба на Пипков. (Да припомним само статиите и отзивите на д-р Милчо Ралчев в „Народен театър“, на К. Петканов във в. „Днес“, на Йордан Бадев във в. „Зора“, на Петко Стайнов в „Нова камбана“, на Марин Големинов във в. „Заря“, на Асен Балкански във в. „Литературен глас“). Поместени са също така задълбочени и проникновени анализи на творбата след премиерата й през 1984 година от автори като: Иван Хлебаров, Константин Илиев, Леа Зидарова, Лъчезар Каранлъков, Нели Кулаксъзова и Розалия Бикс. Знакови са и постановките на други творби от отечественото класическото наследство – „Цар Калоян“ от Панчо. Владигеров, „Борислав“ от маестро Георги Атанасов, „Ивайло“ и „Зографът Захарий“ от Марин Големинов. Творбата на Любомир Пипков е в общия контекст на усилията на редица български писатели, художници, театрали и други творци, решени чрез движението „Родно изкуство“ да възродят българския дух и творческата енергия на нацията, предавана от поколение на поколение. „Янините девет братя“ е шедьовър на иносказателното потапяне в миналото, чрез което композиторът иска да даде драматични отговори за бъдещето.   Историческата трагедия на цял един народ, попаднал под варварско робство се проектира върху драмата на здрав патриархален български род. Композиторът стъпва върху уникалната речитативна вокална техника на изпълнителите, която разчита на особеностите на речевата прозодия. Поначало за музикалното експресионистично изкуство от онова време е характерна баладичната жанровост като специфичен стилов похват, но творбата на Пипков има не само тясно музикални послания – тя е и картина на една историческа трагедия, заредена е и със силен словесен подтекст и философски-моралистични внушения. Константин Илиев определя „Янините девет братя“ като: „катехизис на нашето музикално творчество“. Много проникновени са анализите на Карталов в неговата книга, когато разсъждава за музикалния език на операта, за интонационния строй, за мелодиката и ладово-хармоничните средства. Особен акцент е поставен върху семантичната роля на тоналностите, спецификата на музикално-тематичното изграждане и разгръщането на лайтмотивите. В съвременната българска музикална критическа мисъл няма толкова дълбоко и проникновено изследване за философията на „Янините девет братя“. Нека добавим тук още и факта, че книгата е снабдена с много важни приложения – фолклорните извори за българските народни песни, фотоархив от постановките на операта през 1937, 1961, 1978, 1984 и 2018 г. както и от мащабната дискусия за операта „Янините девет братя“. 3   Работата си върху прочутата Вагнерова тетралогия „Пръстенът на нибелунгите“: „Рейнско злато“, „Валкюра“, „Зигфрид“ и „Залезът на боговете“, Карталов започва през 2010 и я завършва в юбилейната за композитора 2013 година. Постановките покоряват публиката на редица световни сцени. Тук трябва да изтъкнем преди всичко сцената на Болшой театър и тази в баварския град Фюсен, където още витае сянката на покровителя на Вагнер Лудвиг II Баварски. Клаус Биланд посочва, че със софийската постановка на Вагнеровата творба Пламен Карталов достига един впечатляващ връх в историята на своите представления и добавя: „Аз се чувствам респектиран от човек, който поставя „Пръстена“ по този начин, изучавайки така задълбочено и либретото, и партитурата. Това се среща много рядко и изобщо не се среща в т.нар. „режисьорски театър“. Карталов постави не само „Пръстена“, но и други Вагнерови творби – много успешната продукция на „Тристан и Изолда“ и „Парсифал“, който според мен е най-добрата му постановка. Започнах да приемам цялата трупа на Софийската опера като семейство. Така че идвам отново, защото обичам да гледам и да слушам „Пръстена“, но и заради симпатията, която изпитвам към хората в този театър!“ А Джон Алисън в лондонското списание „Опера“ не крие своето възхищение от интерпретацията на Пламен Карталов на Вагнеровата творба и посочва, че е много продуктивен неговият подход, характерен със своята изтънченост, която разшифрова действията на сцената като: „проекция на детайли от партитурата, потвърждавайки характеристиката, която Карталов дава на оркестъра като „театър на инструментите“.   Игор Корябин пък коментирайки постановката в Болшой театър, подчертава „…Да се реши човек на такава дръзка крачка, не е лесно, а достигането на тази цел изисква огромни времеви, постановъчни, музикално-оркестрови и вокално-артистични ресурси. И все пак режисьорът на тетралогията Пламен Карталов съумява да доведе до победен завършек идеята за собствен „Пръстен“, разчетен на изпълнение от български музиканти и певци. Видяното в Москва мощно завладява с минимализма и символизма на сценографията, която благодарение определящата роля на видеопрожекционните технологии, забележителната постановка на осветлението и потресаващо живописните, действено „говорящи“ костюми придобива невероятно силна и пронизителна зрелищност. Тази изумителна, може дори да се каже „разкошна“ за днешните времена постановка, в стил „фентъзи“ се оказа очарователно проста, пределно ясна и драматургически убедителна алтернатива на „режисьорската опера“ в днешния й като правило вулгарно-масов облик“.  А след „Пръстенът на нибелунгите“ Пламен Карталов поднася на българската публика и другите две безсмъртни творби на Вагнер – „Парсифал“ и „Тристан и Изолда“. 4   Няма в съвременната българска музикална култура творец с толкова разностранни и впечатляващи изяви по най-големите световни сцени от Германия и Русия до Италия и Япония. Оценките на световната музикална критика винаги са възторжени и подчертават яркия талант на маестро Карталов винаги да предлага завладяващи прочити на класически оперни творби. Най-пресният пример в това отношение е турнето на Софийската опера в Япония през ноември тази година, където в Токио, Нагоя, Фукуи, Цу, Фукуока, Нишиномия, Ивакуни, Кошигая и Ибараки бяха поставени „Кармен“ и „Турандот“. Диригент като Кейтаро Харада, музикален критик като Юяма Рейко се възхищават от въображението на Пламен Карталов, от свежата му креативност и уникалната комбинация от елементи на древногръцкия театър и японския театър „Но“. Японската публика е изключително впечатлена от хоровото пеене, където се усеща най-вече силата на българския глас.  Не трябва да пропуснем и новия вдъхновен прочит, който прави Пламен Карталов на „Княз Игор“ от Бородин на сцената на 25 юбилеен оперен фестивал в Бидгошч, Полша, 27 април 2018 година. Маестрото най-лаконично и ясно формулира философията на своя подход към операта: „Главната цел на режисурата е съвременният слушател-зрител да бъде емоционално завладян и увлечен активно в действието на сцената.   Средствата са най-различни. Режисьорът вижда музиката в образи и действие. Дава на написаните ноти градеж, в който изписва сценични пространства, живи характери и запомняща се зрелищност. След много внимателно проучване на историческите събития, задълбочено изследвайки и анализирайки музикалния език на партитурата, както и цялостната форма на драматургичните линии на операта, имах стремежа творбата на Бородин да получи един истински негов оптимистичен и логичен финал, а на днешната публика да дадем заедно с автора на музиката нашето послание от сцената“.  Възторжени са оценките и анализите на световни музикални критици за постановките на маестро Пламен Карталов в най-престижни световни издания – „Opernwelt“, „Das opernglas“, „Der neue merker“, „Opera“, „L’opera“.  С всяка своя следваща изява Пламен Карталов ни убеждава, че е от породата на ренесансово разкрепостените духове. За него творчеството е радост и възторг, страст и съзерцание, бравурен устрем и нирванно уединение. И в същото време усилие за преодоляване съпротивлението на материала, постоянен опит да се преосмислят посланията на класическите автори според духа на съвремието и да се покаже онова, което е вечно и непреходно, онова, което надживява столетията.  Истинското творчество според Пламен Карталов е несекващата симфония на душите, неподвластни на времето, смяната на епохите и социалните и политическите сътресения.", "date": "2018.11.05", "title": "Иван Гранитски: Пламен Карталов е феноменално явление в съвременната българска култура"}
{"url": "http://epicenter.bg/article/Zastrahovateli-vizhdat-sotsialna-kriza-zaradi--quot-Grazhdanska-otgovornost-quot-/167426/4/0", "text": "С решение на Върховния касационен съд (ВКС) от юли тази година беше увеличен броят на лицата, които имат право да получат обезщетение за неимуществени вреди за болки и страдания при възникнал пътно-транспортен инцидент. Това решение заплашва да има тежки социални последици. Най-малкото е драстичното увеличение на „Гражданска отговорност\" до нива, които българските семейства не могат да си го позволят. Разчетената нова цена се предвижда да надхвърли 1000 лева. В момента средна цена е 330 лв., което е трикратно. На практика ще бъдат засегнати 3 милиона 53 хиляди 317 души. Това не са спекулации, коментира председателят на Асоциация на българските застрахователи (АБЗ) Светла Несторова, предаде БГНЕС.   Според данни на Софийски градски съд са заведени 529 дела по „Гражданска отговорност“, което е 230 повече спрямо миналата година от лица по стари случаи. И първите съдебни решения са факт. Съдът е решил да се изплатят на момиче 50 000 лева за смъртта на непълнолетно ѝ братче. По друг случай е решено да се платят 60 000 лева. От днес според решение на ВКС трябва да бъдат изплатени на роднини 70 000 лева. Проблем според Асоциацията е, че в България шофьорите плащат най-евтината застраховка „Гражданска отговорност” в Европа. Същевременно застрахователите плащат високи обезщетения и регистрираме най-високата смъртност при пътно-транспортни инциденти. Застрахователите няма как да издържат при това положение, категорична е Несторова.   Заведени дела за над милиард лева няма откъде да дойдат освен от цената на „Гражданска отговорност”. Асоциацията на българските застрахователи нямат интерес от социална криза. От години настояваме за спешни мерки от страна на държавата и ясна методика за изплащане на имуществените и неимуществените суми.   „Надявам се да не се стига до фалити на застрахователи. Всичко зависи от това какво ще направят политиците”, каза още Несторова. Според АБЗ, от новите поправки в законодателството имат облага 9 адвокатски кантори, които лобират за промените. Въпреки че журналистите поискаха техните имена, сдружението отказа да ги назове.   БГНЕС припомня, на 4 ноември, премиерът Бойко Борисов разпореди на парламентарната група на ГЕРБ да не гласуват внесените промени в Кодекса за застраховането, докато не бъдат подложени на широк обществен дебат. Поправките бяха внесени между първо и второ четене в парламента от председателя на бюджетната комисия Менда Стоянова. С промените застрахователят няма да е длъжен да покрие цялата сума от обезщетението при причинена смърт. Предвижда се ограничение от 20 хиляди лева за обезщетение на съпруг, съпруга, на човек, живеещ на семейни начала, на дете и на родител. Брат или сестра на починалия да получават по 15 хиляди лева и по 5 хиляди лева за човек, който е създал емоционални отношения със загиналия. Застрахователят няма да е длъжен да покрие цялото задължение по задължителната застраховка гражданска отговорност, заради което може да има вълна от дела срещу държавата, която е длъжна да гарантира тази застраховка.  ", "date": "2018.11.05", "title": "Асоциацията на застрахователите: Цената на Гражданската отговорност може да стигне 1000 лева"}
{"url": "http://epicenter.bg/article/Vanya-Grigorova--Vsichki-rabotni-mesta-tryabva-da-badat-obyavyavani-v-byurata-po-truda/167435/4/0", "text": "Най-добре е всички работни места в страната да бъдат обявявани в бюрата по труда, а при желание фирмите да представят офертите си и по друг начин, каза днес във Варна Ваня Григорова, икономически съветник на президента на КТ \"Подкрепа\" и председател на сдружение \"Солидарна България\".  Тя участва в работна среща, посветена на несъответствията на пазара на труда у нас, която събра представители на работодателските организации, Агенцията по заетостта, синдикати, предаде БТА, цитирана от Новини.бг.  Целта на дискусията е да бъдат изяснени причините за разминаването в твърденията на бизнеса, че в страната има недостиг на кадри и наличието на безработни и работещи бедни, обясни Григорова. По думите й аналогични разговори ще бъдат проведени освен във Варна, в Пловдив и Казанлък. Изводите ще бъдат описани във финален доклад и ще бъдат формулирани конкретни препоръки за коригиране на дефектите на системата за търсене и предлагане на работни места.  При голям брой от обявяваните работни места не е посочено заплащането, което е проблем, допълни Григорова.  ", "date": "2018.11.05", "title": "Ваня Григорова: Всички работни места трябва да бъдат обявявани в бюрата по труда"}
{"url": "http://epicenter.bg/article/Kopeyc-i-lidep-v-ppoizvodctvoto-na-avtochacti-planipa-dva-zavoda-v-Balgapiya/167436/4/0", "text": "Kopeйcкa ĸoмпaния c дeйнocт в aвтoмoбилния ceктop имa интepec дa инвecтиpa в Бългapия. Cтaвa въпpoc зa дpyжecтвo, кoeтo e лидep в пpoизвoдcтвoтo нa ĸoмпoнeнти зa кoли, cтaвa яcнo oт oфициaлнo cъoбщeниe нa Mиниcтepcтвo нa иĸoнoмиĸaтa cлeд cpeщa нa pecopния зaм.-миниcтъp Лъчeзap Бopиcoв c пpeдcтaвитeли нa дpyжecтвoтo.  Cпopeд инфopмaциятa ĸoмпaниятa e гoтoвa дa oтвopи двa зaвoдa в cтpaнaтa c близo 500 paбoтни мecтa. Toвa щe бъдe чacт oт cтpaтeгиятa нa нeйнoтo pъĸoвoдcтвo зa дивepcифициpaнe нa пpoизвoдcтвoтo й. Зaceгa нe ce пocoчвa ĸъдe мoжe дa ce нaмиpaт двeтe бaзи в cтpaнaтa.  \"Oчaĸвa ce cдeлĸaтa дa бъдe финaлизиpaнa пpeз пъpвoтo тpимeceчиe нa 2019 гoдинa, ĸaтo впocлeдcтвиe пpoизвoдcтвeнитe мoщнocти в Бългapия дa ce paзшиpявaт\", ce пocoчвa в cъoбщeниeтo нa миниcтepcтвoтo, цитирано от money.bg.  \"Cтpaнaтa ни e aтpaĸтивнa инвecтициoннa дecтинaция зa aвтoмoбилнaтa индycтpия. Beчe e яcнo, чe няĸoи oт вaжнитe цeли нa нaшeтo cътpyдничecтвo мoгaт дa бъдaт, пoпyляpизиpaнeтo нa ĸopeйcĸи пpoeĸти в индycтpиaлнитe зoни в Бългapия, ĸaĸтo и пpивличaнeтo нa пoвeчe ĸopeйcĸи инвecтиции в aвтoмoбилния ceĸтop и в paзвoйни цeнтpoвe в cтpaнaтa\", ĸoмeнтиpa Бopиcoв.  Πpeз пocлeднитe гoдини aвтoмoбилният ceĸтop e cpeд тeзи, ĸoитo ycпявaт дa пpивлeĸaт нaй-мнoгo чyждecтpaнни ĸoмпaнии. Πpeди вpeмe зaм.-миниcтъp Бopиcoв ĸoмeнтиpa, чe в cтpaнaтa paбoтят oĸoлo 170 дpyжecтвa в тoзи ceĸтop, ĸaтo тe дoпpинacят зa 4% oт бpyтния вътpeшeн пpoдyĸт (БBΠ). Cъщo тaĸa тeзи фиpми дaвaт paбoтa нa нaд 40 000 дyши.  Бopиcoв ĸoмeнтиpa тoгaвa, чe пpoeĸти нa cтoйнocт 800 милиoнa лeвa, cъздaвaщи близo 13 000 paбoтни мecтa, ca cepтифициpaни пo зaĸoнa зa нacъpчaвaнe нa инвecтициитe и пoдĸpeпeни oт pecopнoтo миниcтepcтвo.  ", "date": "2018.11.05", "title": "Kopeйcĸи лидep в пpoизвoдcтвoтo нa aвтoчacти плaниpa двa зaвoдa в Бългapия"}
{"url": "http://epicenter.bg/article/Sadebniyat-sastav-i-stranite-po-deloto--quot-Hitrino-quot--pravyat-ogled-na-garata/167386/3/0", "text": "Изнесено заседание по делото за влаковата катастрофа в Хитрино преди близо 2 години ще се проведе днес. Съдебният състав и страните по делото ще направят оглед на гарата в селото.   По искане на защитата на обвинените за инцидента машинисти Димитър Михнев и Радослав Петков ще се направи оглед на жп съоръженията и на стрелка 5. За нея се твърди, че не е била затворена и не е осигурила правилното преминаване на товарната композиция, предаде БНР.   Адвокат Ивайло Йорданов посочи:   \"Идеята ни е да сравним снимковия материал, който има по делото, с реалната обстановка на място, за да си изградим представа доколко са работили правилно съответните механизми\".   Огледът е съобразен с жп трафика. Всички присъстващи ще бъдат инструктирани от Националната компания \"Железопътна инфраструктура\".   При дерайлирането на товарната композиция, превозваща пропилен и пропан бутан и последвалия взрив, загинаха седем души, а 29 бяха ранени. Разрушени бяха и десетки сгради в района.", "date": "2018.11.05", "title": "Съдебният състав и страните по делото \"Хитрино\" правят оглед на гарата"}
{"url": "http://epicenter.bg/article/Voltova-daga-udari-13-godishno-momche--padnalo-ot-parapeta-na-zhp-nadleza/167389/3/0", "text": "13-годишно момче е пострадало след като вчера е паднало от парапета на жп надлеза около Водната кула в центъра на Димитровград. То е било ударено от волтова дъга и откарано в пловдивската клиника за изгаряния, потвърдиха от полицията, предаде Дарик.   На жп надлеза момчето е било с група свои приятели, които са подали сигнал за инцидента. Той се прехвърлил от външната страна на парапета и увиснал от надлеза, като най-вероятно е докоснал електрическа жица, разказват децата. По-късно днес се очаква информация как точно се е случил инцидентът.   Според запознати, не за първи път момчето, което е ученик в димитровградското училище \"Васил Левски\", е демонстрирало подобни акробатични умения. Най-често площадка за изявите му е била сградата на недостроената нова поликлиника, където често е бил забелязван да се катери.", "date": "2018.11.05", "title": "Волтова дъга удари 13-годишно момче, паднало от парапета на жп надлеза"}
{"url": "http://epicenter.bg/article/Nad-2700-sa-drogiranite-shofyori-na-patya-hvanati-ot-yanuari-do-sega/167392/3/0", "text": "От началото на годината до края на октомври са хванати над 2700 шофьори след употреба на наркотици. През цялата 2017 г. заловените са били малко над 2800 души. Първенци в непрестижната класация до средата на годината са водачите в София, следвани от тези в Бургас, Пловдив и Стара Загора, съобщи Нова телевизия.   В момента полицията залавя 10 пъти повече дрогирани зад волана, отколкото преди 3 години. Ако през 2014 г. тестваните в лаборатории проби са били средно 50-100 за година, то в края на миналата година за потвърдителен анализ са постъпили 1000 проби. Само за 9 месеца 100 катастрофи в страната са причинени от водачи, седнали зад волана след поредната доза или цигара с трева, сочат данните на полицията. През последните години кръвните проби, които постъпват за тестване в специализираните лаборатории са 10 пъти повече. А в 90% от случаите анализът потвърждава данните от дрегера.   „Ако имаме положителен тест за бензодиазепини, рискът е шофьорът да има много забавена реакция, дори да заспи на пътя. Той няма как да реагира при опасна ситуация”, каза д-р Виолета Богданова от Национален център по наркомании.   Все повече са случаите на комбинирана употреба на наркотици от шофьорите. Най-често те съчетават марихуана плюс амфетамин. 75-80 % от изследванията показват комбинация с трева. По-трудно тестовете могат да засекат нови вещества, а именно внос от Китай, които вече навлизат и у нас. От липсата на адекватна реакция до еуфория. Това най-общо е ефектът от дрогата. Този ефект бързо се пренася на пътя. И зависи от типа наркотик, който водачът е употребил.   „При взимане на амфетамин се получава едно тунелно виждане. Шофьорът вижда само пътят пред себе си, без да може да вижда странично какво се случва. Дават едно измамно усещане, че можете да продължите. При употребата на симуланти говорим за зачервеняване на кожата, агресия, емоционална равнина”, допълни Виолета Богданова.   Според професионалния състезател Калин Бенчев след изпушена цигара трева или поредната доза един автомобил се управлява трудно и от най-опитните. В интернет откриваме оферти за вещества, за които се твърди, че неутрализират тестовете. Специалистите обаче предупреждават, че освен безполезни, разтворите могат и да са опасни.   „Въздействието на кокаина отзвучава от 5 до 50 минути, при амфетамин от 4 до 8 часа, при метамфетмаина до 12 часа, а при марихуаната зависи от сорта”, каза още Богданова.   Често обаче уредите засичат остатъчни количества от марихуана в шофьорите няколко дни след употребата й. Според последните поправки в закона шофьорите се наказват, когато се установи употреба на наркотици. А не задължително, че са под въздействието на такива.   Според Димитър Карагегов от Движение за легализация на наркотиците така много шофьори са наказвани, без да опасни на пътя. Затова от движението предлагат да се намали сензитивността на машините така че да сме сигурни, че когато има положителна проба става дума за непосредствена употреба в близките 2-5 часа.   Полицаите са обучени да разпознават дрогираните на пътя. Все по-трудно е обаче да преценят само на вид дали шофьорът е употребил наркотици.", "date": "2018.11.05", "title": "Над 2700 са дрогираните шофьори на пътя хванати от януари до сега"}
{"url": "http://epicenter.bg/article/Kamion-ubi-peshehodets-na-patya-Ruse---Byala/167394/3/0", "text": "Пешеходец е загинал тази нощ на пътя Русе-Бяла, в района на село Волово, след като бил блъснат от камион. Това съобщиха от полицията в крайдунавския град.   Сигнал за инцидента е постъпил в 1,15 часа. Изпратеният на място полицейски екип установил, че загиналият мъж бил блъснат от влекач \"Волво\" с турска регистрация, с хладилно ремарке, управляван от 50-годишен шофьор.   Самоличността на пешеходеца все още не е установена. Работата по изясняването на случая продължава.", "date": "2018.11.05", "title": "Камион уби пешеходец на пътя Русе - Бяла"}
{"url": "http://epicenter.bg/article/Velikotarnovskiyat-universitet-anulira-diplomite-za-uchitel-na-170-italiantsi/167397/3/0", "text": "Великотърновският университет е анулирал незаконните свидетелства за професионална квалификация „учител“ на 170 италианци, установи проверка на Окръжната прокуратура във Велико Търново. Преписката се изпраща по компетентност до Районната прокуратура в София, защото има данни за престъпление за подправяне на документ, използван пред Националната агенция по оценяване и акредитация, предаде БНР.   Незаконните свидетелства бяха установени през април тази година при проверка на МОН.   Италианците са били и незаконно записани, и незаконно обучавани за учители в Европейския политехнически университет в Перник. Обучението на чуждите граждани е било прехвърлено във ВТУ, който има акредитация за това, но не е било прието нужното решение на Академичния съвет, констатират проверките на Просветното министерство и Окръжната прокуратура.   Установява се също, че е било подправено решение на висшия орган на ВТУ, което е престъпно деяние, посочват от прокуратурата. Подправеният документ е бил използван от ректора на ВТУ. Законът предвижда лишаване от свобода до две години.  ", "date": "2018.11.05", "title": "Великотърновският университет анулира дипломите за учител на 170 италианци"}
{"url": "http://epicenter.bg/article/Masov-boy-v-sofiysko-selo--Mlatiha-se-8-dushi/167408/3/0", "text": "8 души са задържани за сбиване в село Джурово. Това съобщиха от ОДМВР - София.   Около 20.10 часа на 4 ноември в РУ - Правец се получил сигнал за възникнал конфликт между група жители на село Джурово.   Изпратените на място полицейски служители установили участниците в свадата, която приключила за един от тях с хематом на главата, две разкъсно-контузни рани и съмнение за фрактура на китката. След намесата на допълнителни полицейски екипи ситуацията била овладяна и обществения ред в селото възстановен.   За срок до 24 часа са задържани седем мъже и жена. Работата по пълното документиране на случая продължава.  ", "date": "2018.11.05", "title": "Масов бой в софийско село: Млатиха се 8 души"}
{"url": "http://epicenter.bg/article/Razbiha-pechatnitsa-za-falshivi-dolari-vav-Varna/167416/3/0", "text": "Печатница за фалшиви долари бе разбита във Варна, съобщи заяви изпълняващият функциите ръководител на Специализираната прокуратура Димитър Петров на брифинг.   Петров заяви, че Специализираната прокуратура е провела две акции, една от които в Испания. \"По първия случай работихме съвместно с Испания, по разбиването на организирана престъпна група, действаща в България и в Испания. Задържани са 13 души за трафик и притежание на културно-исторически ценности. Иззети са над 30 000 ценности - най-вече монети и дребни украшения\", заяви изпълняващият функциите ръководител на СП Димитър Петров, цитиран от Новини.бг.  \"Членовете на групата, разбита в Испания, са единствено български граждани. Бяха претърсени над 20 адреса и издадени европейски заповеди за арест. На територията на Испания бяха задържани 9 лица. В България бяха иззети 600 движими културни ценности. Претърсихме и леки автомобили на транспортна фирма, където бяха намериха хиляди долари, разпределени в пликчета\", разкри още наблюдаващ прокурор Сийка Милева.  \"Втората специализирана акция бе проведена във Варна. Там разбихме печатница за фалшиви банкноти. Хванахме ги в действие, като вече бяха напечатали над 1 милион долара\", каза още Петров.  \"Организираната престъпна група, занимаваща се с печатане на фалшиви банкноти е действала от март тази година до 2 ноември. Иззехме и множество машини за производство. Бяха отпечатани банкноти в долари, като сумата беше над 1 милион. Интересното е, че е използвано магнитно мастило за печатането на парите - така трудно банкнотите могат да бъдат разпознати като фалшиви\", допълни наблюдаващ прокурор Евгения Деянова.  \"Благодаря за добрата работа на Сикрет Сървис, операцията в Испания беше с тяхно сътрудничество\", завърши главен комисар Ивайло Спиридонов.  ", "date": "2018.11.05", "title": "Разбиха печатница за фалшиви долари във Варна"}
{"url": "http://epicenter.bg/article/Tragediya-na-patya-kray-Pleven--Shofyor-bez-knizhka-pogubi-sebe-si-i-dve-detsa/167425/3/0", "text": "Мъж на 38 години без шофьорска книжка причини тежка катастрофа край Плевен, при която загинаха две деца.   Тази нощ, на пътя между селата Староселци и Горна Митрополия, водач на лек автомобил е изгубил контрол на управлението и се е блъснал в крайпътно дърво, съобщават от МВР.   Сигналът за инцидента е постъпил в полицията днес в 09.16 часа. Незабавно са изпратени полицейски служители, които са установили, че на място са загинали шофьорът - 38-годишен и спътниците му спътниците му - 12 и 14-годишен, и тримата от село Горна Митрополия.   Служители от регионалната противопожарна служба в Кнежа оказват съдействие за разрязване на огънатите ламарини и изваждане на пострадалите от колата. ", "date": "2018.11.05", "title": "Трагедия на пътя край Плевен! Шофьор без книжка погуби себе си и две деца"}
{"url": "http://epicenter.bg/article/Tezhak-paten-intsident-v-stolitsata/167437/3/0", "text": "Сигнал за тежка катастрофа е подаден малко след 16.30 часа, съобщиха от пресцентъра на МВР.  По първоначални данни на кръстовището на булевардите “Христо Ботев“ и „Мария Луиза“ микробус е блъснал пресичащ пешеходец.  На място веднага са изпратени екипи на полицията и Спешна помощ. Установена е самоличността на мъжа – 40 годишен. При качването му в линейката, той е починал.  Извършен е оглед. По случая е образувано досъдебно производство.", "date": "2018.11.05", "title": "Тежък пътен инцидент в столицата"}
{"url": "http://epicenter.bg/article/Ne-e-istina--Darzhavata-prodava-edni-i-sashti-dvigateli-za-tankove-na-dvama-klienti/167442/3/0", "text": "  оректен търговски партньор, отговорът е категорично „не“! Ако обаче нейните висши чиновници работят за собствена облага, тогава отговорът може да е „да“, колкото и да ни се струва това абсурдно от гледна точка на правовата държава или на нормалните търговски отношения.  А когато пък става въпрос не за обикновени нарушения на добрата търговска практика, а за търговия с военна техника, по-точно – двигатели за танкове с резервни части за тях, тогава проблемът опира до национална сигурност.       Всичко започва през юли 2011-а, когато частната компания  „Джайден Юнайтед България“ ООД печели търг, обявен от държавното дружество „Снабдяване и търговия – МО“ ЕООД за продажба на техническо имущество от складов район Борово, област Русе. Частната фирма печели четири от лотове, обявени от държавното дружество.  От този момент развитието на търговската сделка придобива абсурден характер.   Това разрешение обаче не е получено и между частната и държавната фирма, а в последствие и Министерството на отбраната, започва усилена и нервна кореспонденция.    и по тази причина закупуването на лотовете по обявените и спечели тръжни процедури е недопустимо. Месец по-късно, през октомври 2011 година, „Джайден Юнайтед“ все пак успява да влезе в складовете заедно с клиентите си, но ...само за оглед.    „Металика-АБ ЕООД“ и „Алмед“ ЕООД, без никаква тръжна процедура и на цена два пъти по-ниска от тази, с която „Джайден Юнайтед“ е спечелила търга. Това довежда до скандал с чуждестранните партньори, които разтрогват договора. „Джайден Юнайтед“ понася и морални щети, тъй като са обвинени, че продават чужда стока, при това на завишени цени.  За скандала е информиран е и министърът на отбраната Аню Ангелов.    Но това не променя ситуацията. В следващите две години СТМО разиграва „Джайден Юнайтед“, като ту ѝ отказва достъп до спечелената на търг продукция, ту да иска неустойки, за това, че стоката не е изтеглена от складовете.     Спорната ситуация като че ли се разрешава в средата на 2014 година, когато продукцията е платена, по силата на сключен договор между СТМО и „Джайден Юнайтед“ на стойност „1 394 400 лева за ENW - франко ненатоварено превозно средство в складовете на МО или военното формирование, където същата се съхранява“.   Но проблемът с достъпа до стоката си остава. Хвърчат писма до министъра на отбраната Ангел Найденов и управителя на СТМО Валентин Симеонов. Отново нищо не се променя. Фирмата губи клиенти. Така се стига до неизбежното – между частната фирма и държавното дружество започват дела. Първото е спечелено от „Джайден Юнайтед“, при обжалването печели държавното дружество.   ПРЕСТЪПЛЕНИЕТО   И тогава идва най-странният момент - „Снабдяване и търговия – МО“ ЕООД обявява за продажба стоката, която е платена от частната фирма, на Софийската стокова борса. На борсата е забранено да се търгува военна техника. Но, вратички за заобикаляне на закона винаги ще се намерят.    Или държавната фирма ни е измамила, като ни е продала нещо друго като военна техника, или е направила грубо нарушение на правилата за търговия на борсата, което може да има много сериозни последствия. При всички случаи обаче тя продава нещо, което не е нейно, защото вече е спечелено на търг и е платено.  „ Новият, пореден началник на СТМО        „      пред „Петел“: „Истинската причина за несвоевременно изтегляне на стоките е липсата на лицензирани складови площи, в които „Джайден юнайтед България” ООД да изнесе продукцията. В продължение на години безплатно фирмата ползва складовете на МО, което от една страна - създава заплаха за личния състав от евентуални аварии във военни складове, а от друга - препятства осъществяването на Плана за развитие на въоръжените сили. С години продължи кореспонденцията между продавач и купувач, в която приканвахме „Джайден юнайтед България” ООД да изнесе вещите от складовете в Борово, както бе сторило по други договори от същите складове със същото имущество, на което бяха намерили външен пазар. По тези изпълнени изцяло договори „Джайден юнайтед България” ООД организира транспортна и подемна техника без какъв да е проблем с достъпността. След като предприехме юридически постъпки за прекратяване на договора, „Джайден юнайтед България” ООД изненадващо се позоваха на липса на достъп до складовете. Като добросъвестен търговец направихме вътрешна проверка, която установи наличието на отличен достъп до стоките. По т.д. 5766/2015 г. СГС възложи техническа експертиза на независим експерт, който потвърди наличието на достъп до стоките. По подобен търговски спор, в който „Джайден юнайтед България” ООД излагаше същите твърдения, вече има влязло в сила съдебно решение в полза на „СТ-МО” ЕООД.“    Тяхното наличие не е поставяно като условие, а заплаха за „личния състав“ може да има когато става въпрос за боеприпаси. Двигателите и резервните части за тях нямат нищо общо със снарядите, обясниха от частната компания.   За търга на военна техника през Софийската стокова борса СТМО отговаря: „Стоките, които СТ-МО продава на стоковата борса, са в изпълнение на комисионен договор с МО за 2018 г.“ Единственото реално уточнение е, че въпросните стоки са „продукти, свързани с отбраната, не са негодни за употреба, а са излишни“.   Казано по-просто, държавната фирма предпочита да прехвърли топката в полето на своя принципал – държавата и Министерството на отбраната. Така в случая ще се появи и нов, политически момент, който може би ще размие картината, обрисувана от изреждането на фактите.   Ново дело на „Джаейден Юнайтед“ срещу СТМО в СГС, чието първо заседание вече е насрочено за 17.10. 2018 година.   Остават открити няколко въпроса: Защо в „Снабдяване и търговия – МО“ ЕООД поемат риска да правят бизнес по този начин и да поставят най-малкото под съмнения действията си, да водят съдебни спорове и т.н.?  Предстои да видим. Сагата „Джаейден Юнайтед“ срещу СТМО“ е поредното доказателство за порочните практики в търговските отношения, където страна са държавни чиновници.    ", "date": "2018.11.05", "title": "Не е истина! Държавата продава едни и същи двигатели за танковe на двама клиенти"}
{"url": "http://epicenter.bg/article/Valeri-Simeonov-/167418/2/0", "text": "Почетният председател на ДПС Ахмед Доган е охраняван от Националната служба за охрана (НСО) заради \"рискови заплахи, както от територията на България, така и такива, възникнали извън нея\". Това се разбира от отговор от НСО до вицепремиера Валери Симеонов.   \"По повод на поискана от мен информация за необходимостта от охрана от НСО на лидера на ДПС Ахмед Доган, ангажираността на длъжностни лица с тази охрана, както и на каква стойност се извършва тя, получих отговор от НСО с изходящ номер КИ - 613 от 02.10.2018 г\". Това каза вицепремиерът Валери Симеонов, съобщиха от пресофиса на вицепремиера. „Въпросният отговор описваше изчерпателно законовата уредба, вътрешно-ведомственият документооборот и изискванията за достъп до част от исканата информация, но практически не даваше отговор на по-голямата част от поставените въпроси. Единствената конкретна информация е, че охраната се осъществява от 2009 г. По тази причина, поисках повторно отговор на поставените въпроси и проведох неколкократни срещи с Министъра на вътрешните работи, Вицепремиера по вътрешен ред и сигурност, както и с началника на Национална служба за охрана. Днес получих писмен отговор от НСО с изходящ номер 2608 от 5.11.2018, в който е изложена максимално допустимата за явно ползване информация, която предоставям на обществеността\", заяви Симеонов. 1 Въпрос: На какво основание се отпускат суми за охрана на г-н Ахмед Доган? На основание решение на Комисията по чл. 23 от ЗНСО, състояща се от Началник на НСО, Председател на ДАНС и Главен секретар на МВР, Ръководителите на служба Военна информация и на Държавна агенция „Разузнаване“. 2 Въпрос: От колко години се осъществява охраната му, колко души са ангажирани и какви средства се осигуряват за неговата охрана? Охраната се осъществява от 2009 г. Съгласно Закона за НСО, видът, обхватът и времетраенето на охраната, както и друга информация, обективирана в решенията на комисията по чл. 23, не може да бъде разгласявана. Това е така, защото въз основа на нея могат да се правят достоверни изводи за количеството и качеството на използваните сили и средства за гарантиране безопасността на охраняваните лица, което би улеснило планирането и извършването на опити за терористични действия или друго посегателство. 3 Въпрос: Каква е точната изразходвана сума до момента и има ли непосредствена опасност за живота на г-н Доган, с която да се оправдаят разходите? Въпреки отказа за предоставяне на точна информация за изразходваните суми за охрана, в писмото изрично се указва, че те са многократно по-малки от сумарните разходи за охрана на лицата, които трябва да бъдат охранявани по силата на закона: Президент, Министър-председател, Председател на Народното събрание, Вицепрезидент, Главен прокурор. „Общият размер на месечните разходи за охрана (в т.ч. транспорт) нямат нищо общо с разпространяваните от медиите суми и са съизмерими с месечното възнаграждение на един телевизионен водещ от сутрешен блок или на началник отдел в държавно търговско дружество.  По този ред са били охранявани в определени периоди от време и други политици като Лютви Местан, Румен Петков, Иван Искров, и др.  След ерата на социализма, в която по политически причини загубиха живота си и бяха репресирани десетки хиляди български граждани, обявени за „врагове на народа“, за щастие през новата история на България след 1989 г. не е допуснат случай на политическо убийство с изключение на убийството на Андрей Луканов по неизяснени политически или икономически причини. Подобен случай не бива да се допуска днес, когато България вече е член на Европейския съюз, а не на Варшавския договор\", посочи вицепремиерът. По думите му той периодично ще изисква информация от НСО за наличието на основание за продължаване на охраната на Ахмед Доган от НСО и нейното прекратяване при отпадането или намаляването на степента на застрашеност.", "date": "2018.11.05", "title": "НСО до Валери Симеонов: Има заплаха от чужда държава за Ахмед Доган. Затова е охраняван"}
{"url": "http://epicenter.bg/article/Georgi-Markov--Globalniyat-pakt-na-OON-za-migratsiyata-e-ludost-i-tsinizam--Nyama-da-go-podkrepya-/167419/2/0", "text": " Това е мнението на юриста Георги Марков, бивш конституционен съдия и депутат от ГЕРБ, един от безкомпромисните противници на безконтролната миграция в Европа. Аз няма да го подкрепя, категорично заяви Георги Марков пред ПИК.  В документа от 34 страници миграцията е наречена „източник на благоденствие и постоянно развитие на света“, а правителствата се задължават да формират пътища за редовна миграция. При представянето му    Според Марков обаче документът на практика е гавра с жертвите на миграцията на ножа, които дадоха държави от Стария континент – малолетната Мия в германския град Кандел, малолетната Сюзан във Висбаден, младият германец в Кемниц и редица други.  , тъй като притокът е именно към европейските държави, а не тече в обратна посока  , коментира юристът. Той смята, че    Бившият конституционен съдия е категоричен, че   Непрекъснато повтаряме, че сме парламентарна република, но това важи не само за президента, а и за правителството. Заобикалянето на парламента ще е нарушение на Конституцията, защото пактът не е международен договор и не подлежи на последваща ратификация от парламента, затова е необходим превантивен контрол.    „ООН трябва да си посипе главата с пепел, защото не спря Меркел: „Елате, ще се справим”, каза тя. Те дойдоха и тя не се справи.   Вчера френксите агенции признават, че Льо Пен води пред Макрон с 21% на 19%“, цитира Марков последни социологически данни. Според него спадът в подкрепата за Макрон и партията му е напълно логичен, защото френският президент нарича Виктор Орбан и Матео Салвини „проказа“, докато проказа, по думите на Марков, са милионите незаконни мигранти в Европа.   Последва го Австрия, Чехия, Полша, Хърватия и Словения. Идва ред на Италия, Словакия, Дания. Себастиан Курц, който председателства Съвета на ЕС, даде забележителна пресконференция и заяви, че няма да отиде в Маракеш и няма да подпише пакта. Курц направи 28 бележки по документа и каза, че Австрия няма да приеме бежанци поради бедност и климатични промени, както повелява документът“, твърди още Георги Марков.  Припомняме, че единствено САЩ обявиха предварително, че се оттеглят от пакта, а президентът Доналд Тръмп препоръча на европейците да внимават с миграцията, тъй като тя променя и културната среда, и средата за сигурност.  „Шапка свалям на Тръмп. Той отказа да слуша тези в ООН, защото пактът нарушава суверенитета на Щатите“, коментира Георги Марков.  Срещу приемането на пакта се обяви вчера и евродепутатът Ангел Джамбазки. ", "date": "2018.11.05", "title": "Георги Марков: Глобалният пакт на ООН за миграцията е лудост и цинизъм! Няма да го подкрепя!"}
{"url": "http://epicenter.bg/article/Slavcho-Atanasov--Za-Balgariya-shte-e-katastrofa--ako-podkrepi-pakta-na-OON-za-migratsiyata-/167423/2/0", "text": " Какво ще се случи го пише още преди 30 години Самюел Хънтингтън във великата си книга „Сблъсък на цивилизациите“.  Навсякъде в Европа населението е застаряващо.    В същото време ислямските страни имат бум на раждаемост. Ислямският свят има страшно много младо население. Това младо население притиска самите държави, безработицата там е огромна, тези млади хора трябва да работят. Това младо население тръгна към Европа, след като паднаха диктаторите – Али в Тунис, Кадафи в Либия, Хосни Мубарак в Египет и Саддам Хюсеин в Ирак. Това население го задържаха там чрез диктатура, те задържаха и крайния ислям – т.нар.  уахабитски ислям, който проповядва Саудитска Арабия. Във всички тези държави се наложиха крайните ислямисти. В Саудитска Арабия са забранени всички християнски празници – Коледа, Великден са тотално забранени, защото противоречат на доктрината на исляма.  Тази промяна тръгна от град Гент, който е роден град на Балдуин Фландърски – може би най-известният кръстоносец. Стигна се до абсурда в един от християнските центрове Кьолн, където се намира най-голямата катедрала, европейците да построят най-голямата джамия в Европа и Ердоган отиде да я открие. Това е груба духовна намеса в чуждо духовно пространство. Това е все едно да построиш църква в Мека или в Кайро. Европа във своята криворазбраност бяга от своите корени. Затова и този пакт е опасен.  Тези хора не могат да бъдат интегрирани, не искат да се впишат в обществото. Те са учени, че са по-висша религия от християнството. Един мюсюлманин много рядко ще си смени вярата, защото е научен, че тяхната вяра им дава чувство за принадлежност към ислямската общност. Коранът казва, че всички други, които не са мюсюлмани или ще трябва да се покорят, или ще трябва да загинат. Заливането на Европа от исляма е политически процес и това преливане, което в началото тръгна като мигранстско, вече стана и политическо. Европа се завладява мирно. Твърдя, че това мюсюлманско население беше насочено по политически причини към Европа.  Ние сме на пътя на исляма, ние сме първите в  Европа, които ги посрещат. Австрия и Унгария, които са много по-далече от нас, реагираха и категорично отхвърлиха този пакт.  Нямам нищо против всеки да си изповядва религията, но когато ти влизаш в едни територии, в които от векове целият манталитет, цялата култура на населението се крепи на едно основно нещо и то се нарича християнство и когато това християнство е непрекъснато заливано от вълните на исляма, неминуемо ще последват сблъсъци. Никой няма против нашето малцинство в България да изповядва исляма. Отворим ли си границите, ние християните в хилядолетна християнска България, тук ще се наруши балансът на верите. България винаги е принадлежала към християнския свят. България е от така наречените разломни държави, както ги нарича Хънтингтън. Това са държавите, които са точно на границите на големите цивилизации. Той казва, че големите конфликти предстоят и те ще започнат точно в тези държави, каквито сме ние тук, на Балканите. Там предстои сблъсъкът между цивилизациите. Държави, които смятат, че тяхната цивилизация превъзхожда останалите, какъвто типичен пример е с исляма, според Хънтингтън са обхванати от мираж на безсмъртието. Те смятат, че са най-великите, че тяхната цивилизация е най-хубава от хубавите, нещо като фантазиите на Хитлер за световно превъзходство и господство. Тях ги мами миражът, смятат се за безсмъртни и такива цивилизации са много опасни.", "date": "2018.11.05", "title": "Славчо Атанасов: За България ще е катастрофа, ако подкрепи пакта на ООН за миграцията!"}
{"url": "http://epicenter.bg/article/Ginka-Varbakova-vse-pak-vliza-v-ChEZ-/167430/2/0", "text": "Според чешкото издание \"Лидове новини\" енергийната компания ЧЕЗ работи по осъществяване на сделката за продажба на своите активи в България на дружеството \"Инерком\", съобщава БНР.  Пред \"Хоризонт\" главният редактор на чешкото издание Веселин Вачков посочва, че в края на ноември предстоят събрания на българските дружества, на които може да бъдат сменени Надзорният съвет и одитът на компаниите:  \"Вариант, който би означавал, че фирмите на госпожа Гинка Върбакова и представители на нейни фирми, ще влязат в Надзорния съвет и в одита на българските фирми на ЧЕЗ. Условието е преди всичко да бъде приключена сделката, тоест да бъдат преведени парите. Освен това, както знаем, има още едно препятствие, а то е отрицателното мнение на българската комисия по конкуренцията, но във всеки случай ЧЕЗ, поне засега, прави всички стъпки, за да може да има такава сделка\", посочи Веселин Вачков, като уточни, че условието за това е дотогава да бъде приключена сделката, което означава превеждане на парите.  Друго препятствие е отрицателното мнение на българската комисия по конкуренцията за тази сделка. От Комисията за финансов надзор съобщиха за \"Хоризонт\", че при тях са постъпили уведомления за общи събрания на две от дружествата в групата ЧЕЗ България - \"ЧЕЗ Електро\" и \"ЧЕЗ Разпределение\". В предварителния дневен ред е решение да бъде назначен регистриран одитор, който да одитира годишния финансов отчет за 2018-а година. Включена е и точка \"Разни\".  ", "date": "2018.11.05", "title": "Гинка Върбакова все пак влиза в ЧЕЗ?"}
{"url": "http://epicenter.bg/article/Petar-Haralampiev-e-osvoboden-ot-posta-predsedatel-na-DABCh/167431/2/0", "text": "С решение на правителството Петър Харалампиев е освободен като председател на Държавната агенция за българите в чужбина. Това съобщиха от пресцентъра на Министерския съвет.    Длъжността временно ще бъде изпълнявана от заместник-председателя на Агенцията Димитър Владимиров до определянето на нов титуляр.   Правителственото решение, предложено от министър-председателя Бойко Борисов, е прието неприсъствено.   В четвъртък Харалампиев и още двама души, сред които и главният секретар на ДАБЧ Красимир Томов, бяха оставени за постоянно в ареста. Те са обвинени за участие в организирана престъпна група, занимавала се с взимане на подкупи за удостоверения за български произход   В съдебната зала стана известно, че единият от основните свидетели на прокуратурата е заместникът на Харалампиев, който сега е избран от кабинета да поеме поста - Димитър Владимиров. Пред съда беше казано, че той бил натискан да се включи в корупционната схема, но отказал, затова е бил и заобикалян. Не се разбра обаче защо не е сигнализирал органите, които разследват, и защо не е получил обвинение за това.", "date": "2018.11.05", "title": "Петър Харалампиев е освободен от поста председател на ДАБЧ. Сменя го основният свидетел срещу него"}
{"url": "http://epicenter.bg/article/Iliyana-Yotova-shte-uchastva-v-otkrivaneto-na-izlozhbata--Spaseni-sakrovishta-na-Balgariya-/167433/2/0", "text": "Във вторник, 6 ноември 2018 г., от 18.00 часа в Националния археологически институт с музей (НАИМ) при Българската академия на науките (БАН) вицепрезидентът Илияна Йотова ще отправи приветствие по повод официалното откриване на изложбата „Спасени съкровища на България“.  Това съобщиха от прессекретариата на държавния глава.  Експозицията представя културни ценности, спасени през последните десетилетия от иманярство и нелегален трафик, благодарение на органите на МВР.  ", "date": "2018.11.05", "title": "Илияна Йотова ще участва в откриването на изложбата „Спасени съкровища на България“"}
{"url": "http://epicenter.bg/article/Advokat-Ivaylo-Dermendzhiev-/167438/2/0", "text": "Въвеждането на 48 часа арест, наистина ли е необходимо, коментира адвокат Ивайло Дерменджиев в предаването \"Лице в лице\" по БТВ.   Тази промяна произтича от международен акт. Въпросът е дискусионен. Това е въпрос на дефиниция и обяснение защо се прави, каза той. Става въпрос за европейска директива, приета през 2013 г. заради заплахата от тероризъм. Адвокат Дерменджиев посочи като критика, че промените не са добре мотивирани. Трябвало е да ги въведем до ноември 2016 г. Думите му са по повод промените в законодателството, които предвиждат арестите да се пазят в тайна 48 часа, а за деца – за 24 часа.  „Действително тази промяна произтича от международен акт, въведени са определени правила, предвижда се възможност да се приведе в съответствие за всяка една страна“, обясни той.  На този фон обаче текстовете, които са предвидени в директивата, не са много добре обяснени.  „В мотивите, които са предложени сега за промяна в Наказателния кодекс, държавата е била задължена да го направи и то е трябвало да стане до ноември 2016 г. Със сегашната промяна просто искат да преведат законодателството в необходимата форма“, смята юристът.  По думите му формулировките не са достатъчно добре разтълкувани.  „Може би при нас пропускът на законодателя е да обясни поради какви причини това трябва да се приеме. Може да се тълкува всякак от органа, поради който се предлага тази формулировка. Нормата трябва да се обясни и да се прилага правилно“, обясни Ивайло Дерменджиев.   Във Франция за престъпления, свързани с тероризма е допустимо задържане без уведомяване до 72 ч.  ", "date": "2018.11.05", "title": "Адвокат Ивайло Дерменджиев: 48-часовият арест е по евродиректива"}
{"url": "http://epicenter.bg/article/Nikolay-Vasilev--Byudzhet-2019-si-e-napravo-tlasta-lazanya--golyamo-razdavane---nikakvi-reformi-/167440/2/0", "text": "Моито критики към бюджет'2019 са от десни позиции. Този бюджет си е направо тлъстя лазаня, много щедър бюджет. Това е бюджет на голямото раздаване, но и на никакви реформи.  Това коментира Николай Василев, бивш вицепремиер, в предаването “Лице в лице” по БТВ. Той коментира предложенията на бюджет на държавата. Нашето общество в момента не провежда почти никакви реформи. Това да се дават повече пари в една сфера, не е реформа, категоричен бе Василев.  Добрата новина е, че икономиката е в добро състояние, продължи той.  Николай Василев пожела поне една реформа да се осъществи - да се доведе докрай процедурата за концесията на Летище София.  Той коментира и тавана на застраховката при катастрофа.  Има разлика между материалните обезщетения и нематериалните обезщетения. За това през последните 24 часа никой не говори, каза той.  Ако са верните цифрите за ЕС, България не може да очаква да има по-голямо обезщетение и такси, защото в ЕС и доходите са по-големи. При две семейства в сходна ситуация - на базата на какво ще се прецени, че едното семейство страда по-малко от другото, попита риторично Василев. Подкрепям по-скоро варианта на Менда Стоянова, заяви Василев.", "date": "2018.11.05", "title": "Николай Василев: Бюджет 2019 си е направо тлъста лазаня, голямо раздаване - никакви реформи!"}
{"url": "http://epicenter.bg/article/Karakachanov-otmeni-reshenieto-si-za-remonta-na-Su-25/167443/2/0", "text": "Министърът на отбраната Красимир Каракачанов е отменил заповедта си, с която избра беларуската компания \"558-ми авиоремонтен завод\" за изпълнител на поръчката за ремонт на 14 бойни самолета Су-25, съобщи БНР.  Той е направил това заради неяснота около офертата на беларуската фирма, тъй като в нея се посочвало, че тя важи само при цялостен ремонт на самолетите, а не за отделни части, като най-вероятно Каракачанов не е забелязал неяснотата на офертата при предишната си заповед.  Това стана след като БСП атакуваха намерението на Каракачанов да ремонтира самолетите в Беларус, тъй като българският завод \"Авионамс\" имал лиценз за ремонт на СУ-25.  Обществената поръчка бе обявена за 41 млн. лв. без ДДС, колкото е сумата, която може да бъде похарчена от Министерството на отбраната. В документите към поръчката пише, че тази сума може да се увеличи до 82.5 млн. лв (без ДДС) след решение на правителството. Над тази сума е необходимо решение на парламента. В документите за процедурата на Министерството на отбраната обаче се вижда, че тези над 80 млн. лв вече са прогнозирани по години, като общата сума за първите две от четиригодишното рамково споразумение е почти 43.7 млн. лв без ДДС.  Първоначалното ценово предложение на единствения участник в процедурата - \"558-и Авиационен ремонтен завод\" беше за 132 484 980 евро (без ДДС) според доклада на комисията по търга в Министерството на отбраната. Това са близо 260 млн. лв. без ДДС, или почти 311 млн. лв с ДДС. След преговори е постигнато намаляване до 73 665 500 евро без ДДС или 144 053 074 млн. лв без ДДС.  \"Настоящата оферта за отстъпки е валидна при сключване на договор за изпълнение на цялостни услуги — възстановяване на летателната годност на самолета с извършване на доработки и ремонт на всички негови компоненти, а не и за отделни работи/доставки (ремонт на самолета, доработка, ремонт на двигателя и др.)\", цитира частта от офертата Каракачанов. Според него това \"предложение в своята същност създава неяснота във волеизявлението на участника\". Каракачанов връща доклада на комисията с указания да бъдат проведени нови преговори с \"558 Авиационен ремонтен завод\", \"като достигне до конкретна оферта, без вариантност на предложението\".", "date": "2018.11.05", "title": "Каракачанов отмени решението си за ремонта на Су-25"}
{"url": "http://epicenter.bg/article/Prof--d-r-Boyan-Durankev--Byudzhetat-na-BSP-tarsi-dogonvashto-razvitie-/167444/2/0", "text": "Бюджетите на БСП и на ГЕРБ и сателити са подчинени на различни философии. Този на ГЕРБ и сателити може да се характеризира като бюджет на статуквото - има увеличение по отделните пера за различни направления, но няма промяна на вътрешната философия нито в данъчната система, нито в капиталовите разходи, нито в текущите разходи. Т.е. има прирасти, подчинени на една и съща стара логика, която е вече 10-годишна. Тази логика е наследена от времето на правителстово на Сергей Станишев с т. нар. плосък данък.  С предложения от левицата алтернативен бюджет изглежда, че в самото БСП става нещо като тиха революция. Тъй като с този бюджет се отменят всичките принципи, които бяха заложени на данъчната политика отпреди 10 г. при правителството на Станишев.  Второ - изглежда, че БСП имат много по-висока степен на чуваемост за науката.  Трето - БСП търси възможности за едно по-динамично, догонващо развитие още от следващата година, ако, разбира се, се сбъднат тези сценарии. Така че имаме три неща, които променят философията на създаване на самия бюджет.  В него прави впечатление много по-силното участие на държавата в икономиката с т.нар. Фонд за капитални или инвестиционни разходи, които са в размер на 1,2 млрд. лева. Второто е обръщането на данъчната система в посока на по-голяма социална солидарност. БСП за първи път от десетилетия се стреми да намали неравенството чрез пълна отмяна на плоския данък и въвеждане на семейно подоходно облагане, което по принцип е по-справедливо. Защото, например, ако двама души получават по 560 лв. догодина, колкото ще е минималната заплата, те няма да бъдат облагани с данъци и ще имат чисти 560 лв. Втори пример: ако двама души получават по 600 лв., те ще бъдат облагани с данъци. Ако имат две деца, това означава, че на човек се падат по 300 лв. Така излиза, че тези, които имат деца, са в по-неблагоприятна ситуация от онези, които нямат, независимо че са с по-високи доходи. По-голямата социална солидарност би означавала семейно подоходно облагане.  Другото, което БСП се стреми да изчисти, е скритият резерв за бюджета. Според различните статистики, в България в момента има между 25% и 31-2% „сив\" сектор. Това означава, че имаме скрити крадци на бюджетни приходи за около 2-5 милиарда лева годишно. Което би било много сериозен приход за бюджета, ако се реализира.  Ако се намали и т.нар. „данък корупция\", който е и в министерствата, и по села и паланки - навсякъде - това означава още милиард лева допълнително. Т.е. приходната част на бюджета може да се засили чувствително, ако се атакуват тези два сектора - „сивият\" и корупционният.  Къде могат да отидат повече средства е пределно ясно - това са стратегическите сектори за една социалистическа партия - преди всичко здравеопазване и образование. Така че, ако има по-ниска цена на здравни и образователни услуги и се върви към това те да станат безплатни за всички, за да има т. нар. \"Равенство на достъпа\", то България би изглеждала по-добре.  И допълнителните разходи, които БСП предвижда като прогноза, са за повишаване на минималната заплата до 640 лв. догодина. Друга идея е преразглеждане на всички пенсии, включително на най-ниските на хора, които са се пенсионирали преди 10 и повече години - те са с 40 и повече години трудов стаж, с една-две магистратури, а днес са изпаднали в бедствено положение.  Заключението ми е, че курсът, който БСП приема, е пълен напред и остър завой наляво. Това е предизвикателство не само към самото БСП като ръководство, но и към управляващите, тъй като, хранейки статуквото най-вече заради заробващия договор с Обединените патриоти да не се кометират данъците, ГЕРБ не може да маневрира. Но вероятно ще бъде принудена да извърши някакви неочаквани маневри, ако желае да остане в играта.  Най-слабото нещо би било да се каже, че това, което е предложило правителсвото, е най-доброто и няма алтернативи. Но вече има алтернатива и тя е предизвикателството. ", "date": "2018.11.05", "title": "Проф. д-р Боян Дуранкев: Бюджетът на БСП търси догонващо развитие "}
