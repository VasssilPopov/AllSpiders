{"url": "http://epicenter.bg/article/S-velikata--quot-Simfoniya-na-hilyadata--na-Maler-se-zakriva-balgarskoto-evropredsedatelstvo/157788/2/0", "text": "На 27 юни в зала №1 на НДК ще прозвучи една от най-великите симфонии на всички времена – Симфония №8 на Густав Малер. Музикалното произведение е създадено за многобройни състави – оркестър, хор и солисти, и затова е наричано “симфония на хилядата”.  Огромният му мащаб е причината да не се изпълнява често в България, независимо че често фигурира в репертоара на световните класически сцени. За последен път в София Симфония №8 е звучала през далечната 1991 година, а обединяващото с предстоящото й изпълнение е, че пред диригентския пулт отново застава маестро Емил Табаков.  Произведенията на австрийския композитор Густав Малер притежават едновременно вокална и инструментална сила. Още на премиерата си в Мюнхен Симфония №8 печели одобрението на публика и критика. В нея традиционно песимистичния Малер за първи път звучи оптимистично, а произведението е израз на увереността в силата на човешкия дух.  Специалистите сравняват концертите на Малер само с преживяване при медитация. Възторгът от музиката му продължава и до днес – “Симфония на хилядата” е в Топ 10 на най-великите симфонии в класация, изготвена от ВВС и е запечатана в аудио записи в изпълнение на най-големите оркестри в света.  Подготовката за представянето на Симфония №8 на сцената на зала №1 на НДК започва преди близо година. Софийската филхармония като организатор на концерта отправя покана към Симфоничния оркестър на БНР да се присъедини към мащабното събитие. По този начин в изпълнението на инструменталната част ще се включат 140 филхармоници.  Внушително ще е присъствието на вокални състави – 100 деца, 150 певци, смесен хор и 8 солиста. В продукцията участват Националният филхармоничен хор \"Светослав Обретенов” и детският филхармоничен хор с диригент Славил Димитров, Детският радиохор с диригент Венеция Караманова и смесеният хор на БНР с диригент Любомира Александрова.  Международното присъствие в събитието идва от Австрия – страна, която приема от България председателството на Съвета на ЕС. Всичките 8 солисти са с кариера в страната с традиции в класическата музика - Бианка Кох, Елизабет Пратчер, Колет Бушел – сопрани, Валтрауд Винзауер и Лаура Оливия Шпенгел – алти, Максимилиан фон Лютгендорф – тенор, Томас Вайнхапел – баритон, Андреас Йозеф Матерсбергер – бас.  Жителите и гостите на София ще имат възможността да се насладят на мащабното класическо събитие само веднъж – на 27 юни в Зала 1 на НДК. Събитието е съфинансирано от Програма \"Култура\" на Столична община. ", "date": "2018.06.26", "title": "С великата \"Симфония на хилядата“ на Малер се закрива българското европредседателство"}
{"url": "http://epicenter.bg/article/Ninova--Tsvetanov-iskashe-da-se-izkazhe-ot-tribunata--Karayancheva-ne-mu-dade-dumata-/157752/2/0", "text": "След като депутатите претупаха набързо втория вот на недоверие към кабинета „Борисов 3“, управляващи и опозиция се изнесоха в кулоарите, за да обяснят на медиите защо всъщност се случи този вял дебат от час и 27 минути, който е без прецедент в най-новата българска история.    За странната случка в пленарна зала потвърди и лидерът на БСП Корнелия Нинова.   И допълни, че за първи път никой от управляващата коалиция не е защитил премиера Бойко Борисов по повод изнесените от нея факти за провал на властта в сектор „Сигурност“.   . За първи път в историята на българския парламент, при внесен вот на недоверие, министър не отговори на фактите, които бяха изнесени от нас”. Това каза говорителят на ПГ на „БСП за България” Елена Йончева пред журналисти в парламента по повод прекратените от мнозинството дебати по вота на недоверие.   Тя заяви ,че левицата е шокирана от  факта, че даже лидерът па ПГ на ГЕРБ – г-н Цветанов, не излезе на трибуната в парламента, за да отговори на тези факти.   \" ”. Той не защити своето правителство и своя премиер Бойко Борисов”, заяви Йончева.  Тя добави, че вместо да ги защити, Цветанов е излязъл в коридорите на парламента да говори така, както обикновено прави Антон Тодоров. „Вотът на недоверие мина, защото в пленарната зала нямаше нито един глас  от страна на ГЕРБ, който да оспори изнесените от нас факти”, категорична бе Елена Йончева.", "date": "2018.06.26", "title": "Нинова: Цветанов искаше да се изкаже от трибуната, Караянчева не му даде думата! "}
{"url": "http://epicenter.bg/article/Krasimir-Karakachanov--Tolkova-smeshen--zhalak-i-bezsmislen-vot-dosega-ne-sam-vizhdal-/157756/2/0", "text": "Толкова смешен, жалък и безсмислен вот в живота си не съм виждал, а съм наблюдавал още като студент политическия живот в България. Това каза вицепремиерът, министър на отбраната и лидер на ВМРО Красимир Каракачанов пред журналисти в Народното събрание след дебата за вота на недоверие срещу правителството, предаде репортер на Агенция „Фокус“.  „В самото представяне на мотивите за вота нямаше абсолютно нищо конкретно, освен общи приказки.   Не знам това зоофилия ли се нарича, или как се нарича чисто научно. Представителите на опозицията нямаха нито един сериозен аргумент.   Щях да им обясня с факти и аргументи какво сме направили, как сме увеличили заплатите и как сме заложили 2019 и 2010 г. още с по 10% увеличение. И така към края на мандата ще има общо 30% увеличение на заплатите на българските военнослужещи. Бях се подготвил колко средства са отделени и за какво са отделени, но не се стигна до сериозен дебат. Те нямаше какво да кажат“, посочи Каракачанов.   А когато някой нищо не ти казва, няма да спориш с вятърни мелници.   По темите със содомията и зоофилията не ми се взима отношение. Има си психиатри, има си сексолози. Това не е тема на министъра на отбраната“.  ", "date": "2018.06.26", "title": "Каракачанов: Толкова жалък вот не съм виждал! Как да споря дали трябва да се спи с два петела?"}
{"url": "http://epicenter.bg/article/Borisov--Votat-na-nedoverie-na-BSP-pokazva--che-gi-e-yad--che-evropredsedatelstvoto-e-uspeshno-/157759/2/0", "text": ". Това каза пред журналисти министър-председателят Бойко Борисов, след като взе участие в конференция за сближаване на заплатите в Европа, предаде репортер на Агенция „Фокус“.  „Проваляйки се като европредседатели, това щеше да бъде и достатъчен повод да ни се иска тогава оставката и то абсолютно резонно. Знаете как почнахме с НДК, с провокации, пък се оказа, че съдът ги оправда на практика. Но това си е парламентарна практика, това е записано в Конституцията. Искат вот, дават вот. Парламентарните групи се защитават. Те го правят само за да може да покажат още веднъж, че ги е яд, че европредседателството е успешно“, коментира Борисов.  „  Още от управлението на БСП,   Тогава те започнаха 30 км ограда, ние още 200 км направихме. Командировахме полиция, повече армия, сменихме законите.  , допълни той и отбеляза, че се е купила много техника, автомобили и всичко необходимо.  „  Като видите графиките, сега цифром и словом, защото защитаваме и гръцката граница, са няколко десетки, които са преминали и то през официалните КПП-та и са отишли към Германия, Франция и  когато бяха в мандат по времето на Орешарски“, каза още Бойко Борисов.   , каза още Борисов.  „Общо като държава вместо да се похвалим, защото всички ни хвалят за това, че България е пример как се пази границата, и да го приемем като общ успех, ние се атакуваме, за да ни слушат другите и да кажат утре: „ами вземете си ги тогава, като сте ги пропуснали“. Аз говоря за стария период. А от година-година и нещо знаете, че границата се пази много добре. Това го отчитат всички, на всички нива в Европа. И сега в Брюксел всички ни даваха не само висока оценка, а ни благодариха за усилията, които България, не Бойко, а България полага. Така че вотът си е вот, той си върви“, коментира Борисов. По думите му има парламентарни групи, които се нападат и това им е работата.  Попитан с какви стъпки ще трябва да вървим, за да догоним средните доходи в Европа, Борисов отговори: „Ами ако правим всяка година избори, няма да ги догоним. Хубавото на вота е, че се очерта алтернатива – БСП с ДПС пак. Ако искате, да ви е честита“.   ", "date": "2018.06.26", "title": "Борисов: Вотът на недоверие на БСП показва, че ги е яд, че европредседателството е успешно "}
{"url": "http://epicenter.bg/article/Invalid-sasipa-ot-kritiki-deputatkata-ot-GERB-Desislava-Atanasova--video-/157760/2/0", "text": "Инвалид подложи на унищожителна критика народния представител от ГЕРБ и бивш здравен министър Десислава Атанасова.   Сценката пред сградата на Народното събрание бе излъчена в предаването \"Евродикофф\". Водещият Сашо Диков този път бе в необичайната роля на мълчалив свидетел на случващото се. Човекът с изкуствен крак съсипа от критики управлението на ГЕРБ и покани Атанасова да се качи с него в тролея, за да чуе какво мислят хората за тях. Инвалидът поиска от герберката да изчисли по колко пари му се падат на ден, а Атанасова се опита да му опонира с аргумента, че явно му стигат за цигари.   \"Цялата банда на Тиквата ви видяхме, че с усвояването на фондовете сте добре, ама ти можеш ли да смяташ без телефон? Искам да вземеш лист и химикалка и да ми сметнеш 138 лева пенсия, както със с един крак и без родители, по колко лева имам на ден и как да ги харча\", каза инвалидът.   Атанасова се опита да обясни, че такива били възможностите на държавата, а човекът ѝ обясни, че възможностите са такива защото \"изгонихте младите хора на държавата\".   Видеото се превърна в асболютна сензация в социалните мрежи. То е гледано от почти половин милион души.", "date": "2018.06.26", "title": "Инвалид съсипа от критики депутатката от ГЕРБ Десислава Атанасова (видео)"}
{"url": "http://epicenter.bg/article/UniBIT-nagrazhdava-Dzhefri-van-Orden-s-pochetno-zvanie--Doktor-honoris-kauza-/157762/2/0", "text": "Академическият съвет на Университета по библиотекознание и информационни технологии (УниБИТ) взе решение да удостои с почетното звание „ДОКТОР ХОНОРИС КАУЗА“ (“DOCTOR HONORIS CAUSA”) г-н Джефри ван Орден. Той е един от архитектите на Европейския съюз и Европейския парламент във вида, в който ги познаваме днес.   Г-н Джефри ван Орден е учредител на Групата на Европейските консерватори и реформисти и първи президент на тинк-танк реформистката фондация „New Direction“. Основание за удостояването му с почетното звание „ДОКТОР ХОНОРИС КАУЗА“ на УниБИТ е и заслугата му за присъединяването на България към голямото семейство на Европейския съюз.   Забележителна е биографията на този интелигентен военен командир, политик и дипломат. Роден е през 1945 г. в град Ватерловил, Великобритания. Завършва училище за кадети, след което през 1964 г. е зачислен към разузнавателните части на Британската армия. Млад, само на 27 г., той вече е награден с рицарски орден на Британската империя. До 1985 г. служи в кралската армия, след което поема ръководството на британските части в Берлин. В периода от 1991 до 1994 г. е Изпълнителен секретар на Международните военни части на НАТО в главната квартира на пакта в Брюксел. От 1995 до 1999 г. е главен представител на Европейската комисия по отбрана и сигурност. От 1999 г. до сега е член на Европейския парламент.   Връзката му с България стартира още в първия му мандат в Европейския парламент, когато е определен за докладчик за напредъка на България в процеса по членството й в Европейския съюз. Джефри ван Орден винаги е имал изключително позитивно отношение към българския народ. Многократно е проявявал високите си дипломатически умения, за да защити българския национален интерес.   Със съжаление трябва да признаем, че редица проблеми, посочени от Сър Джефри ван Орден преди близо двадесет години, все още не са решени. И сега, 11 години след приемането ни в ЕС, когато България е председател на Съвета на Европейския съюз, ние имаме нужда от неговите съвети, възгледи и експертност. Защото помощта е добродетел, свързвана с приятелството. А г-н Джефри Ван Орден е един от най-големите приятели на България.  ", "date": "2018.06.26", "title": "УниБИТ награждава Джефри ван Орден с почетно звание „Доктор хонорис кауза“"}
{"url": "http://epicenter.bg/article/Po-razporezhdane-na-premiera--Ministar-Radev-patuva-za-Yambol-vav-vrazka-s-ochakvani-poroi/157765/2/0", "text": "По разпореждане на премиера Бойко Борисов министърът на вътрешните работи Валентин Радев пътува за град Ямбол. Това съобщиха от пресцентъра на МВР. С него е и директорът на Главната дирекция \"Пожарна безопасност и защита на населението\" главен комисар Николай Николов.   Поводът е очакваното усложняване на метеорологичната обстановка в страната и преглед на предприетите превантивни действия за превенция и реакция. Очаква се след 18 часа да бъде даден брифинг в сградата на ОДМВР-Ямбол. ", "date": "2018.06.26", "title": "По разпореждане на премиера! Министър Радев пътува за Ямбол във връзка с очаквани порои"}
{"url": "http://epicenter.bg/article/Biser-Petkov--Do-mesets-shte-e-gotov-zakonat-za-horata-s-uvrezhdaniya/157766/2/0", "text": "До края на юли трябва да бъде готов проектозаконът за хора с увреждания, обеща социалният министър Бисер Петков пред протестиращи майки на деца с увреждания.   Той обясни защо се е наложила нова среща с майките: \"Срещата беше важна с оглед да изясним какъв компромис са готови да направят майките. Нашите усилия са да решим проблема и да намалим това напрежение, което седмици вече ескалира във връзка с техните искания\", съобщи БНР.  ", "date": "2018.06.26", "title": "Бисер Петков: До месец ще е готов законът за хората с увреждания"}
{"url": "http://epicenter.bg/article/Zam-ministar-Stefan-Balabanov--Romite-lazhat-za-sblasatsite-v-Botevgrad--ne-e-imalo-strelba--VIDEO--/157706/3/0", "text": "Полицаи бяха нападнати в ромската махала в Ботевград в неделя. Униформените отишли на място заради сигнал за силна музика, но са замеряни с пейки, буркани и камъни от събралите се роми, припомня бТВ.  Ромите имат друга версия. По думите им клипът с боя, който се върти в медийното пространство, е манипулиран и част от кадрите са изрязани – когато полицаите са стреляли по тях.  Жена от квартала твърди, че са стреляли по нея, когато е била на балкона на петия етаж и още има сачми в лицето. Не били извадени всички, защото е бременна. Полицаите са реагирали агресивно и са стреляли по невинни хора, твърди Илия Илиев от партия „Дром”. „Може да сме цигани, но не сме неграмотни, Тези хора имат права”, обяви Илиев.  Зам.-вътрешният министър Стефан Балабанов обяви в предаването „Тази сутрин”, че ромите лъжат за използването на сачми и куршуми.  „Изричането на неистини от тази етническа група е маниер – никакви сачми и куршуми не са използвани”, обяви зам.-министърът. Според него по-скоро е грешка, че в тази ситуация не са използвани гумени куршуми и палки. „В тази държава има закони… Трябва да спрем с този псевдолиберализъм”, коментира Балабанов.  Той призова всички служители на МВР да използват законите и правомощията, които са им дадени, за да може да се противодейства на такива агресивни групи. Той подчерта, че от Министерството на вътрешните работи застават зад действията на полицаите в Ботевград и ще им го каже лично.  Според него трябва да има законови промени и МВР да може служебно да защитава полицаи при дела срещу тях, а не да им се налага сами да си търсят адвокати.  ", "date": "2018.06.26", "title": "Зам.-министър Стефан Балабанов: Ромите лъжат за сблъсъците в Ботевград, не е имало стрелба (ВИДЕО) "}
{"url": "http://epicenter.bg/article/API-s-nov-shef--inzh--Doncho-Atanasov-pomolil-sam-da-bade-smenen/157742/4/0", "text": "По решение на министъра на регионалното развитие и благоустройството Николай Нанков от днес председател на Управителния съвет на Агенция \"Пътна инфраструктура\" е инж. Светослав Глосов, съобщиха от пресцентъра на регионалното министерство.   Инж. Дончо Атанасов остава член на Управителния съвет на пътната агенция. Той ще продължи да е ангажиран с новото строителство на участъци от републиканската пътна мрежа, както и с поддръжката, ремонтите и рехабилитацията на вече съществуващите трасета, се казва още в съобщението.   Рокадата в Управителния съвет на АПИ идва след молба на инж. Атанасов, допълват от министерството.            ", "date": "2018.06.26", "title": "АПИ с нов шеф - изненадващо смениха инж. Дончо Атанасов с инж. Светослав Глосов"}
{"url": "http://epicenter.bg/article/Kevorkyan--Boyko-i-Konfutsiy/157682/11/0", "text": "  Бойко предизвика голям смут сред противниците си.  Досега те твърдяха, че е чел само книги за приключенията на Винету - и здраво го поднасяха з аради това.  Сега обаче изведнъж се оказа, че познава добре и Конфуций – лично, при това. Успокойте се – не става дума за онзи Конфуций, а за Иван Кръстев – него Бойко нарекъл „Българският Конфуций“. Тъкмо него. \r\n Това е същият Конфуций, който веднъж нарече същият Бойко „агресивно парвеню“. \r\n   \r\n Това е същият Конфуций, който съчини и накара Бойко да направи заверата срещу Ирина Бокова при избора на нов шеф на ООН. \r\n Сигурно му е шепнел, че тя не е подходяща заради произхода си – въпреки че самият Конфуций е виден комунистически изтърсак. Въпросната афера винаги ще припомня, че сме дива държава, в която властват отвратителни козни. \r\n   \r\n Конфуций на Бойко трябва да се чете само веднъж – и никога повече човек да не се връща към мъдростите му. \r\n Конфуций на Бойко навремето твърдеше, че от провала на „Южен поток“ България само печели. \r\n Тогава, защо съвсем наскоро Бойко ходи да бие тъпана в Москва – и да се унижава като зарязан годеник? \r\n   \r\n Бойко тия дни рече, че СМЕ /ние?!/ направили грешка с „износа на демокрация“ – който създаде нерешимия вече проблем с бежанците. \r\n Но Конфуций на Бойко една думичка не е обелил досега, няма и да обели, за въпросния „износ“ – защото иначе трябва да признае Варварството на чорбаджиите си, което отприщи Злото /в Ирак, Либия и пр./ - и го насочи право в Европа. \r\n   \r\n Конфуций на Бойко писа преди три години, че „Източна Европа страда от дефицит на състрадание“ – по отношение на бежанците. \r\n Днес, тази глупост не си струва да бъде коментирана, тя е очевидна дори за неговите ученици. \r\n   \r\n Конфуций на Бойко пророкуваше, че Студената война не се завръща – и позна, разбира се.  \r\n Днес тя е в разгара си и е необичайно яростна. \r\n   \r\n След дори само тези „пророчества“ на Конфуций, какво трябва да ти се е случило, за да му вярваш? \r\n   \r\n Уникални сме във всяко отношение: другаде обикновено съветниците кадят тамян на Вождовете, тук – Вожда направо ги произвежда в Конфуций. \r\n   \r\n Чърчил казваше, че на война можеш да бъдеш убит веднъж, а в политиката - много пъти.  \r\n Нашите политици лесно постигат второто - като убийствата, разбира се, са за сметка на България. \r\n Припомням тия думи на Чърчил – в случай, че Бойко се готви да произведе някой в „Българския Чърчил“. \r\n   \r\n Мътните да ни вземат – Винету ли е по-опасен или Конфуций? \r\n *** \r\n", "date": "2018.06.26", "title": "Кеворкян: Бойко и Конфуций"}
{"url": "http://epicenter.bg/article/Glad-za-bileti-za-kontsertite-na-Lili-Ivanova/157693/6/0", "text": "  Впечатление прави, че рядко те са със завишени цени от първоначално обявените от промоутърите, като достигат най-много до стотачка, пише \"Монитор\".   След като разпродаде като топъл хляб пропуските за първата си изява в града под тепетата тази година, тя се завръща за нов десант в нова локация. Зала С.И.Л.А. се оказа тясна, за да побере вси чки фенове на Иванова през февруари, което провокира изпълнителката на „Щурче“ да избере Античния театър за място на концерта си този четвъртък. Всеки, който иска да види звездата на живо трябва да побърза със закупуването на пропуск, тъй като са на привършване.   Равносметката на турнето към момента – няколко напълно разпродадени концерта и над 13 000 души публика, които са станали свидетели от първа ръка на вокалните картини, които Иванова рисува с гласа си. Последно певицата се поклони пред феновете в Плевен, които слушаха любимите си изпълнения, заредени с дъждобрани и чадъри. Въпреки лошото време, свободно място и в парк Кайлъка почти не се намираше.   По традиция, и в Античния театър гърба на Лили ще пазят Огнян Енев (пиано, саксофон, тромпет), Орлин Цветанов (цигулка), Росен Ватев (ударни, перкусии), Веселин Веселинов – Еко (контрабас, бас китара), Ангел Дюлгеров (китара, цигулка) и вокално трио LaTiDa.   Официално Иванова ще сложи край на националното си турне „За пълноценни мигове с музиката“ през октомври. След като миналата година напълни зала 1 на НДК в две поредни вечери, този път примата ще направи музикален подарък на 15 хиляди души с три концерта – на 25, 26 и 27 октомври.", "date": "2018.06.26", "title": "Глад за билети за концертите на Лили Иванова"}
{"url": "http://epicenter.bg/article/Egipetski-futbolen-komentator-pochina-sled-zagubata-ot-Sauditska-Arabiya/157721/8/0", "text": "Египетски футболен коментатор почина минути след като националния тим на страната записа третата си загуба на световното първенство в Русия, съобщи  bTV .   \"Фараоните\" напускат турнира без нито една точка, след като вчера (25 юни) загубиха и мача си срещу Саудитска Арабия.   Срещата бе коментирана от бившият треньор на \"Замалек\" Кайро - Абдел Рахим Мохамед. Той се почувствал зле в края на срещата и дори се строполил на земята, когато Саудитска Арабия отбеляза победния си гол за 2:1 в 95-ата минута.   Присъстващите в студиото се опитали да му окажат първа помощ, а след това извикали бърза помощ. Въпреки че медиците пристигнали веднага и закарали специалиста в болница в Кайро, в лекарското заведение само констатирали смъртта му, настъпила в следствие на сърдечен удар.   С Мохамед в студиото бил и бившият вратар Ахмед Фаузи, който разкара, че точно след попадението на Саудитска Арабия, неговият колега пребледнял, а след това трагедията се случила за секунди.", "date": "2018.06.26", "title": "Египетски футболен коментатор почина след загубата от Саудитска Арабия"}
{"url": "http://epicenter.bg/article/Monika-Valerieva-pokaza-pokanata-za-svatbata-na-Svetlana-i-Gushterov/157698/10/100", "text": "Сватбата на Светлана Василева и Християн Гущеров наближава. Поканите вече са разпратени, а главните действащи лица усилено се подготвят за тържеството на 12 юли.   Моника Валериева, с която Светлана често бе в конфликти, също е сред поканените на щастливото събитие. Тя сподели кадри с поканата, която е получила от Гущеров и бъдещата му съпруга.   Сватбата ще бъде в \"Шератон\", като според поканата тържеството ще бъде в две части - от 18:30 коктейл за добре дошли, а от 19:30 тържествена вечеря в зала \"Роял\". Кумове ще бъдат Милена Пилева и Николай Кънчев.   Поканата е украсена със златисти орнаменти.   Василева и Гущеров са заедно от около година. Наскоро той се разведе официално с бившата си половинка - поп фолк певицата Мария.", "date": "2018.06.26", "title": "Моника Валериева показа поканата за сватбата на Светлана и Гущеров (Снимка)"}
{"url": "http://epicenter.bg/article/Kyufteta-ot-tikvichki-na-furna/157775/9/25", "text": "1 бр. голяма тиквичка  2 бр. яйца  3 скилидки чесън  50 г сирене  1 и 1/2 ч.ч. брашно  2 ч.л. бакпулвер  сол  2 с.л. галета Тиквичката и скилидките чесън се настъргват. Към тях се добавят яйцата, брашното с бакпулвера, солта, галетата, натрошеното сирене и подправките. Сместа се разбърква добре. Пресипва се в тава, покрита с хартия за печене. Оформят се малки кюфтета с лъжица. Слагат се в предварително загрята фурна на 220С градуса и се пекат до златист цвят. Поднасят се в комбинация с млечен сос.", "date": "2018.06.26", "title": "Кюфтета от тиквички на фурна"}
{"url": "http://epicenter.bg/article/Tramp-se-pohvali-s-kosata-si--vizhda-ya-kato-golyam-koz/157703/10/99", "text": "Президентът на   похвали   към онези, които твърдяха в предизборната кампания за президентските избори, че носи перука, предаде Франс прес, цитиран от Дарик. \" . Всички казваха, че ко а\", каза президентът на митинг от предизборната кампания на губернатора републиканец на щата Южна Каролина Хенри Макмастър. \"  продължи шеговито президентът: \" !\", препоръча Тръмп, аплодиран шумно от развеселената публика. Той произнесе реч, в която отново повдигна теми от своята предизборна кампания през 2016 г.", "date": "2018.06.26", "title": "Тръмп се похвали с косата си, вижда я като голям коз"}
{"url": "http://epicenter.bg/article/Deyvid-Haselhof-siyae-v-pregradkite-na-28-godini-po-mladata-si-godenitsa-/157708/10/100", "text": "Известният актьор Дейвид Хаселхоф се появи на премиерата на филма Ant-Man and the Wasp в Холивуд. Той бе в компанията на 28 години по-младата си годеница, пише Дарик. Двамата демонстрираха щастието си на червения килим, а 37-годишната Хейли Робъртс изглеждаше неотразимо до звездната си половинка.  През 2016 г. Дейвид Хаселхофт предложи брак на чаровната блондинка, след близо 5 години романтична връзка. Това се случи на плаж в Малибу. Тогава Хейли Робъртс сподели в социалните мрежи, че и двамата са плакали от щастие, а тя самата била много изненадана от предложението.  Двамата се запознали в Англия, където е родена блондинката. Тя била продавачка в магазин, а той е бил жури в Britain's Got Talent. Запознали се, когато тя се приближила до него с молба за автограф, а той се съгласил при едно условие – да му даде телефонния си номер.  Така двамата излязли на първа среща, а след това станали неразделни. Дейвид Хаселхоф има зад гърба си два брака. През годините той е бил женен за певицата Катрин Хикланд, както и за актрисата Барбара Бак, от която има две дъщери на 23 и 25 години.", "date": "2018.06.26", "title": "Дейвид Хаселхоф сияе в прегръдките на 28 години по-младата си годеница "}
{"url": "http://epicenter.bg/article/Kralitsa-Raniya-i-Melaniya-Tramp-zalozhiha-na-pastelni-toaleti-v-Beliya-dom--Snimki-/157719/10/84", "text": "Президентът на САЩ  . Двамата властни мъже показаха, че са истински щастливци – те бяха  , които изглеждаха ослепително в стилните си тоалети.   Двете дами, отдавна заслужили прозвището \"модни икони\", отново доказаха, че заслужават похвали от страна на модните критици.    Тоалетът на   бе в по-светъл нюанс. Тя носеше бяла риза и дълга пола-панталон.   пък бе с рокля с буфон ръкав и асиметричен колан.   присъстваха на разговора на съпрузите си, а преди това позираха с тях пред медиите.   След срещата, Тръмп отбеляза, че , но не каза кога ще бъде оповестен неговият план за мир между израелците и палестинците, предаде Ройтерс, цитиран от Дарик. На журналистически въпрос кога възнамерява да обяви своя план, Тръмп отклони отговора и заяви, че . \"Това споразумение  . Нещата са много различни, откакто сложихме край на това\", каза президентът.", "date": "2018.06.26", "title": "Кралица Рания и Мелания Тръмп заложиха на пастелни тоалети в Белия дом (Снимки)"}
{"url": "http://epicenter.bg/article/50-godishnata-Kayli-se-snima-po-belyo-i-bez-grim/157729/10/100", "text": "\r\n Малко звезди си позволяват да пускат свои снимки без грим, особено след определена възраст. Кайли Миноуг обаче отново показа колко е естествена красотата ѝ. \r\n \r\n Певицата, която през май навърши 50 години, сподели в социалните мрежи няколко кадъра от снимките на музикалното видео \"Golden\", където позира по бельо и е без грим, пишат от eva.bg. \r\n   \r\n Под кадрите Кайли написа: \r\n \r\n   \r\n     \r\n", "date": "2018.06.26", "title": "50-годишната Кайли се снима по бельо и без грим"}
{"url": "http://epicenter.bg/article/bridzhit/157763/10/84", "text": "Френският президент Еманюел Макрон и съпругата му Бриджит осъществиха първата си аудиенция при папа Франциск.    Държавният глава на Франция и Светият отец разговаряха в богатата папска библиотека във Ватикана. Това е мястото, където Франциск посреща държавни и правителствени ръководители по традиция.   Разговорите на семейство Макрон с папата преминаха в топла атмосфера и продължиха повече от час. На излизане всички присъстващи се усмихваха широко, а Макрон и папата няколко пъти се прегърнаха.   Въпреки успехът на посещението във Ватикана,  който жените трябва да спазват при срещи със Светия отец.    От години всяка дама, която има честта да се срещне с папата, трябва да носи  , което да покрива главата й. Тоалетът задължително е с дължина до пръсеца, без излишни детайли и с дълги ръкави.   Днес Бриджит Макрон   Французойката се появи със строг тоалет в черно, но пропусна да покрие главата си. Освен това полата й беше под коляното, тоест няколко сантиментра по-къса от общоприетото.     65-годишната Бриджит обожава минижупа и често си позволява да го носи на официални поводи. В началото на мандата на Макрон първата дама отнесе множество критики относно вкуса си, който според мнозина не отива на възрастта й. Но година и половина по-късно, светът свикна с младежкия вид на президентшата и дори адмирира свежото й излъчване, подплътено с безупречен моден стил.     ", "date": "2018.06.26", "title": "Бриджит Макрон погази протокола във Ватикана, срещна се с папа Франциск без черно було (Снимки)"}
{"url": "http://epicenter.bg/article/Antoniya-Petrova/157769/10/100", "text": ", сподели Антония Петрова в \"На кафе\". \"Мис България\" 2009 потвърди, че със съпруга ѝ са заедно едва от три месеца и дори това е било посланието към гостите в поканата за сватбата. Двамата се срещат случайно в заведение на 17 март, където се оказва, че резервациите им са дублирани и се налага да седят заедно на маса без въобще да се познават. Когато Петрова си тръгва, Батинков се обръща към свой приятел с думите:   Впоследствие те се заговарят. Ивайло заминава в командировка по работа, като през това време са в постоянен контакт, а когато се връща, от летището отива веднага да я вземе и не я пуска да си тръгне.      им се случва още на първия месец, когато запознават семействата си, но без пръстен, тъй като бижутерът, който изработвал халките им от бяло и розово злато, и диаманти, не успял да подготви годежен пръстен в толкова кратък срок.   Сватбеното тържество се е състояло в   в Гърция, а мястото е избрано от Ивайло неслучайно. Той бил почитател на гмуркането и предложил на Петрова да се венчаят там. Тя сподели, че това е магично място, което се намира на втория ръкав на гръцкия полуостров Халкидики, точно срещу Атон.   Преди това двамата са се подписали в консулството в Солун, където Петрова е била облечена с бял костюм с панталон и бюстие. На изнесения плажен ритуал до олтара я завежда баща ѝ, който я предава в ръцете на младоженеца.   За   Петрова сподели, че са ги избрали, защото са семейство за пример.  , допълни тя за Зафи и Жоро Аврамчеви.   На веселото тържество са присъствали само 50 души - най-тесен кръг от семейство и приятели. Затова г-жа Батинкова сподели, че планират още две сватби, като едната ще бъде голям празник за бизнес партньори, родители и приятели, а втората е специален таен ритуал, Антония споделя, че съпругът ѝ бил известен като заклет ерген, дори негови приятели казали:   Тя опроверга спекулациите, че той е разведен и има деца от предни връзки и допълни, че се надяват скоро да станат родители. Тя била изключително добре приета от семейството на Ивайло.   Когато   разбрала, че двамата ще се женят  , поднесла ѝ го и казала:  .   Нейните родители също много харесвали новия си зет. Антония допълни, че той имал страшно много качества, човек, постигнал всичко сам и изключително успешен. Ивайло е компютърен инженер, който работи в областта на медицината и в частност - ортопедията.  , каза г-жа Батинкова.   Петрова показа в ефир и , която е носила на официалното събитие. Тя е дело на дизайнерката София Борисова, като определящи били няколко важно точки - морската гръцка сватба, да подхожда на Антония и какво е модерно през този сезон. Тя е изработена от френска дантела и е съчетана с испански воал, захванат в косата.   Батинков е бил облечен в ленен костюм и риза без вратовръзка.  ", "date": "2018.06.26", "title": "Антония Петрова-Батинкова: Намерих любовта на живота си, веднага разпознах правилния човек!"}
{"url": "http://epicenter.bg/article/Frantsiya-i-Daniya-ne-si-vkaraha--Peru-si-tragna-ot-Mondiala-s-pobeda-/157790/8/0", "text": "Отборите на Франция и Дания направиха скучно равенство 0:0 в последния си мач от група С на Световното първенство по футбол, след който \"петлите\" завършиха на първо място в групата, а \"червеният динамит\" също продължава към осминафиналите, предаде БГНЕС.  Въпреки всички уверения на двамата треньори, че ще играят за победа, на стадион \"Лужники\" в Москва двата отбора бяха доволни от нулевото равенство, което бе достатъчно за тях, за да постигнат своите цели.  Селекционерът на Франция Дидие Дешан даде почивка на няколко от своите титуляри, като капитана Юго Лорис, Пол Погба и Килиан Мбапе не бяха в стартовия състав. Световните шампиони от 1998-ма година контролираха играта през по-голямата част от двубоя и отправиха повече удари от съперника си, но така и не стигнаха до гол.  Датчаните от своя страна отправиха едва един точен удар в целия двубой. По този начин двата тима регистрираха първото нулево равенство на Мондиал 2018 в 37-ия мач от шампионата в Русия.  Франция завършва груповата фаза с актив от седем точки и на първа позиция, докато Дания приключва с пет точки и остава на второ място.  В другия мач от групата отпадналият тим на Перу попари надеждите на Австралия за осминафинали и спечели с 2:0 срещата между двата тима, играна на стадион \"Фищ\" в Сочи.  Перуанците, които показаха добра игра в първите си два мача, най-накрая реализираха потенциала си и завършиха участието си на Световното първенство с победа.  Андре Карийо даде преднина на \"инките\" в 18-та минута с точен изстрел от воле по диагонала, а в 50-та минута капитанът на Перу Хосе Паоло Гереро оформи крайното 2:0 с добър удар от трудна позиция.  По този начин Перу завършва на трето място в групата с три точки, а Австралия остава на последната позиция с една точка.  ", "date": "2018.06.26", "title": "Франция и Дания не си вкараха, Перу си тръгна от Мондиала с победа "}
{"url": "http://epicenter.bg/article/3000-evakuirani-zaradi-gorski-pozhar-v-Kaliforniya--VIDEO-/157705/7/0", "text": "3000 души са евакуирани заради бързо разпространяващ се горски пожар в Северна Калифорния, съобщи Нова телевизия.   Пламъците, които се разпалват от силните и променящи посоката ветрове, вече са унищожили 22 постройки. Застрашени от стихията са други 600 сгради.   Пожарът тръгна през уикенда и вече е опустошил площ от над 3 300 хектара. 230 пожарникари се опитват да ограничат разпространението на огъня, но работата им е затруднена от високите температури и ветровете.", "date": "2018.06.26", "title": "3000 евакуирани заради горски пожар в Калифорния (ВИДЕО)"}
{"url": "http://epicenter.bg/article/Elena-Yoncheva--/157689/2/0", "text": "Депутатът от \"БСП за България\" Елена Йончева разясни мотивите, с които левицата атакува кабинета в сутрешния блок на Нова телевизия. „Не отслабва вотът на недоверие заради хванатия избягал затворник“, коментира в предаването \"Здравей, България\" говорителят на червената парламентарна група.   Йончеа бе в студиото на Нова часове преди дебатите по поискания от левицата внесе вот на недоверие към кабинета „Борисов 3“ на тема “Сигурност“. „Липсва сигурност, в България няма сигурност. Има кражби, набези в страната, поръчкови убийства, които полицията не разкрива“, заяви тя и добави: „Това е опасно за страната“.   „Част от управленската програма на ГЕРБ е във всяко населено място да има по един полицай. Засега това е мираж. Трябва да бъдат назначени 6000 души. В момента има назначени под 2000 души, а напусналите системата са над 2000 души”, продължи Йончева. „Полицията няма мотив, стимул да работи, заплатите са ниски, администрацията е много раздута. Министър Радев не може да се справи”, коментира Йончева.   „ГЕРБ управлява 9 години, не може непрекъснато да се оправдава с други правителства. А проблемите със сигурността се задълбочават. 75% от кражбите не са разкрити, 85% от телефонните измами не са разкрити”, коментира още Йончева.   Тя разкритикува и закона за частната охранителна дейност, който „приватизира работата на МВР”. Освен това Йончева цитира статистика, според която доверието в МВР спадало. „Новият закон за частната охранителна дейност показва, че МВР се приватизира. Поради тази причина и президентът, и главният прокурор го оспорват. Промените в Закона за местната администрация дават право на кметовете да правят свои армии”, категорична бе Йончева. Тя предположи, че тези „армии” по места може да се използват и за политически цели. Депутатът добави, че благодарение на този вот на недоверие, хората ще чуят какви са в момента истинските проблеми на страната. „От другата страна, ние, като опозиция, нямаме за опонент партия, а организационна структура. Един бивш депутат от ГЕРБ я беше нарекъл – шайка. Това означава – организирана престъпна група. Трудно е да се пребориш с шайка, но ние използваме инструментите, които ни дава демокрацията- да дадем гласност”, обясни Елена Йончева и коментира, че се връщаме в годините на прехода, на СИК и ВИС. „Енергетиката я дадохме на Гинка Върбакова, а сега приватизираме работата на МВР. Случвало ли се е такова нещо през последните години? Финансовата ни сигурност също е застрашена. Беше установено, че информационната система на Агенция „Митници” е пробита”, заключи Елена Йончева.   „Трябва всичко това да бъде чуто и да бъде осмислено. Работата на опозицията е да разгласява проблемите в страната“, каза още тя.      ", "date": "2018.06.26", "title": "Елена Йончева: В България няма сигурност! Има кражби, набези, поръчкови убийства!"}
{"url": "http://epicenter.bg/article/Toma-Bikov-se-yadosa-na-Elena-Yoncheva--Az-sam-chlen-na-organizirana-prestapna-grupa-/157690/2/0", "text": "  Той изрази възмущението си от това, че  нарече ГЕРБ - организирана престъпна група.   „Аз съм член на организирана престъпна група?“, попита Биков. „Едно е да се каже, че има проблеми в сигурността в страната , друго е да се каже, че ГЕРБ сме организирана престъпна група“, продължи той.   В дебата по вота на недоверие днес ще има няколко лъжи, обясни Тома Биков и съобщи, че едната е за бройката на напусналите полицаи. „Разбира се, че има проблеми в системата на сигурността, но те няма да се решат за три дни, нито с вот на недоверие, при който се вадят лъжи, които се хвърлят в публичното пространство.   Мотивите за вота представляват преглед на печата. БСП или са социологическа агенция, или са главна редакция на жълт вестник, като вадят нещо и го украсяват с лъжи“, каза депутатът от ГЕРБ.   „Аз съжалявам, че няма да се случи днес дебат по същество. Днес ние ще излезем, те ще излязат, ще се плюем 4 – 5 часа в парламента. Системата за сигурност обаче има нужда именно от дебат“, поясни Биков и заяви, че в основата на случващото се днес е липсата на политика в сферата на образованието и заради това само за миналата година над 30 000 деца са вкарани в системата на образованието и резултатът за тях ще дойде след 10 – 15 години.   „На ГЕРБ червената лампа свети постоянно и няма нужда от вот не недоверие“, каза той и заключи: “Тишината понякога е по-добра от патриотичните речи“.", "date": "2018.06.26", "title": "Тома Биков се ядоса на Елена Йончева: Аз съм член на организирана престъпна група?!"}
{"url": "http://epicenter.bg/article/Premierat-shte-otkrie-konferentsiya-za-zaplatite/157691/2/0", "text": "\r\n \r\n   \r\n Участие в нея са потвърдили премиерът  , комисарят по заетостта и социалните въпроси Мариане Тийсен, президентът на Международната конфедерация на профсъюзите Шарън Бъроу, генералният секретар на Европейската конфедерация на профсъюзите Лука Визентини, шест европейски социални министри, евродепутати от основните политически сили, представители на BUSINESS Europe, CEEP, UEAPME. \r\n   \r\n Стартът на срещата ще бъде даден в 13:00 часа с пресконференция в зала „Мерджан“, 2 ет на хотел „Рамада“, в която ще участват Лука Визентини, президентите на КНСБ Пламен Димитров, на КТ „Подкрепа“ Димитър Манолов и социалния министър  . \r\n   \r\n Алиансът за сближаване на заплатите е инициатива на Европейската конфедерация на профсъюзите, която цели да събере представителите на Европейската комисия, най-големите бизнес организации в Европа, ръководители на мултинационални компании и синдикати в опит да постигнат сближаване на възнагражденията на континента на принципа „равно заплащане за равен труд“. \r\n Тя бе подкрепена от  и лично от премиера   на среща с президентите на КНСБ Пламен Димитров и на ЕКП Лука Визентини в началото на годината. \r\n", "date": "2018.06.26", "title": "Премиерът Борисов ще открие конференция на КНСБ за заплатите"}
{"url": "http://epicenter.bg/article/Maya-Manolova--Shte-stoya-dokray-s-protestirashtite-mayki/157692/2/0", "text": "„Социалната система, освен от пари, има нужда и от реформа – това не е популизъм, а ефективност”. Това заяви омбудсманът Мая Манолова в студиото на предаването „Тази сутрин” по БTV.   Миналата седмица омбудсманът беше обвинена, че използва протеста на майките на деца с увреждания за политически цели и евтин пиар. Още тогава Манолова обяви, че е готова да се оттегли от поста си, стига законите в помощ на хората с увреждания да бъдат приети.   Мая Манолова отново потвърди това си намерение в студиото на „Тази сутрин”. „Едната страна на проблема е, че майките са непредставителни, че протестиращите майки не са тези, които да казват колко да струва един самолетен билет, че трябва да се засрамят и да си приберат децата, че се финансират отвън и затова са на протест, че са проблем, който трябва да бъде решен от социалния министър и да ни се махне от главата. Всичко се свежда до това колко лоши са майките и колко лош е омбудсманът”, припомни конфликта Манолова. Тя е категорична, че проблемите на майките с увреждания са над всичко за нея и е готова да освободи поста си. „Продължавам да се боря за тези закони. Това са три закона, които трябва да решат проблемите на една част от българските граждани”, каза Манолова. Появиха се и спекулации, че омбудсманът се готви за кандидат кмет на София или кандидат кмет на президент. „Вас ще видим ли, г-н Хекимян, в ролята на кмет или на президент? И аз също си харесвам работата, но работата, в която влагам цялата си енергия и сърце, оказва се, че с нея не съм част от решаването на проблема, а съм част от проблема”, каза Манолова, обръщайки се към водещия в студиото. По думите ѝ до момента няма нито един сериозен аргумент срещу законопроекта за хората с увреждания. Манолова подчерта, че не трябва да има противопоставяне на групи между хората, защото това руши морала и човещината в обществото. Нейните очаквания са били всички да седнат около една маса и да се чуят конкретни аргументи, а не лични нападки.  „Според експертите на социалното министерство ще са необходими още 105 млн. лв., за да получат 77 хил. души асистентска услуга. В момента 169 млн. лв. се дават, за да се получава добавка за чужда помощ в размер на 90 лв. и асистентски услуги има само за 11 158 души. Тук искам да кажа, че влизам в положението на финансовия министър – всички му искат пари. Това, което той трябва да разбере е, че с парите, които и без това се дава, могат да се осигурят асистентски услуги на пъти повече хора”, категорична е Манолова.     „Парите се харчат неефективно. Няма законови правила, по които да се урежда услугата за хората с увреждания”, каза още омбудсманът. „Става въпрос за личната помощ, която според конвенцията на ООН трябва да бъде предоставена на всеки човек с увреждане. Трябва да имат и тази услуга – с какво нейното регламентиране е проблем?”, каза още Манолова. Тя призова законите за хората с увреждания да бъдат приети. Проектът за личната помощ ще бъде внесен в парламента, като Манолова организира и публично обсъждане.    ", "date": "2018.06.26", "title": "Мая Манолова: Ще стоя докрай с протестиращите майки"}
{"url": "http://epicenter.bg/article/Italiya--Nyama-da-priemem-koraba--Layflayn--Frantsiya-mozhe-da-go-vzeme/157686/7/0", "text": "Италианският вътрешен министър Матео Салвини потвърди, че хуманитарният кораб „Лайфлайн” с 234 мигранти на борда няма да получи разрешение да влезе в италианско пристанище, предаде Франс прес. Корабът, който е нает от едноименната германска неправителствена организация, се намира на около 30 морски мили от Малта в очакване на информация къде може да закара мигрантите. „Лайфлайн”, който плава под холандски флаг, получи забрана за акостиране в Италия от италианските власти, които му казаха да се обърне към Либия. Салвини нарече „невежа” френската министърка по европейските въпроси Натали Лоазо, която по-рано днес заяви, че Италия е страната, която трябва да поеме „Лайфлайн”. „Френският министър е невежа, в смисъл, че не е запознат с положението на този кораб, който действа в незачитане на сигналите на италианската и либийската брегова охрана. Това е кораб извън закона, който трябва да бъде конфискуван”, заяви Салвини, без да споменава поименно Лоазо. „Изненадан съм колко са лоши французите, отварянето на пристанището на Марсилия за този кораб би било хубав жест и не е ясно защо той трябва да идва в Италия, след като няма нищо общо с нашата страна”, добави той.   „Франция напомня международното право: когато кораб спасява хора в морето, каквито са пътниците на „Лайфлайн”, те трябва да дебаркират в най-близкото пристанище, което е в Малта или Италия”, заяви по-рано днес Натали Лоазо. „Строго погледнато, на практика трябва да го поеме Италия. Това не устройва всички, но такова е международното право и не сме тук да заменяме правото със закона на джунглата”, добави тя. Италианското министерство на транспорта, което ръководи пристанищата, реагира с изявление.   „Не е вярно, че строго погледнато спасяването на взетите от „Лайфлайн” мигранти е задължение на Италия. Операцията никога не е била координирана с италианските власти, а най-близките пристанища до нея бяха тези на Либия, Малта и Тунис”, заяви министерството. Салвини укори журналистите, които се отнасят към съюзника му, унгарския премиер Виктор Орбан, като към „обществен враг номер едно”, предаде ДПА. Той отбеляза, че Унгария е отказала да приеме 300 бежанци от Гърция и Италия по силата на провалилата се схема на ЕС за преразпределяне на мигранти, а в същото време Франция не е приела 9000. „Така че ако Орбан е зъл, Макрон е 15 пъти по-зъл”, каза Салвини. 45-годишният лидер на крайнодясната антиимигрантска партия „Лига” обаче изглежда е объркал сметките, тъй като 9000 е 30 пъти повече от 300, а не 15 пъти, отбелязва ДПА. Правителствата на Франция и Италия си разменят нападки, откакто Рим затвори пристанищата си за хуманитарния кораб „Акуариус” с над 600 мигранти. Миналата седмица, без да споменава директно Салвини, Макрон изрази съжаление, че ЕС е застрашен от „подобна на проказа” надигаща се вълна на популизъм. На следващия ден Салвини заяви, че френският президент „е прекалил с шампанското” и го предизвика да приеме мигрантите, които Италия отпъжда. ЕС трябва да убеди страните южно от Либия като Нигер, Мали, Чад или Судан, да допуснат на територията си мигрантски приемни лагери, заяви Салвини. По-рано италианското правителство беше предложило тези лагери да са в транзитните за мигранти африкански страни, но Салвини изключи Либия от този план след среща с либийски официални лица в Триполи, които са твърдо против. „Не говорим за Либия, а за страните южно от Либия”, каза Салвини на журналисти в Рим, пояснявайки свой по-ранен туит, в който говореше за създаване на „приемни центрове при южните граници на Либия”. На пресконференция със Салвини в Триполи либийският вицепремиер Ахмед Майтиг заяви, че страната му „категорично ще отхвърли присъствие на всякакви имиграционни лагери в Либия, които са забранени по закон”. На тази пресконференция Салвини призова за укрепване на външните граници на Либия и ЕС, обеща пълно спазване на либийския суверенитет и заяви, че Рим и Триполи споделят целта да се спират наети от неправителствени организации спасителни кораби. Позицията на Италия е, че мигрантите трябва да бъдат спасявани от либийската брегова охрана, а не от европейски НПО, и връщани в Либия, въпреки предупрежденията на правозащитни организации, че така мигрантите са изложени на сериозни издевателства, включително изтезания. В Рим Салвини отхвърли тези безпокойства като „лъжи и реторика” и заяви, че е посетил първокласен мигрантски център в Триполи, който е под надзора на Върховния комисариат на ООН за бежанците. Той заяви, че неправителствените организации, които помагат на мигранти край либийските брегове, „съзнателно или несъзнателно са съучастници” на трафикантите на хора в Либия.      ", "date": "2018.06.26", "title": "Италия: Няма да приемем кораба „Лайфлайн”. Франция може да го вземе"}
{"url": "http://epicenter.bg/article/Cherven-kod--Panika-zaradi-trusove-i-buri-v-Gartsiya/157694/7/0", "text": "Паника от трусове и циклони в Гърция. Три сериозни земетресения разлюляха страната в понеделник, две от тях в райони с притеснителна сеизмична дейност.   В същото време гръцките синоптици бият тревога, че над Средиземно море се заражда мощен циклон, който ще достигне южната ни съседка. Очакват се силни гръмотевични бури и градушка.   Положението е тревожно още от събота. Циклонът още снощи удари Гърция. На остров Закинтос мълния прекъсна електрозахранването. Тежко е положението и на остров Кефалония.   Очаква се циклонът да удари и континенталната част. От гражданска защита вече са издали предупреждения към гражданите да не излизат, ако може, да си уплътнят прозорците.   Наблюдава се известна паника и презапасяване с хранителни стоки, предаде кореспондентът на Нова телевизия в Гърция Бойка Атанасова.   Очаква се към четвъртък ситуацията да се подобри.", "date": "2018.06.26", "title": "Червен код: Паника заради трусове и бури в Гърция (Видео)"}
{"url": "http://epicenter.bg/article/Donald-Tramp--Iznenadan-sam--che--Harley-Deyvidsan--razvyaha-byaloto-zname-/157695/7/0", "text": "Президентът на САЩ Доналд Тръмп разкритикува американския производител на мотоциклети „Харлей Дейвидсън“, който реши във вторник да премести част от производството си в чужбина, за да избегне новите мита, наложени от Европейския съюз, пише електронното издание Politico.eu ,  цитирано от агенция „Фокус“.   „Изненадам съм, че от всички компании, „Харлей Дейвидсън“ бяха първите, които развяха бялото знаме“, написа държавният глава в „Туитър“.   Съобщението дойде, след като малко по-рано производителят на мотоциклети обяви, че мести част от производството си в Европа, за да избегне плащането на 25-процентните мита, които наложи Европейския съюз върху вноса на тези мотори. Брюксел наложи по-високите ставки в отговор на увеличаването на американските мита върху вноса на стомана и алуминий.   Според ръководството на компанията, увеличените мита означават, че върху цената на всеки внесен в Европа мотоциклет ще бъдат добавени 2200 долара, а Старият континент е най-големият пазар на „Харлей Дейвидсън“.   В своя пост Тръмп отбеляза, че „се е борил здраво за“ компанията и че „в крайна сметка те няма да плащат мита върху износа си за ЕС, който ни източва здраво чрез търговията“.   Но все още не е напълно ясно, дали Брюксел е включил мотоциклетите във финалния списък на продуктите, върху които ще бъдат наложени по-високи мита от петък. От Белият Дом не са пожелали да потвърдят информацията пред Politico.   „Данъците са само оправдание за Харли“, добави президентът Тръмп. „Бъдете търпеливи“.", "date": "2018.06.26", "title": "Доналд Тръмп: Изненадан съм, че „Харлей Дейвидсън“ развяха бялото знаме!"}
{"url": "http://epicenter.bg/article/SASht-se-nadyavat-ES-da-spre-stroitelstvoto-na-gazoprovoda--Severen-Potok-2/157696/7/0", "text": "САЩ се надяват Европейският съюз да спре строителството на газопровода „Северен Поток 2“. Това е заявила заместник-помощник държавния секретар Сандра Оудкърк пред Атлантическия съвет, цитирана от РИА Новости, предава агенция „Фокус“.   \"Не мисля, че проектът може да бъде наречен успех, смятам, че Европа разполага с лостове за спиране или преформатиране по такъв начин, че да отговаря на изискванията за енергийна независимост.\" Не бих искала да кажа, че санкциите са последното средство \", каза тя.", "date": "2018.06.26", "title": "САЩ се надяват ЕС да спре строителството на газопровода „Северен Поток 2"}
{"url": "http://epicenter.bg/article/Mikrobus-se-vryaza-v-ofisa-na-holandski-ezhednevnik-v-Amsterdam/157697/7/0", "text": "Полицията в Нидерландия започна разследване, след като микробус се вряза нарочно в офисите на водещия холандски ежедневник De Telegraaf рано сутринта във вторник. В сградата е възникнал пожар, но инцидентът се е разминал без жертви и наранявания, предава AFP, цитира агенция „Фокус“.   „Тази сутрин, в около 4:00 сутринта (06:00 българско време) микробус за доставки се е врязал във фасадата на издателска къща в Басисвег“ в Амстердам, съобщиха от правозащитните органи чрез „туийт“.   В сградата се помещава централата на De Telegraaf, който се занимава основно със спорт, криминалния свят, слухове и известни личности.   От полицията са убедени, че това е бил умишлен акт, но никой не е наранен и водачът на микробуса е успял да избяга. В момента извършителят е издирван от властите.   При сблъсъка вана е избухнал в пламъци, но противопожарната служба е пристигнала светкавично на мястото на инцидента и е потушила възникналия пожар.   „Няма да позволим да бъдем сплашени“, заяви главният редактор Паул Янсен, като добави, че е твърде рано да се спекулира кой стои зад инцидента.   От изданието добавиха, че микробусът не е успял да пробие вътре в приземното помещение, тъй като прозорците са специално армирани.   „Франс прес“ свързва случая с друг инцидент от четвъртък миналата седмица, когато отново в района на Амстердам мъж стреля с противотанково оръжие срещу сграда, в която също се помещават редакции на медии в Слотердийк. По случая е арестуван 41-годишен мъж, но обвиненията срещу него няма да са прекалено тежки, защото не е причинил наранявания.  ", "date": "2018.06.26", "title": "Микробус се вряза в офиса на холандски ежедневник в Амстердам"}
{"url": "http://epicenter.bg/article/V-Strasburg-vliza-v-sila-zabrana-za-pushene-v-parkovete-i-gradinite/157701/7/0", "text": "Страсбург забрани пушенето във всички обществени паркове и градини, което се случва за първи път във Франция, предаде Франс прес, цитира БНР.   Мярката влиза в сила на 1-ви юли и бе гласувана единодушно от Общинския съвет.   След експериментална фаза до края на годината, през 2019-а на нарушителите ще бъде налагана глоба от 68 евро.", "date": "2018.06.26", "title": "В Страсбург влиза в сила забрана за пушене в парковете и градините"}
{"url": "http://epicenter.bg/article/Dzhordzh-Bush-pokaza-na-Bil-Klintan-chorapite-si-s-negoviya-lik/157704/7/0", "text": "Двама бивши американски президенти се срещнаха в Кенебънкпорт, в щата Мейн, но  - някогашни съперници, предаде Асошиейтед прес, цитирана от Дарик. Бившият президент демократ в къщата му в Кенебънкпорт, на атлантическия бряг. В Туитър бяха качени снимки, на които 41-ият и 42-ият президент са заедно в дома на Буш баща. Клинтън пресече плановете на Буш за преизбиране през 1992 г., но и двамата бивши президенти Буш - бащата и синът,  , посочва АП. На едната снимка се вижка как . \r\n \r\n \r\n \r\n На друга освен двамата бивши президенти е и   - новият \"член на семейството\" на Буш, лабрадорът ретривър Съли.  за помощник от организацията America VetDogs, която обучава кучета помощници.   Съли , \"но преди всичко ще бъде чудесен приятел\" на бившия президент, заяви пред АП неговият сътрудник Евън Сисли.", "date": "2018.06.26", "title": "Джордж Буш показа на Бил Клинтън чорапите си с неговия лик (Снимки)"}
{"url": "http://epicenter.bg/article/ES-udalzhava-sanktsiite-sreshtu-Rusiya/157720/7/0", "text": "Ръководителката на европейската дипломация Федерика Могерини изрази съжаление вчера в Люксембург за липсата на напредък в изпълнението от Москва на споразуменията за прекратяване на боевете в Източна Украйна, което е условие за вдигане на икономическите санкции на Европейския съюз, предаде Франс прес.  Лидерите на страните в ЕС трябва да решат в четвъртък, на срещата в Брюксел, дали ще удължат тежките икономически санкции, наложени през 2014 г., на които Москва отвърна с ембарго над западните храни.  \"Не е тайна. Вдигането на санкциите е свързано с изпълнение на Минските споразумения. Но няма никакъв резултат, за съжаление\", каза Могерини на пресконференция след среща с външните министри на страните в ЕС. \"Санкциите не са самоцелни. Те са инструмент, а не цел\", подчерта върховният представител на ЕС за външната политика и сигурността.  Санкциите са наложени на руски банки, отбранителни фирми и петролни компании и забраняват на европейците да правят финансови инвестиции в Русия.   Те бяха наложени през лятото на 2014 г., в разгара на кризата в Украйна, няколко месеца след като Русия анексира Крим и проруските бунтовници предприеха настъпление в Източна Украйна, напомня АФП. Освен това ЕС наложи санкции на близо 150 души, включително приближени на руския президент Владимир Путин. Техните авоари в европейски банки са блокирани и те нямат право на визи за ЕС.  Тежките санкции тровят отношенията между Брюксел и Москва, отбелязва АФП, цитирана от БТА. Новото популистко правителство на Италия искат санкциите да бъдат отменени.", "date": "2018.06.26", "title": "ЕС удължава санкциите срещу Русия"}
{"url": "http://epicenter.bg/article/Deyvid-Linch--Donald-Tramp-mozhe-da-e-nay-velikiyat-prezident-na-SASht/157722/7/0", "text": "Доналд Тръмп може да се окаже един от най-великите президенти в историята на САЩ, според Дейвид Линч, предаде агенция „Франс прес“.   В публикувано през уикенда интервю за британския вестник \"Гардиън\" режисьорът на \"Туин пийкс\" и \"Синьо кадифе\" заяви, че не може да прецени работата на милиардера републиканец, но добави, че е възможно идването на Тръмп на власт да отвори пътя за големи реформи. Той може да стане един от най-великите президенти в историята, защото е объркал нещата до такава степен, подчерта 72-годишният Линч, смятан за един от най-великите в професията си.   \"Никой не може да спре този човек по интелигентен начин\", коментира Линч. Според него Тръмп може и да не върши добра работа, но създава възможност други хора извън системата да го направят. \"Нашите така наречени лидери не помагат за напредъка на страната, не постигат нищо. Те са като деца. Тръмп изложи всичко това на показ\", подчерта той.   Самият Линч не си спомня за кого е гласувал на последните президентски избори в САЩ, през ноември 2016 г., но е дал своя вот за Бърни Сандърс на първичните избори за определяне на кандидата на Демократическата партия.   Вчера Тръмп сподели думите на Линч в акаунта си в Туитър. Той освен това спомена думите на режисьора и на предизборна среща в Южна Каролина снощи. Според статията \"е гласувал за Бърни Сандърс. Но сега казва, че Тръмп може да е бил добрият избор\", заяви президентът на САЩ, предизвиквайки смях и аплодисменти. \"Кариерата му в Холивуд официално е приключена\", предрече Тръмп, визирайки ожесточената съпротива на голяма част от американските кинодейци срещу неговата личност и политика.", "date": "2018.06.26", "title": "Дейвид Линч: Доналд Тръмп може да се окаже най-великият президент на САЩ"}
{"url": "http://epicenter.bg/article/Fandakova-s-naredi-izvanredni-merki-zaradi-ochakvaniya-potop-/157699/2/98", "text": "Във връзка с обявения жълт код за времето в София с очаквани валежи и силни пориви на вятъра кметът на София Йорданка Фандъкова разпореди постоянно наблюдение на критичните места в столицата, както и следене на нивата на язовирите на територията на София. Това съобщават от пресцентъра на Столична община.  Продължава контролираното изпускане на водни маси от язовирите \"Мърчаево\", \"Мрамор\" и \"Суходол\", извършва се почистване на шахти. Мобилизирани са всички екипи на Аварийно-спасителното звено, както и на Столичния инспекторат.  С цел недопускане на инциденти, строителните фирми трябва да направят оглед на оградите на своите обекти, а гражданите да приберат всички недобре закрепени предмети от балконите и прозорците си.  Както вече е известно днес следобед и вечерта се очакват интензивни валежи, като в 9 области в страната е обявен оранжев код, а в други 15- жълт. Конкретно за столицата кодът е жълт, като се очакват валежи до 30 л/кв. м.  ", "date": "2018.06.26", "title": "Фандъкова с нареди извънредни мерки заради очаквания потоп "}
{"url": "http://epicenter.bg/article/BSP-Stara-Zagora--Spas-Panchev-da-napusne-Narodnoto-sabranie-/157709/2/0", "text": "  За това настояват от Общинския съвет на БСП-Стара Загора, тъй като народният представител влезе в парламента с листата на 27 многомандатен избирателен район (Стара Загора). Червените в града излязоха със специална декларация, в която призовават Панчев да се оттегли. Тя е приета на заседание на социалистите, на което те обсъдили поведението на депутата от ЗС \"Александър Стамболийски\".   В понеделник червените народни представители взеха решение да изключат от парламентарната група на \"БСП за България\" Спас Панчев. Те държат той да напусне Народното събрание, в което е влязъл от квотата на коалицията и да освободи мястото за следващия от листата в Стара Загора.  Не желаем волята и вотът ни да бъдат подменяни. Не искаме да ни представлява депутат, който предпочете да е извън парламентарната група на левицата, подчертаха членовете на партийния съвет. По думите им Спас Панчев трябва да се съобрази с избирателите от региона.      ", "date": "2018.06.26", "title": "БСП-Стара Загора: Спас Панчев да напусне Народното събрание!"}
{"url": "http://epicenter.bg/article/Ivan-Kostov-plati-poveche-ot-1-milion-leva-za-503-7-dka-v-Dobrudzha-v-ochakvane-na-dobiva-na-gaz-/157715/2/0", "text": "  20 години по-късно Иван Костов се оказва крупен земевладелец, благодарение именно на “Албена” АД, а търгуваната на борсата публична компания с активи за над половин милиард лева се оказва в ръцете на икономически фигури, натрупали първите си милиони именно през Костовия управленски мандат.  В последните две десетилетия “Албена” се оказва един от най-големите инвеститори в земи на територията на община Генерал Тошево. Няколко десетки са сделките, които показват засиления интерес на акционерното дружество да изкупува земеделски земи в региона. Като цяло “Албена” не продава, но винаги има изключение, особено, ако то е по отношение на Иван Костов и съпругата му Елена Костова.    Инвестиция на толкова крупна сума е повече от рискова, като се има предвид, че цената на придобиване за един декар излиза около 2200 лв. Фактът, че разплащането е извършено по банков път означава, че Елена и Иван Костови са декларирали произхода на средствата и са платили дължимите данъци.  Като се има предвид истерията, в която Костови изпаднаха покрай източването на Корпоративна търговска банка от мажоритарния й собственик Цветан Василев и риска да загубят преференциалния си влог, който бе близо десет пъти по-малък като размер от направената инвестиция в земята в Добруджа, то трябва да има някакъв достатъчно основателен мотив за решението на някогашния премиер.  През 2016 г. става ясно, че именно край селата Чернооково и Кардам, където Костови спешно са закупили земя за над 1,1 млн. лв., е било предвидено изграждането на две сондажни площадки за добив на газ.  Но се появява един солиден проблем – човешкият фактор, в лицето на местните жители, мнозина от които дори и не подозират, че крупен земевладелец в тяхно село е станал идеологът на криминалната приватизация Иван Костов.  Почти 97% от жителите на Генерал Тошево и селата, влизащи в общината, се обявиха категорично против проучванията и добива на природен газ. Това стана на проведения в края на 2017 г. референдум. По-късно и експертният съвет на Регионалната инспекция по околната среда и водите във Варна отхвърли с мнозинство от 34 гласа срещу 3 реализирането на проекта на “Русгеоком БГ” ЕАД за добив на газ в находище “Спасово”.  Така Костови останаха без шанс да реализират спекулативна печалба. За това говорят данните в имотния регистър, според които земята на Елена и Иван Костови е отдадена под аренда на местния земеделски стопанин Ертол Тефиков за срок до 2025 година. Куриозното в случая е, че съпругата на фермера е сред противниците на добива на газ в Добруджа, а самият Ертол Тефиков е запален ловец, докато Костов още от премиерските години обичаше да парадира, че има вегетарианска душа.    В началото на януари 2018 г. трима издатели - Иво Прокопиев, Огнян Донев и Сашо Дончев, седнаха на една маса, за да обявят, че са загрижени за бъдещето на медиите в България. И тримата отричат да използват медиите си за търговия с влияние и натиск върху държавни органи, макар реалността да е точно обратната.  Както се оказва и сега – зад компанията “Русгеоком БГ” ЕАД, която засега не успява да получи “зелена” светлина за добив на газ в “Златна Добруджа” стои именно Сашо Дончев. (“Русгеоком БГ” ЕАД е собственост на “Ди Ди инвестмънт”.   В края на 2017 г. в борда на директорите ѝ са Сашо Дончев и двамата му синове.). Фирма, свързана с Огнян Донев пък има дял в собствеността на “Албена” АД. (Април 2016 г. “Телекомплект Инвест” АД, свързана с Донев, придобива 6,36% от “Албена Инвест Холдинг”, продавач е “Албена” АД.).  Пенсионно дружество, което от години бива свързано с интересите на Иво Прокопиев, също е сред големите акционери в “Албена” АД. И това далеч не е всичко – председател на Борда на Съвета на директорите на “Албена” АД е Радосвет Радев, известен още като собственик на Дарик радио. Същото в последните две-три години усилено следи темата с добива на газ в района на Генерал Тошево.  В опит да успокои населението, компанията “Русгеоком БГ” твърди, че ще прави проучване за добив на природен, а не на шистов газ. Но нека си припомним какво казва на 20 декември 2014 г. именно Иван Костов, при това пред Дарик радио на Радосвет Радев: “На пазара на течните горива и на природния газ настъпиха две технологични революции, които вече дават своя ефект. Едната е извличането на природен газ от шисти и втората е извличането на суров петрол от нефтоносни пясъци. България трябва да използва технологията за добиване на газ от шисти. Ще ни изпреварят и ще започнат да ни го продават този газ.”  Две години по-късно – декември 2016 г., Елена и Иван Костови купуват първите си ниви край намиращите се едно до друго села Чернооково и Кардам.  В редица цивилизовани държави публичните коментари и последвалите инвестиции, които, оказва се, далеч не са случайни, биха изисквали регистрирането на Костов като лобист. Но както е известно, у нас все още няма Закон за лобизма.  Няма как да бъде търсена отговорност на Костов и за конфликт на интереси и политическа корупция. Най-малко заради изтеклата давност около приватизацията на курорта “Албена”.  Но пък за пореден път онагледява скритите зависимости между представители на икономически кръгове и свързаните с тях политически лица, най-малкото, защото поне за трима от четиримата споменати бизнесмени е валиден фактът, че станалото нарицателно заради ширещата се корупция управление на Иван Костов е било златна мина за натрупването на значителни печалби.  Сделки между “Албена” АД и Елена и Иван Костови за земи в община Генерал Тошево  Декември, 2016 г.   44,4 дка – нива – с. Кардам, местност Хижата  283 дка – нива – с. Чернооково  50 дка – нива – с. Чернооково, местност Кованлъка  Обща стойност - 830 383,40 лв.  Октомври, 2017 г.  101,3 дка – нива – с. Кардам, местност Хижата  25 дка – нива – с. Кардам, местност Хижата  Обща стойност – 284 294, 25 лв.  Общо закупените земи от Елена и Иван Костови от “Албена” АД възлизат на 503,7 дка, за които са платени 1 114 677, 65 лв. ", "date": "2018.06.26", "title": "Иван Костов платил повече от 1 милион лева за 503,7 дка в Добруджа в очакване на добива на газ "}
{"url": "http://epicenter.bg/article/Parlamentat-se-sabira-izvanredno-zaradi-vota-na-nedoverie/157683/2/0", "text": "Извънредно пленарно заседание ще се проведе днес от 13:00 ч. Депутатите ще дебатират по внесения от БСП вот на недоверие към правителството по темата за сигурността.   Това е вторият вот на недоверие към кабинета „Борисов 3”. Този път той е на тема „Сигурност”. Сред мотивите на вота са: провал при осигуряване на националната сигурност, провал в работата на МВР, неразкрити убийства, растящата битова престъпност. Под искането за свалянето на правителството са се подписали 80 социалисти. От ДПС обявиха, че ще подкрепят вота на недоверие.   Според премиера Бойко Борисов БСП атакуват правителството заради успехите му в борбата с контрабандата. „В момента страната ни има стабилна перспектива на развитие”, коментира още Борисов.   Гласуването на вота на недоверие ще се проведе в петък. За да падне правителството, са необходими 121 гласа.  ", "date": "2018.06.26", "title": "Парламентът се събира извънредно заради вота на недоверие"}
{"url": "http://epicenter.bg/article/Rumen-Radev-sazdava-Obshtestven-savet-po-fizichesko-vazpitanie-i-sport/157684/2/0", "text": "От 11.30 часа, на „Дондуков“ 2 държавният глава Румен Радев, съвместно със специалисти, преподаватели, треньори и спортни дейци, ще инициира създаването на Обществен съвет по физическо възпитание и спорт към Президента на Република България. Това съобщиха от прессекретариата на държавния глава.     Сред основните цели на Съвета ще бъдат насърчаването на масовия спорт в България, повишаване на физическата активност сред младите хора, както и подобряване на общия здравен статус на населението.     В 14.00 часа президентът Радев ще удостои посланика на Република Косово у нас Шпенд Калаба с орден „Мадарски конник“ втора степен. Високото държавно отличие се връчва за големите му заслуги за развитието на българо-косовските отношения и сътрудничество.     В 18.00 часа в Националния етнографски музей държавният глава Румен Радев и неговата съпруга Десислава Радева ще присъстват на откриването на експозицията на Института за етнология и фолклористика „Времена и хора: живите традиции на България“. Събитието е под патронажа на българския президент.  ", "date": "2018.06.26", "title": "Румен Радев създава Обществен съвет по физическо възпитание и спорт"}
{"url": "http://epicenter.bg/article/Ne-zabravyayte-chadarite--Shte-vali/157685/2/0", "text": "Атмосферното налягане ще се понижи и ще е по-ниско от средното за месеца. Днес облачността ще е предимно значителна. Главно в източната половина от страната, а по-късно през деня и на места, в останалите райони ще има валежи и гръмотевици. Значителни ще са количествата в следобедните часове в Източна, а през нощта срещу сряда – в Централна България. Има условия за градушки. Ще духа до умерен вятър от изток-североизток. Максималните температури ще са между 22 и 27°, в София - около 22°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Боряна Маркова. По Черноморието ще е облачно с валежи и гръмотевици, значителни по количество по южното крайбрежие. Ще духа умерен вятър от север-североизток. Максималните температури ще са 22°-24°, близки до температурата на морската вода. Вълнение на морето ще е 2-3 бала. В планините облачността ще е значителна, ще има валежи и гръмотевични бури. Значителни ще са явленията в масивите от Централна и Източна България. Ще духа умерен до силен вятър от изток-североизток. Максималната температура на височина 1200 метра ще е около 14°, на 2000 метра – около 8°.", "date": "2018.06.26", "title": "Не забравяйте чадърите! Ще вали"}
{"url": "http://epicenter.bg/article/Targovtsi-na-goriva-izlizat-na-protest-dnes--avtotsisterni-tragvat-po-bul---Tsarigradsko-shose-/157687/2/0", "text": "За днес е обявен протест на малки и средни търговци на горива пред парламента. Повод за недоволството е проектозаконът за търговията с горива, който беше приет на първо четене.   Търговците на горива са против промените, според които всички, които складират или транспортират горива, трябва да бъдат регистрирани в Министерството на икономиката и да представят сериозни банкови гаранции.   Според протестиращите, това ще повиши цената за крайните потребители, а голяма част от малките бензиностанции ще фалират.   \"Обявяваме се срещу законопроекта за административно регулиране на икономическите дейности, свързани с нефт и продукти от нефтен произход. Готвените промени ще доведат до рязко повишаване на цената на горивата по веригата до крайния потребител\", казват протестиращите.. Според тях Законът предвижда непосилни гаранции, които ще смачкат дребните и средни търговци. С приемането му на пазара ще останат няколко фирми,които ще определят цените без да имат конкуренция.   Протестите са срещу клаузи в проектозакона, които гласят, че че фирмата, превозваща горива, дължи 3000 лева на камион, но не повече от 60 000 лв. \"Има фирми с по 100 и повече камиони, които би следвало да дължат над 300 000 лева гаранция само за това. Другото е гаранции от 20 000 лева на бензиностанция, но не повече от 500 000 лв. Има фирми с по 100, 200, 300 или 400 бензиностанции, които би следвало да внесат гаранция от по 8 милиона лева. Подобни суми за гаранции са непосилни, което означава, че много фирми ще прекратят своята дейност. А всичко това ще оскъпи и горивата за крайния потребител\", казват протестиращите. Те смятат, че санкциите за търговците и потребителите при неспазване на разпоредбите на закона са тежки, защото включват и конфискуване на превозни средства и обекти без значение чия собственост са. Неизпълнимо за повечето е и изискването на закона управителите да отговорят на образователен и трудов ценз,да имат висше образование и минимум 5 години стаж.   Планират се и шествия на автоцистерни през бул. „Цариградско шосе”, „Ботевградско шосе” и Владая.   Очаква се протестът им да затрудни движението в столицата.    ", "date": "2018.06.26", "title": "Търговци на горива излизат на протест днес, автоцистерни тръгват по бул. „Цариградско шосе”"}
{"url": "http://epicenter.bg/article/Spas-Panchev--S-novoto-rakovodstvo-na-BSP-ne-uspyahme-da-se-razberem/157688/2/0", "text": "От 13 години сме партньор на БСП, но с новото ръководство на партията не успяхме да се разберем, те неглижират коалиционните си партньори. Това обяви в предаването „Тази сутрин” по БТВ лидерът на партия Земеделски съюз \"Александър Стамболийски” Спас Панчев.   В събота – 23 юни, на редовен конгрес на партията беше взето решение тя да напусне коалицията „БСП за България”, с чиято листа влезе в парламента. Конгресът преизбра Панчев за председател на „Земеделски съюз Александър Стамболийски”.   Спас Панчев подозира, че отношението на лидера на БСП Корнелия Нинова към неговата партия е свързано с факта, че навремето тя го е сменила в борда на „Техноимпекс”. Той отказа да коментира приватизацията на дружеството, в която е участвала Нинова. Намекна обаче, че тя се е опитвала да се бърка в неговата партия и е настоявала Панчев да бъде сменен като лидер, защото е стар. Той обвини БСП, че не е обсъждала важните въпроси на коалиционен съвет с партньорските партии. Не били обсъждани и мотивите за вота на недоверие към кабинета, под които Панчев трябвало да се подпише. Подписал съм се под документа за вота на недоверие и ще го подкрепя, уточни Спас Панчев. На обвинението на Нинова, че земеделците искат да се явят сами на местните избори срещу БСП той обясни, че местните избори са възможност на малките партии да имат свое представителство в местната власт и да получат допълнителна субсидия. По думите му Земеделският съюз \"Александър Стамболийски” получава само около 1% от субсидията на БСП. \"Не се скарахме за пари, но имахме доста разговори последната година за това, че ни орязват\", завърши Спас Панчев. В парламентарната група на БСП от земеделския съюз освен Спас Панчев беше и Димитър Георгиев. След разговор с Нинова вчера Георгиев обявил, че остава в парламентарната група и замразява членството си в земеделската партия.    ", "date": "2018.06.26", "title": "Спас Панчев: С новото ръководство на БСП не успяхме да се разберем"}
{"url": "http://epicenter.bg/article/Aleksandar-Marinov--Greshka-e-prekaleno-shirokiyat-predmet-na-vota/157717/2/0", "text": "\"Грешка е прекалено широкият предмет на вота на недоверие към правителството\". Това мнение изказа  пред БНР  политологът проф. Александър Маринов преди днешното обсъждане в парламента на вота на тема \"Сигурност\". По думите му това са десетки области, всяка от които е много обширна и изисква много сериозна експертиза, богата информация и синтезирано поднасяне на аргументите в много кратко време.   \"  Опасявам се, че нито в групата на БСП, нито в която и да е парламентарна група в този парламент, има толкова компетентни хора, които да могат да говорят по всичко това в рамките на един вот на недоверие. Това е изключително трудна задача.    Проф. Маринов каза, че правителството няма да падне при този вот на недоверие,   добави той.   Според политолога БСП няма да загуби от вота, но няма и да спечели кой знае какво:   За съжаление, както се очертава този вот на недоверие, аз не виждам БСП какво ще покаже, че е в състояние да предложи\".   По думите му   отбеляза проф. Маринов. Според него е възможно през новия политически сезон да има избори, а обществото очаква и търси нещо ново.", "date": "2018.06.26", "title": "Александър Маринов: Грешка е прекалено широкият предмет на вота"}
{"url": "http://epicenter.bg/article/-Barometar--GERB---35-2--za-BSP---28-6--OP---16-9--DPS---14-9--ako-izborite-sa-dnes/157730/2/0", "text": "Доверието в правителството в края на шестмесечното ротационно председателство на Съвета на ЕС е изключително стабилно. За пръв път след едногодишно управление българско правителство дори бележи ръст в доверието. Българските граждани оценяват положително Българското европредседателство в края му и го определят като полезно за страната.   Нагласите за изборите за евродепутати догодина говорят са силен националистически вот, аналогично на вълната в цяла Европа. Станалата отново актуална тема с мигрантския натиск и ромската престъпност очевидно засилва желанието и на българските избиратели за по-консервативна политика по отношение на тези проблеми.   Анализ на резултатите от проведена анонимна анкета от „Барометър България“ сред 846 пълнолетни български граждани в телефонно интервю в периода 20-25 юни 2018 г.   През месец юни, в края на 6-месечното председателство на Съвета на ЕС, одобрението в работата на българското правителство е стабилно и бележи лек ръст в сравнение с началото, когато България пое европредседателството.   44% одобряват работата на кабинета спрямо 43% през февруари.   Устойчивият ръст на икономиката в последната година, отразяващ се и в ръст на заплатите, както и практически нулевата безработици в цели сектори на икономиката очевидно се мултиплицират и като доверие към управляващите. Двете основни съставни на управляващата коалиция – ГЕРБ и Обединени патриоти, са и партии с установен електорат, доказан в многократни избори.   Работата на министър-председателя Бойко Борисов се одобрява от 37% сега, а за сравнение в началото на европредседателството 35% от българите са заявили одобрение.   Аналогично и при заместниците на премиера се наблюдава лек ръст в одобрението към тях. Работата на вицепремиера и външен министър Екатерина Захариева е одобрявана от 23% в края на юни (за сравнение през февруари одобрението е било 22%), като това е и оценка като цяло за външнополитическата активност на кабинета по време на председателството на Съвета на ЕС. Активната позиция на вицепремиера Валери Симеонов по различни теми, която често предизвиква противоречиви първоначални реакции, в крайна сметка има положителен резултат върху рейтинга му – работата му се одобрява от 15% (през февруари – 13%).   Вицепремиерът и военен министър Красимир Каракачанов също отбелязва повишение в одобрението с последователната си политика и усилията си за модернизиране на армията – в края на юли той получава одобрението на 35% от българите (през февруари одобрението за него е било 34%). Не е без значение и фактът, че Каракачанов е традиционно рейтингов политик, единственият в правителството с личен резултата от над 600 хиляди гласа на последните президентски избори. Вицепремиерът Томислав Дончев също повишава рейтинга си - 29% (през февруари 27%) – като освен стабилните му позиции в кабинета, положителен ефект има и реакцията на общественото мнение, свързана с активността на спътницата му в живота в социалните мрежи и категоричната му позиция да застане зад нея.   62,5% от анкетираните оценяват като положително за страната ни Българското европредседателство. На противоположното мнение са 22,5%, които заявяват, че оценяват като отрицателно приключващото Европредседателство. 11,1% отговарят, че не могат да преценят, а 3,9% не отговарят на въпроса.   Фактът, че почти 2/3 от избирателите одобряват отминаващото Европредседателство припокрива и положителната оценка, която българите дават за работата на министър-председателя, вицепремиерите и кабинета като цяло.   Предстоящите избори през 2019 г. за Европейски парламент също бяха предмет на анкетата на „Барометър България“. Запитахме респондентите за коя политическа сила биха гласували на евроизборите идната година.   Подкрепата за политическите сили на евроизборите следващата година изглеждат така: за ГЕРБ биха гласували 35,2%, за БСП – 28,6%, Обединени патриоти – 16,9%, ДПС – 14,9%. 1,8% биха гласували за други политически формации, а 2,6% заявяват, че няма да гласуват. Така заявените нагласи сочат, че в Европейския парламент четири партии биха излъчили представители. Страната ни избира 17 от депутатите в ЕП. Ако заявените нагласи за участие в европейските избори се запазят, то разпределението на мандатите по партии би било: за ГЕРБ – 6-7 места, за БСП – 5-6 места, за Обединените патриоти – 3, а за ДПС 2-3 евродепутатски места.  ", "date": "2018.06.26", "title": "„Барометър“: ГЕРБ - 35,2%, за БСП – 28,6%, ОП – 16,9%, ДПС – 14,9%, ако изборите са днес (графики)"}
{"url": "http://epicenter.bg/article/Ninova--Izbyaga-arestant--dokatoHorata-sa-nezashtiteni--prestapnitsite-ostavat-nerazkriti-/157732/2/0", "text": "С кворум от 171 народни представители започна извънредното пленарно заседание за вота на недоверие към кабинета \"Борисов 3\".   Вотът на недоверие е внесен от ПГ на \"БСП за България\" и е единствена точка в дневния ред за заседанието. Първа думата зае лидерът на БСП Корнелия Нинова. Преди да започне да чете мотивите за вота на недоверие тя направи отклонение от темата. \" , обърна се председателят  на БСП към силовия министър Валентин Радев, който също е в пленарна зала. \"Цигани с присъди бият полицаи. Нормално ли е?\", попита Нинова по повод безредиците от последните дни в Ботевград.   ГЕРБ не изпълнява предизборните си обещания, заяви лидерът на БСП Корнелия Нинова от парламентарната трибуна. „Вие обещахте и не изпълнихте. Не Орешарски, не Тройната коалиция“, каза Нинова. И продължи: „Да видим документите, дали сте си чели предизборната програма на ГЕРБ, с която сте избрани за депутати и министри и в която пише осигуряване на още 6000 полицаи, които да извършват дейности по разследване. Управленска на правителството – полицейско присъствие във всяко населено място!\" \"Кой лъже и кой не е изпълнил обещанието“, обърна се към представителите на мнозинството лидерът на БСП.   „Действията и мерките в местата за извършване на наказания и лишаване от свобода. От най-охранявания затвор двама опасни престъпници бягат през централния вход посред бял ден и ги преследва само чистачката. Разбира се, два месеца МВР ги издирва“, припомни тя и добави, че \"те са се изпозастреляли в Ботевград\". „Вътрешният министър нарече убийството в Ботевград малшанс - това е е цинизъм“, каза Нинова.   5 милиона лева взеха престъпниците от българските граджани. Не се справяте, атакува лидерът на БСП.    Хвалите се, че сте назначили 1000 нови полицаи, но над 2000 са напуснали, заяви от трибуната Нинова. Човек с 16 присъди не е в затвора, а в Ботевград и бие полицаи, припомни събитията от последните дни лидерът на БСП.   Корнелия Нинова атакува управляващите и заради законопроекта, с който се прехвърлят полицеиски функции на охранителни фирми. Управляващите приватизират сектор „Сигурност“, изтъкна тя.   Несигурността, нестабилността и престъпността седят на масата в Министерски съвет, продължи атаката лидерът на БСП Корнелия Нинова. „Кой помага на наркотрафикантите, кой толерира мутренски групировки?“, попита Нинова. „Има неразбирателство вътре в правителството между финансовия министър и министъра на отбраната как да се действа в сектора „Сигурност“. Едно друго неразбирателство поставя въпроса за сигурността на управлението и сигурността на държавата. Уважаеми г-н премиер, дали чухте заместника си, който стои до вас и ви замества, когато ходите в чужбина какво казва - че министър толерира и подпомага проституция и наркотрафик, а друг министър провежда интересите по морето. Когато това го каже опозицията - тя лъже и го завижда, когато го казват ваши хора, какво правите. Защо мълчите?“, каза още Корнелия Нинова. И направи извода, че тези думи на вицепремиера Валери Симеонов означават, че \"несигурността, нестабилността и престъпността седят на масата в Министерски съвет\". И веднага попита министъра на вътрешните работи защо не се е самосезирал, след като е чул тези думи: „Защо не ги разпитахте, кой помага на мафията, кой толерира мутренски групировки – пълно мълчание?“   След това Нинова премина към друга тема от сигурността - опазването на границите. Според нея пропускането на 60 хил. мигранти е достатъчно основание Бойко Борисов да си подаде оставката и народът да получи възмездие по единствения законен начин - с волята и гласа си на предсрочни избори. „Г-н Борисов пред нас и пред българския народ говори смело едно, но не сме сигурни, че смело говори в Европа. Даже не сме сигурни, че го е казал“, посочи Корнелия Нинова. Тя попита дали е вярно, че Борисов е напуснал важната среща по темата миграция в Брюксел, за да гледа мач от световното първенство по футбол, както пише \"Файненшъл таймс\".   „На кое да вярваме вече – кажете на кое от следните две неща да ви повярваме“, обърна се Корнелия Нинова към представителите на мнозинството преди да пусне видео с изказване на премиера Бойко Борисов. В него той признава, че не сме си изпълнявали като държава ангажиментите да пазим Европа от мигранти. В друго обаче казва, че сме надежден партньор.   Затова Нинова изтъкна, че в едното видео Борисов казва, че страната ни е най-надеждната граница на Европа и че пазим Шенгенското пространство на 100 %, а във второто казва, че не сме си изпълнили ангажиментите, че не сме опазили външните граници на Европа и страната е пропуснала 60 хил. мигранти. „Ето защо поставям въпроса така. „Случайно ли ги пропуснахме? Ако е случайно, е поради некадърност. Или и умишлено, защото ако е умишлено, това е престъпление - казва се трафик на хора. И в двата случая е достатъчно основание да си подадете оставката. Не да се оправдавате да казвате, че сте ги пуснали да не са в България. Вие ги пуснахте, защото не ги задържахте на турската граница. Лъгахте България и Европа толкова време, взехте толкова милиони, откраднахте толкова много от тях, за да пазите границата и да доживеем до това признание“, бе изводът, който направи от прожекциите Нинова.  „Правителството на Бойко Борисов не може да гарантира сигурност в домовете на хората от кражбите по улиците от убийства и избягали затворници, на митниците от контрабандисти, на границите от мигранти, а в самото правителство не може да гарантира сигурност от самото себе си“, заяви Корнения Нинова.   И добави в заключение: „Време е народът да я въздаде по единствения законен начин - с волята и гласа си на предсрочни избори!“    ", "date": "2018.06.26", "title": "Нинова: Избяга арестант! Надявам се г-н Радев да го хване до края на дебата преди да е пуснал брада!"}
{"url": "http://epicenter.bg/article/Bum-na-varitsela-i-skarlatina-v-stranata/157738/2/0", "text": "Бум на варицела и скарлатина отбелязват епидемиолозите в страната, показват данни на регионалните здравни инспекции.  Макар и заболяването да се проявява целогодишно, сборните групи в детските градини и заниженият санитарен контрол определено допринасят за нарасналия брой на инфектираните, съобщиха педиатри. Обикновено, при шарките има леко покачване на заболеваемостт през пролетта, поясниха те.  В детските инфекциозни отделения преобладават пациентите с варицела и скарлатина, по-малко са тези с паротит.  Най-много са заразените в София, Варна и Пловдив, пише \"Монитор\".  От общо 132 дихателни инфекции, регистрирани в Столичната регионална здравна инспекция в София за петте работни дни на миналата седмица, 88 са с шарка. 74 са случаите на варицела, със скарлатина са регистрирани 12, а 2 други с паротит.   За същото време във Варна случаите на скарлатина са 27, а тези с варицела – 31. В Пловдив само до преди две седмици заразите са били най-много – 60 случая на варицела и в от скарлатина. Прези последните седем дни обаче те са започнали да намаляват, отчитат от Регионалната здравна инспекция. Там те вече са съответно 39 и 13.  Подобна е ситуацията и в останалите региони на страната. Педиатри предполагат, че една от причините са сборните групи в детските ясли и градини през лятото, където според тях санитарният контрол не е достатъчен. Към причините е и тази, че в страната ни няма ваксина срещу варицела, тъй като медикаментът не е регистриран.  В Европейския съюз тя е залегнала в имунизационните календари. Нашата страна е единствената държава в ЕС, в която ваксината не е регистрирана.  Родителите обаче не могат да я внесат за децата си от Гърция, Румъния и дори от Македония, където тя се продава. Ваксината е жива и е на специален транспортен режим, коментира доц. Атанас Мангъров, завеждащ детското отделение в Инфекциозната болница в София. Слагат се две дози и педиатри не биха се наели да я поставят, след като не са наясно как тя е доставена и съхранявана. Между 30 000 и 40 000 пипват болестта у нас всяка година. Повечето от тях са децата. Усложненията до които може да се достигне при неправилно лечение са варицелен енцефалит в мозъка, от какъвто почина момченце през зимата и редица белодробни заболявания, включително и вътрешни абцеси.  Напълно възможно е ваксината срещу варицела да залегне в имунизационния календар в България от следващата година, каза преди броени дни главният здравен инспектор д-р Ангел Кунчев.", "date": "2018.06.26", "title": "Епидемиолози отбелязват бум на варицела и скарлатина в страната"}
{"url": "http://epicenter.bg/article/Karadaya--Darzhavnoto-upravlenie-bezpomoshtno-razchita-na-haosa-/157739/2/0", "text": "\"Този вот няма да успее, твърдят тези, за които това е само аритметика. Но ще кажа на тези, за които това е само аритметика – не пренебрегвайте политическия ефект на този мощен демократичен инструмент. Не бързайте да се радвате.\" Това заяви председателят на ДПС Мустафа Карадайъ от парланетарната трибуна по време на дебатите за вота на недоверие.  \"ДПС ще подкрепи този вот. Защото не можем да стоим безучастни, когато държавното управление безпомощно разчита на хаоса, когато държавността ерозира, когато общественото напрежение е на градус, когато демокрацията е в опасност, когато става дума за бъдещето на всички български граждани“, каза още Карадайъ и посочи, че сега е времето за реакция и за действие.  \"Изправени сме пред проблеми в националната сигурност. Тя трябва да се разглежда като цялостен стратегически процес\", каза председателят на ДПС.  \"Управленският модел генерира нестабилност. Липсата на управленска програма е източник на несигурност и нестабилност. Скандалите в кабинета - също. Отстъплението на управляващите е източник на несигурност и нестабилност. Трайното установяване на ксенофобията и национализмите са изключително сериозен източник на несигурност и нестабилност. През последната година сме свидетели на създаване на хранителна среда за крайния национализъм\", категоричен е Карадайъ.  „Дълг пред всички политици и български граждани е да се справим своевременно с проблемите в сигурността. Жизнено важно е националната сигурност да се разглежда като цялостен и логически процес. Динамично променящата се обстановка и състоянието вътре в страната налагат спешни мерки и действия. Но първото условие е изпълнение на актуализираната стратегия за национална сигурност от 2018 г. Нашата парламентарна група счита, че тя не се изпълнява и това компроментира сигурността. Управленският модел генерира напрежение и е източник на нестабилност и несигурност“, каза Карадайъ и посочи, че всички, които са загрижени за българската държава, трябва да се противопоставят. \"Затова ние от ДПС ще гласуваме против това правителство\", посочи той.   Лидерът на ДПС бе репликиран от няколко души. Ппавел Шопов от \"Атака\" обобщи, че в скоро време ДПС ще разиграе пак етническата карта. Вашата ярост ще се засили след вчерашната победа на Ердоган в Турция, каза още Шопов.  ", "date": "2018.06.26", "title": "Карадайъ: Държавното управление безпомощно разчита на хаоса "}
{"url": "http://epicenter.bg/article/BSP-i-GERB-vlyazoha-v-spor-za-probiva-v-mitnicheskite-sistemi/157741/2/0", "text": "В трагикомедия се се превърна началото на дебата по вота не недоверие срещу кабинета „Борисов 3“. Оказа се, че депутати и висши държавни чиновници не знаят колко са и кои са системите за митнически контрол по българските граници.   Тон на спора даде председателката на БСП Корнения Нинова, която прочете мотивите за искането за свалянето на правителството на Бойко Борисов. „   “, заяви Корнелия Нинова.   Думите й предизвикаха моменталната реакция на председателката на бюджетната комисия Менда Стоянова. От трибуната на НС тя заяви, пробивът в Агенция „Митници“ не е бил установен от ОЛАФ, а това се е случило благодарение на българската митническата администрация, която още от 2105 г. сигнализирала европейската служба. „Става дума за проектавни действия на българската администрация в борбата срещу измамите в Европа“, констатира тя и цитира аналогични случаи в Полша, Германия и Франция.   След нея думата взе Корнелия Нинова, която заяви, че ако от ГЕРБ не вярват на ОЛАФ, ото поне трябвало да повярват на главни япрокурор Сотир Цацаров, който от парламентарната трибуна е съобщил, че системата БАЦИС е пробита и позволява лесни манипулации дистанционно, от всяка точка в България.   Изказването й пък провокира финансовия министър Владислав Горанов да вземе думата, уж за да внесе уточнения. „ОЛАФ говори за системата БИМИС, а не за БАЦИС. Това са две ръзлични митнически системи“, каза той.   Корнелия Нинова поиска отново думата, за да каже на финансовия министър, че официално е признал за пробитите ни митнически системи. „Главния прокурор говори за БАЦИС, а вие току що признахме, че и БИМИС е манипулирана“, заяви соцлидерката.   Край на абсурдния спор сложи Менда Стоянова, която поиска думата отново, за да обвини председателката на Народното събрание Цвета Караянчева, че нарушава правилата за водене на пленарно заседание. Причината за обвинението – позвовила на Нинова да говори повече време, от предвиденото.", "date": "2018.06.26", "title": "БСП и ГЕРБ влязоха в спор за пробива в митническите системи"}
{"url": "http://epicenter.bg/article/Kodove-za-opasno-vreme-v-tsyalata-strana--dazhd-i-gramotevitsi-do-kraya-na-sedmitsata/157745/2/0", "text": "Под влияние на преминаващия през Балканите средиземноморски циклон, през нощта и утре валежите ще продължат и ще са на много места. Интензивни и значителни по количество ще са явленията през нощта главно в Централна България, а през деня - на места в югоизточната половина от страната. Вятърът ще се ориентира от север-североизток и ще отслабне, но ще има и временни усилвания с развитието на купесто-дъждовната облачност. Температурите ще бъдат по-ниски от обичайните - максималните ще са предимно между 20° и 25°.    за значителни и интензивни валежи, придружени с гръмотевични бури, е обявен в 11 области на страната. Предупреждението е в сила за областите: Ловеч, Габрово, Велико Търново, Пловдив, Стара Загора, Сливен, Бургас, Ямбол, Хасково, Кърджали, Смолян. Синоптиците прогнозират в тези райони сумарните количества на валежите да са между 45 и 65 л/кв.м. През деня в сряда, след временно спиране на валежите, около и след обяд отново ще има краткотрайни превалявания.   В останалата част от страната е обявен  за силни дъждове. Предупреждението е за: Видин, Монтана, Враца, Плевен, София-област, София-град, Перник, Кюстендил, Русе, Търговище, Разград и Силистра. А в Благоевград, Пазарджик, Добрич, Варна и Шумен се очакват значителни и интензивни валежи, придружени с гръмотевични бури след обяд и през нощта срещу четвъртък. Синоптиците прогнозират локални извалявания между 25 и 40 л/кв.м.   Привечер и  т, на места и ще спрат.   Над  облачността ще остане значителна. Валежите и гръмотевичните бури ще продължат, на места явленията ще са интензивни. Ще духа умерен до силен вятър от юг-югоизток. Максималната температура на височина 1200 метра ще е около 15°, на 2000 метра – около 9°. По  облачността ще е предимно значителна и ще има валежи и гръмотевици. Значителни ще са количествата главно през предстоящата нощ. През деня валежите за кратко ще отслабнат и спрат, ще има и временни намаления на облачността. Ще духа слаб до умерен югоизточен вятър. Максималните температури ще са 22°-24°, близки до температурата на морската вода. Вълнението на морето ще е 2-3 бала.", "date": "2018.06.26", "title": "Кодове за опасно време в цялата страна, дъжд и гръмотевици до края на седмицата"}
{"url": "http://epicenter.bg/article/Rekord--Deputatite-obsazhdaha-vota-na-nedoverie-edva-chas-i-27-minuti/157747/2/48", "text": "Дебатите по втория вот на недоверие срещу кабинета „Борисов 3“ приключиха.     Дебатът започна малко след след 13 часа, когато председателят на Народното събрание Цвета Караянчева даде думата лидера на БСП Корнелия Нинова, за да прочете искането на социалистите за сваляне на правителството заради провала му в сектор „Сигурност“.   След острото ѝ изказване, в което тя конкретно визира грешките на управляващите, настъпи неловка ситуация, тъй като никой от управляващите не поиска да вземе думата.    Последваха едночасови приказки, по време на които всеки от депутатите си говореше, каквото иска – без да е свързано с темата на заседанието, с дневния ред на България и дори с изказванията преди тях.   Началото започна с трагикомичния спор за митническите ни системи, като се разбра, че депутати и министри не правят разлика между БАЦИС и БИМИС, последва речта на председателя на ДПС Мустафа Карадайъ, в която той повтори тезите си срещу националистите във властта.   \"Защото не можем да стоим безучастни, когато държавното управление безпомощно разчита на хаоса, когато държавността ерозира, когато общественото напрежение е на градус, когато демокрацията е в опасност, когато става дума за бъдещето на всички български граждани“, каза още Карадайъ и посочи, че сега е времето за реакция и за действие.   Последваха атаки на депутата-националист Павел Шопов, който преди години искаше да става депутат от същата, наричана от него „незаконна партия“ ДПС. Изказването на Шопов както обикновено бе изпъстрено с нападки към ДПС. Караянчева се опита на няколко пъти,  молейки му се, да го накара да говори по темата, но не го спря. Заради това Халил Летифов  от ДПС призова Караянчева да бъде по-рязка.    \"Спрете да се молите на г-н Шопов, молете се на Всевишния\", каза Летифов от трибуната. Караянчева обясни, че не се моли на никого, а просто се опитва да въведе ред.       Единствените представители на ГЕРБ, които се включиха бяха финансовият министър Владислав Горанов и депутатът Менда Стоянова. Те обаче не направиха изказвания, а репликираха лидера на БСП Корнелия Нинова. От представителите на управляващото мнозинство думата взеха само депутати от \"Обединени патриоти\".       Вотът на недовение срещу кабинета „Борисов 3“ ще бъде гласуван в петък като първа точка от дневния ред.   Депутатите на Веселин Марешки от „Воля” бойкотираха извънредното заседание на парламента днес, на което се обсъжда вота на недоверие към кабинета.   „Вместо да стоят в залата и да слушат изтърканите пререкания между управляващите и социалистическата партия, народните представители от „Воля” решиха да използват деня, \"за да направят нещо добро за хората\". Лидерът на партията и зам.-председател на НС Веселин Марешки с част от депутатите е във Варна, където продължават кампанията по запълване на дупките”, съобщиха от партията.", "date": "2018.06.26", "title": "Рекорд! Депутатите претупаха вота на недоверие за час и 27 минути. Никой от ГЕРБ не защити Борисов"}
{"url": "http://epicenter.bg/article/Tsvetanov--Shte-vlezem-v-istoriyata-s-vot-na-nedoverie--v-koyto-nyama-nikakvi-argumenti-/157748/2/0", "text": "Ще влезем в историята с вот на недоверие, в който няма никакви аргументи, БСП избягаха от дебата.   Това заяви председателят на ПГ на ГЕРБ Цветан Цветанов на брифинг в кулоарите на Народното събрание, след като приключиха разискванията по поискания от левицата вот на недоверие към кабинета \"Борисов 3\". Неговата тема бе сигурността, а дебатите приключиха рекордно бързо - за по-малко от час и половина.   „Бих помолил колегите от БСП - винаги, когато искат да направят един вот, могат да ни попитат за консултация, да кажем, кои са слабите моменти“, продължи Цветанов. Според него не е имало аргументи в изказванията и в мотивите на БСП. „Дори и Валентин Радев нямаше мотивация да говори за искания вот, защото не представиха нищо“, бе оценката на Цветан Цветанов.   Когато бяха създадени мутрите, БСП участваха във властта, каза още председателят на ПГ на ГЕРБ, цитиран от „Фокус“. „Когато има дебат, той може да бъде полезен, както за управляващите, така и за опозицията“, коментира Цветанов. По думите му ГЕРБ няма как да забравят всичко, което е било до 2009 г. „Понеже в мотивите се пише за създаване на мутри. Кога беше създадена ГЕРБ като партия? А кога бяха създадени така наречените общи групировки? Точно, когато БСП имаха участие в управлението на страната“, коментира Цветанов. Той припомни, че през 2008 – 2009 г. МВР е толерирало и създавало условия групите да функционират ефективно. „Това беше, защото точно в техния управленски мандат, те бяха закрили ГДБОП и я бяха прехвърлили като малко звено в Националната полиция. „Ако погледнете каква беше статистиката при приемането на изпълнителната власт 2009 г. – имахме 18 отвличания, 19-ото стана септември 2009 г. и декември беше задържана и осъдена цялата престъпна група. Някой забрави ли или БСП забрави какво се случва с групата „Килърите“, допълни Цветанов. Той заяви, че ГЕРБ е структурирала системата така, че да може да хващат престъпни групи. „Никой обаче не говори по тази тема ,защото те смятат, че там трябва да има бели петна. Някой говори ли за контрабандата и задържаните количества“, посочи председателят на ПГ на ГЕРБ.   „Просто искахте да няма смислен дебат, защото няма какво да покажете. Когато говорим за пътна безопасност, по 1080 и 1100 човека загиваха по пътищата на България. Както каза министър Радев 2012 г. стигнахме 600, което означава, че има системен подход“, допълни Цветанов и обърна внимание, че ГЕРБ е дала възможност да бъдат обучени полицаи.    ", "date": "2018.06.26", "title": "Цветанов: Ще влезем в историята с вот на недоверие, в който няма никакви аргументи!"}
{"url": "http://epicenter.bg/article/-Volya--boykotira-debatite-po-vota--Mareshki-palni-dupki-po-ulitsite-vav-Varna-/157751/2/0", "text": "Депутатите на Веселин Марешки от „Воля” бойкотираха извънредното заседание на парламента днес, на което се обсъжда вота на недоверие към кабинета, предаде бТВ.  „Вместо да стоят в залата и да слушат изтърканите пререкания между управляващите и социалистическата партия, народните представители от „Воля” решиха да използват деня, за да направят нещо добро за хората. Лидерът на партията и зам.-председател на НС Веселин Марешки с част от депутатите е във Варна, където продължават кампанията по запълване на дупките”, съобщиха от партията.  Вторият вот на недоверие към кабинета „Борисов 3” беше внесен миналата седмица от БСП и е на тема „Сигурност”. Дебатите по него са днес, а в петък – 29 юни, той ще бъде гласуван. Засега освен социалистите подкрепа са заявили само от ДПС.  Дебатите приключиха за час и половина. От БСП представиха мотивите за искания вот, а изказвания по темата направиха от ДПС, Обединените патриоти и уважилите заседанието депутати от „Воля”.  ", "date": "2018.06.26", "title": "„Воля” бойкотира дебатите по вота, Марешки пълни дупки по улиците във Варна "}
{"url": "http://epicenter.bg/article/Uchredi-se-Obshtestveniya-savet-po-fizichesko-vazpitanie-i-sport-kam-prezidenta/157755/2/0", "text": "В президентската институция днес се състоя учредителното заседание на Обществения съвет по физическо възпитание и спорт към държавния глава, съобщиха от прессекретариата на държавния глава. Съветът ще работи за усъвършенстването на системата на българския спорт и за насърчаването на физическото възпитание и спорта в българските училища.   Председател на съвета ще бъде съветникът на президента по младежта и спорта Георги Александров, заместник-председател е проф. Даниела Дашева, а сред членовете са Йорданка Благоева, Евгения Раданова, Теодор Салпаров, Христо Меранзов, проф. Пенчо Гешев, проф. Бисер Цолов, параатлетът Денислав Коджабашев, проф. Светослав Иванов.   „Като много сектори в обществото ни масовият спорт също изживява криза, и точно това е една от основните цели на този съвет - с вашата експертиза, с опита, с мотивацията и визията ви, да направим така, че да се създадат условия за усъвършенстване на системата на българския спорт, да върнем младите към спорта и той да се върне обратно в училищата. Само тогава ще имаме здрава нация и можем да постигнем високо спортно майсторство“, заяви по време на срещата Румен Радев.   Президентът посочи, че страната ни не само е намалила драстично финансирането за българския спорт, но се е отдръпнала и от редица важни помощни, регулаторни и координиращи функции. „Вече се радваме и на един медал от олимпиада. Масовият спорт се отдръпна от училищата, от младите ни хора, и беше изместен от болестите, затлъстяването, агресията“, отбеляза държавният глава.   Румен Радев призова изтъкнатите спортисти да помагат за насърчаването на масовия спорт в България със своята визия и експертиза.   От своя страна участниците в срещата посочиха редица идеи и виждания за развитието на българския спорт. Проф. Дашева сподели тревогата си, че е прекъсната връзката между младите хора, които се занимават със спорт и професионалните спортисти. Тя изрази мнение, че е необходимо да се възроди и развива спортът и в университетите. „Спортът е начинът адреналинът на младежите да се изразходват на спортната площадка, а не у дома или в училище“, отбеляза олимпийската ни спортна легенда Йорданка Благоева.   Дългогодишният спортен педагог и деятел д-р Христо Меранзов предложи темите, които се обсъждат на срещите на съвета да прераснат в национална обществена дискусия с участието на държавни институции, а ректорът на Националната спортна академия проф. Пенчо Гешев увери, че спортната Алма матер ще даде своя принос с изготвянето на анализи и проучвания от свои преподаватели и спортни експерти.   Един от най-добрите български състезатели по тенис на маса и участник на Параолимпийски игри Денислав Коджабашев сподели, че за него един от най-важните фактори за развитието на спорта е неговата достъпност, включително и за хора с увреждания.", "date": "2018.06.26", "title": "Учреди се Обществения съвет по физическо възпитание и спорт към президента"}
{"url": "http://epicenter.bg/article/Gartsi-napadnaha-Aleksis-Tsipras-v-London---Predatel--prodade-Makedoniya-za-30-srebarnika--/157710/7/0", "text": "Гръцкият премиер Алексис Ципрас бе нападнат вербално в понеделник следобед пред Гръцкия център в Лондон, пише електронното издание на гръцкия вестник Protothema, цитирано от Агенция \"Фокус\".  Те се бяха събрали на отсрещния тротоар преди министър-председателят да пристигне за срещата си с гръцката диаспора. Когато той пристигна, тълпата започна да вика: „Предател, продаде Македония, дай и Кипър“, „Не те ли е срам!“ и „Продаде Македония за 30 сребърника“, като същевременно хвърляха монети по паважа и улицата.  Гръцкият премиер е в Лондон, където днес ще проведе срещи с Тереза Мей, лидера на Лейбъристката партия Джереми Корбин, представители на местната гръцка диаспора и предприемачи от Лондонското сити.  ", "date": "2018.06.26", "title": "Гърци нападнаха Алексис Ципрас в Лондон: „Предател, продаде Македония за 30 сребърника“ "}
{"url": "http://epicenter.bg/article/Zaev-shte-podade-ostavka--ako-novoto-ime-na-Makedoniya-ne-bade-odobreno-na-referendum-/157723/7/0", "text": "Македонският премиер Зоран Заев каза, че ще подаде оставка, ако споразумението с Гърция за преименуването на страната му на Северна Македония не бъде одобрено на референдум, предаде \"Катимерини\".   \"Да, ще се оттегля, ако не успее референдумът в Македония, но съм напълно сигурен, че той ще успее. Очаквам сериозни проценти. 75-85 на сто, съгласно процентите на гражданите, които са заявили, че са за ЕС и НАТО\".  Така македонският премиер Зоран Заев отговори на въпроси на граждани по телевизия 1ТВ за това дали ще подаде оставка, ако не успее референдумът за името, пише скопският \"Слободен весник\".  \"Гражданите няма какво да избират, нямат друга алтернатива. Те само трябва да потвърдят, че искат Македония да бъде членка на ЕС и НАТО\", заяви Заев.  Македонският премиер каза, че все още не е обсъждано как ще бъде формулиран въпросът на референдума, но той ще бъде свързан с ЕС и НАТО и, разбира се, с решението за името.  Македония няма план Б. Около 80 процента от гражданите заявиха, че искат да са в ЕС и НАТО. Убеден съм, че гражданите ще вземат решението на референдума, заявил снощи Зоран Заев в предаването \"Редакционен брифинг\" на 1ТВ, пишат скопските медии, цитирани от БТА.   Заев добави, че правните му съветници в момента проучват какво може да се направи, ако президентът Георге Иванов не подкрепи споразумението, както вече обяви.  По-късно днес се очаква разширяването на ЕС да е на дневен ред на Съвета на ЕС по общи въпроси в Люксембург. Позовавайки се на разговори с дипломатически източници, агенция \"Ройтерс\" пише, че на съвета ще се прояви съпротивата на Франция, Холандия и отчасти Дания, които ще очакват повече реформи от Албания и Македония, за да се съгласят те да получат покана за преговори.  Тирана и Скопие срещат подкрепата на много европейски столици (и на Еврокомисията, която тази пролет препоръча начало на преговорите), а представители на ЕС многократно са свързвали евроинтеграцията на Македония с разрешаването на спора за името с Гърция, което и стана по-рано този месец. Скопие бързаше с решението, за да може темата да е на дневен ред както на днешния Съвет по общи въпроси, така и на Европейския съвет в четвъртък и петък.  НАТО обяви, че ще предостави покана на Македония на срещата си на върха другия месец, макар присъединяването към алианса да зависи и от други фактори.", "date": "2018.06.26", "title": "Заев ще подаде оставка, ако новото име на Македония не бъде одобрено на референдум "}
{"url": "http://epicenter.bg/article/Ochakvano--Prezidentat-George-Ivanov-ne-podpisa-ukaza-za-novoto-ime-na-Makedoniya-/157727/7/0", "text": " за обнародване на Закона за ратифициране на Окончателното споразумение за решаване на различията, описани в резолюциите 817 (1993) и 845 (1993) на Съвета за сигурност на Организацията на обединените нации, за прекратяване на значението на Временното споразумение от 1995 г. и за установяване на стратегическо партньорство между страните, съобщават македонските медии.  В решението, което кабинетът на Иванов днес изпрати до медиите като писмо, са посочени причините, поради които президентът няма да подпише указа, предаде БГНЕС.  В писмото се казва: \"При изпълнението на функциите на президент на Република Македония винаги постъпвам отговорно и върша своите права и задължения въз основа и в рамките на Конституцията, законите и интересите на Република Македония.“  По-нататък се цитират членовете от конституцията, въз основа на които държавния глава отказва да сложи подписа си под документа, договорен от премиерите на Македония и Гърция Зоран Заев и Алексис Ципрас.  Иванов твърди, че „няма мандат да подпише указа, тъй като в програмата му от 2014 г. било записано, че „не приема промяна на конституцията с цел промяна на конституционното име“.  Президентът подчертава, че „не приема идеи или предложения, които биха застрашили македонската национална идентичност, уникалността на македонската нация, македонския език и македонския модел на съжителство“.   Иванов припомня, че за тази изборна програма са гласували 534 910 граждани на Македония, с което е бил избран за държавен глава.  Според президента „споразумението поставя Република Македония в състояние на подчинение и зависимост от друга държава, т.е. Република Гърция.  Според член 308 от Наказателния кодекс, \"Гражданин, който ще доведе Република Македония в положение на подчинение или зависимост към друга държава, се наказва с лишаване от свобода от пет години\".  Македонските депутатите с 69 гласа \"за\" на 20 юни гласуваха в подкрепа на ратифицирането на споразумението с Гърция, постигнато на 17 този месец в Преспа.   Според конституцията и парламентарния правилник в случай на вето от президента, законът отново отива в парламентарна процедура, но тогава ще трябва да бъде гласуван с абсолютно мнозинство от общия брой депутати, т.е. да получи зелена светлина от най-малко 61 депутати. Законът в този случай отново се изпраща на президента, който според Конституцията е длъжен да го подпише.", "date": "2018.06.26", "title": "Очаквано! Президентът Георге Иванов не подписа указа за новото име на Македония "}
{"url": "http://epicenter.bg/article/Ako-mazh-stane-zhena--mozhe-da-se-pensionira-po-rano/157731/7/0", "text": "Лице, което е променило пола си, не може да бъде задължено да унищожи брака си, сключен преди тази промяна, за да може да получава пенсия за осигурителен стаж и възраст при навършване на предвидената възраст за лица от придобития от него пол. Подобно условие представлява пряка дискриминация, основана на пола, постанови Съдът на ЕС в Люксембург.   Директива на Съюза от 1978 г. забранява каквато и да е дискриминация, основана на пола, по отношение на социалноосигурителните обезщетения, включително пенсии за осигурителен стаж и възраст. Директивата предвижда изключение от тази забрана, като допуска държавите членки да изключат от приложното й поле определянето на пенсионната възраст за старост и прослужено време.    M.B. е лице, родено през 1948 г. от мъжки пол, което сключва брак с жена през 1974 г. Лицето започва да живее като жена през 1991 г., а през 1995 г. се подлага на операция за промяна на пола. M.B. обаче няма окончателно удостоверение за признаване на промяната на пола, чието издаване съгласно националната правна уредба изисква унищожаване на брака й. M.B. и съпругата й желаят да запазят брака си поради религиозни съображения.   M.B. навършва 60 години през 2008 г. и подава искане за отпускане на държавна пенсия за осигурителен стаж и възраст, защото смята, че вече е жена. Това искане е отхвърлено, тъй като при липсата на окончателно удостоверение за признаване на промяна на пола тя не може да се третира като жена по отношение на определянето на законоустановената пенсионна възраст. M.B. оспорва това решение пред британските юрисдикции. Тя твърди, че разпоредбата, съгласно която не може да има сключен брак, води до дискриминация в противоречие с правото на Съюза. Върховният съд на Обединеното кралство отправя запитване до Съда на ЕС дали това положение е съвместимо с директивата.   В днешното си решение Съдът на ЕС подчертава най-напред, че в случая не е сезиран по въпроса дали поначало за правното признаване на промяната на пола може да се изисква унищожаване на брака, сключен преди промяна на пола. Той обаче констатира, че макар правното признаване на промяната на пола и бракът да са въпроси от компетентността на държавите членки в областта на гражданското състояние, те трябва да спазват правото на Съюза, и по-специално принципа на недопускане на дискриминация, когато упражняват компетентността си в тази област.   Съдът потвърждава практиката си, съгласно която директивата, предвид нейния предмет и естеството на правата, които цели да защити, се прилага и за дискриминацията в резултат от промяната на пола на заинтересованото лице. В това отношение той подчертава, че за целите на прилагането на директивата трябва да се счита, че лицата, които са живели през значителен период от време като лица от пол, различен от този по рождение, и които са преминали операция за промяна на пола, са променили пола си.   Съдът отбелязва, че условието бракът да бъде унищожен, за да може да се отпусне държавна пенсия за осигурителен стаж и възраст при навършване на законоустановената пенсионна възраст за лицата от съответния пол, се прилага само за лицата, които са променили пола си. Поради това той стига до заключението, че британската правна уредба третира по-неблагоприятно лице, което е променило пола си, след като е сключило брак, отколкото лице, което е запазило пола си по рождение и е сключило брак.   След това Съдът разглежда дали ситуацията на лице, което е променило пола си, след като е сключило брак, и ситуацията на лице със сключен брак, което е запазило пола си по рождение, са сравними - условие, което трябва да бъде изпълнено, за да се установи дали разликата в третирането представлява пряка дискриминация.   В това отношение Съдът отбелязва, че законоустановената пенсионна схема за осигурителен стаж и възраст в Обединеното кралство цели да осигури закрила срещу риска старост, като предоставя на заинтересованото лице пенсия в зависимост от вноските, които е правило по време на професионалния си път, независимо от семейното му положение. Съдът стига до извода, че предвид този предмет на уредба и тези условия за предоставяне ситуацията на лице, което е променило пола си, след като е сключило брак, и тази на лице със сключен брак, което е запазило пола си по рождение, са сравними.   Съдът уточнява, че целта на условието за унищожаване на брака (да се избегне бракът между лица от един и същ пол) не е свързана със схемата за тази пенсия за осигурителен стаж и възраст. При това положение тази цел не засяга сравнимостта на положението на двете посочени категории лица с оглед на предмета на уредбата и на условията за предоставяне на пенсията.   Тъй като разглежданата по делото разлика в третирането не попада в нито една от допустимите съгласно правото на Съюза дерогации, Съдът постановява, че британската правна уредба води до пряка дискриминация, основана на пола, и поради това е забранена от директивата.  ", "date": "2018.06.26", "title": "Ако мъж стане жена, може да се пенсионира по-рано"}
{"url": "http://epicenter.bg/article/Yohanes-Han--ES-tryabva-da-nagradi-Makedoniya-za-dogovora-s-Gartsiya/157740/7/0", "text": "Македония трябва да бъде наградена от Европейския съюз за напредъка, както и за договора с Гърция, с който се слага край на 27-годишния спор за името. Ако не получи конкретна награда, това ще има огромен негативен ефект за целия регион, заяви Европейският комисар по разширяването и съседската политика Йоханес Хан в навечерието на министерската среща във вторник и срещата на върха на лидерите на ЕС в четвъртък и петък, на които трябва да се вземе решение за започване на присъединителни преговори с Македония и Албания, предава македонският „Фокус“.     „Мисля, че всички трябва да са наясно с това и се надявам, че накрая ще разберат колко е важно да се изпрати позитивен сигнал за региона“, заяви Хан в Люксембург.   Европейският комисар призова страните-членки на ЕС да дадат зелена светлина за започване на преговорите за присъединяване с Македония и Албания, подчертавайки, че това ще бъде положителен сигнал за целия регион и потвърждение за доверието в Съюза.   „Постигнахме много и ако погледнете резултатите само през последните няколко месеца, ще видите, че това е резултат от европейската перспектива. И аз няма да мога да го разбера, ако това не се признае, разбере и възнагради по подходящ начин“, подчерта Хан.", "date": "2018.06.26", "title": "Йоханес Хан: ЕС трябва да награди Македония за договора с Гърция"}
{"url": "http://epicenter.bg/article/Bezreditsi-v-Solun-po-vreme-na-debat-za-dogovora-s-Makedoniya-/157743/7/51", "text": "Около три часа продължиха избухналите в Солун инциденти заради политическата дискусия \"Македонският въпрос: придобивките от договора и перспективите на Балканите\", организирана от управляващата в Гърция партия СИРИЗА, съобщиха местните медии, цитирани от БТА.  Петима души са задържани, 14 полицаи са откарани в болница, причинени са и материални щети около Международния панаир в центъра на Солун, съобщи МИА. На група маскирани лица бе попречено да влязат в обекта на Солунския панаир, където се очакваше дискусията, и те нападнаха полицаите с палки и камъни.  Маскираните откъртиха метална защитна ограда, а полицията отговори с употреба на сълзотворен газ. По-късно инцидентите се прехвърлиха по улиците на Солун, а маскираните лица запалиха кофи за боклук.  Паралелно с това група граждани мирно протестираха с гръцки знамена и лозунги, че \"Македония е гръцка\". Депутатът от СИРИЗА от Солун Триандафилос Митафидис малко преди началото на дискусията каза, че договорът е поражение за национализма и в Гърция, и в Македония, и е победа на здравия разум и на развитието на отношенията между двете страни.  Въпреки инцидентите и сълзотворния газ дискусията се състоя.  ", "date": "2018.06.26", "title": "Безредици в Солун по време на дебат за договора с Македония "}
{"url": "http://epicenter.bg/article/Zakonat-za-Brekzit-e-priet/157744/7/0", "text": "Законопроектът, който установява решението на Великобритания да напусне Европейския съюз, стана закон след месеци на разискване. Това съобщи председателят на Камарата на общините Джон Берков, предаде БГНЕС.   Той информира, че законопроектът на ЕС, отменящ Закона за европейските общности от 1972 г., чрез който Великобритания става член, е получил кралско одобрение от Елизабет II. Той утвърждава денят на Брекзит в британското законодателство като 29 март 2019 г. в 23 ч. - полунощ в Брюксел, определен като края на двугодишния процес на оттегляне по член 50.   Законопроектът претърпя повече от 250 часа тежко разискване в парламента, тъй като беше представен през юли 2017 г. Проевропейците отпразнуваха миналата седмица приемането на законопроекта от парламента като доказателство, че въпреки продължаващата несигурност по време на преговорите с Брюксел, Великобритания ще напусне ЕС.   Министърът на международната търговия Лиъм Фокс заяви, че е проправен „необратимо“ пътя за Брекзит, добавяйки, че шансовете на Великобритания да не напусне \"сега са нула\".   Член на управляващата Консервативна партия заяви в края на седмицата: \"Официалната позиция около Брекзит сега е изчистена. Това прави ръката на премиера много по-силна.\"   Друг проевропейски консерватор заяви, че Мей ще отиде на срещата на върха на ЕС по-късно тази седмица \"с вятър в платната си\". Правителството премина през големи трудности, за да прокара законопроекта в парламента и бе принудено да даде известна власт на депутатите за последната сделка относно Брекзит, договорена с Брюксел.", "date": "2018.06.26", "title": "Законът за Брекзит е приет, кралицата го подписа"}
{"url": "http://epicenter.bg/article/Merkel--Nyama-da-ima-sporazumenie-za-migrantite-na-sreshtata-na-ES-tazi-sedmitsa/157746/7/0", "text": "Германският канцлер Ангела Меркел заяви, че общоевропейско решение на въпроса за миграцията няма да бъде постигнато на срещата на европейските лидери в края на тази седмица, и добави, че ще продължи да се стреми към двустранни споразумения, предадоха агенциите.   \"Няма да има решение за целия пакет за предоставянето на убежище, тоест за всичките седем директиви, до петък\", заяви Меркел по време на съвместна пресконференция с новия испански премиер Педро Санчес.   По думите й е необходимо още време, за да се работи по две директиви. \"Поради тази причина говорих за работа с държавите, които имат желание, по всички измерения на миграционната политика – испанският премиер говори за външното измерение, а аз говорих за вътрешното измерение и в този дух ще проведем допълнителни разговори през следващите дни\", допълни Меркел.   И в неделя по време на среща с няколко лидери от ЕС канцлерът каза, че Германия ще се опитва да постигне директни споразумения с отделни държави членки.   Педро Санчес отбеляза, че единственият начин да се отговори на имиграцията е чрез общ европейски подход, и подчерта, че страните от ЕС трябва да споделят помежду си тежестта. Той обеща да работи тясно с Германия в намирането на общи решения за миграцията.", "date": "2018.06.26", "title": "Меркел: Няма да има споразумение за мигрантите на срещата на ЕС тази седмица"}
{"url": "http://epicenter.bg/article/Mikis-Teodorakis--Sdelkata-za-Makedoniya-e-natsionalno-unizhenie--/157749/7/0", "text": "Легендарният гръцки певец, композитор и общественик Микис Теодоракис предприе остра атака срещу воденото от СИРИЗА правителство за сделката за името на Македония, като я нарече \"национално унижение\", съобщава изданието Greek reporter.  В своя статия Теодоракис заявява, че решението за сделката е разярило гръцкия народ. \"Те не разбират ли, че яростта на гръцкия народ е опасна\", пита риторично Теодоракис.  Той обвинява гръцката управляваща коалиция, че подкрепя решението на правителството независимо от факта, че огромното мнозинство от народа е против нея.  \"Едно правителство, подкрепено от едва 20% решава, без да се консултира с никого, бъдещето на страната. Това не е комично, а трагично и изключително унизително\", твърди Теодоракис.  Изданието припомня, че през февруари Теодоракис направи емоционално изказване относно гръцкия характер на Македония в реч пред стотици хиляди в Атина.  Правителството тогава реагира, като обяви, че \"завоят на г-н Теодоракис към нетолерантни и екстремистки позиции е печално развитие\".    ", "date": "2018.06.26", "title": "Микис Теодоракис: Сделката за Македония е национално унижение! "}
{"url": "http://epicenter.bg/article/Emanyuel-Makron-raztseluva-papata--a-Bridzhit-narushi-protokola-za-obleklo/157761/7/0", "text": "Френският президент Е . Държавният глава бе придружен от съпругата си  , който жените трябва да спазват при срещи със Светия отец.   По ватикански протокол дамите трябва да носят  , което да покрива главата. Бриджит Макрон спази изискването за черен, строг тоалет, но не покри главата си.   Въпреки това разговорите на семейство Макрон с папата преминаха в   – повече от час. Темите бяха центрирани върху мигрантите в момент на разногласия сред европейците по проблема, предаде Франс прес, цитиран от Дарик.   Светият отец и Макрон разговаряха в богатата папска библиотека във Ватикана - обичайното място, където Франциск посреща държавни и правителствени ръководители. На излизане  .   Макрон подари на папата издание от 1949 г. на италиански език на романа  на френския писател Жорж Бернанос - ревностен католик, когото Франциск много цени. Папата връчи на Макрон бронзов медал \"Свети Мартин\" и му подари най-важните текстове от понтификата си.   На сбогуване френският президент, който е известен с това, че държи на физическия контакт,  по бузата.", "date": "2018.06.26", "title": "Еманюел Макрон разцелува папата при първата си аудиенция във Ватикана (Снимки)"}
{"url": "http://epicenter.bg/article/Bez-tableti-i-mobilni-telefoni-za-gratskite-uchenitsi-/157772/7/0", "text": "Учениците в Гърция няма да имат право да използват мобилни телефони и таблети в училище, за да не нарушават дисциплината в час. Това са част от новите разпоредби на министерството на образованието, предава бТВ.  Камерите за видеонаблюдение ще записват и в междучасията, и във времетo, когато няма часове.  Мярката се въвежда заради все по-чести вандалски прояви и рушене на училищно имущество.  Властите се надяват така да намалеят и криминалните инциденти около училищата.  ", "date": "2018.06.26", "title": "Без таблети и мобилни телефони за гръцките ученици "}
{"url": "http://epicenter.bg/article/Italiya-shte-prieme-chast-ot-migrantite-na--quot-Layflayn-quot-/157773/7/0", "text": "Италианският премиер Джузепе Конте заяви днес, че страната му ще приеме някои от мигрантите на борда на спасителния кораб на германската хуманитарна организация \"Мишън лайфлайн\", блокиран във водите близо до Малта от дни, предаде Асошиейтед прес, цитирана от Новини.бг.  В изявление Конте днес каза, че е поел такъв ангажимент в разговор с малтийския си колега, пред когото изразил надежда и други страни от Европейския съюз да направят същото.  Корабът \"Лайфлайн\" с над 200 мигранти се намира на около 40 км от бреговете на Малта от няколко дни, след като и Италия, и Малта отказаха да го приемат в пристанищата си. Двете страни подчертаха, че корабът е действал неправомерно, тъй като не е следвал нарежданията на италианския команден център, направляващ спасителни операции в морето.  Испанският премиер каза, че страната му е готова да участва в общи европейски действия за оказване на помощ на кораба с мигранти, но не уточни дали ще му позволи да акостира в испанско пристанище.  ", "date": "2018.06.26", "title": "Италия ще приеме част от мигрантите на \"Лайфлайн\""}
{"url": "http://epicenter.bg/article/Nikos-Kotsiyas--Samo-Daniya--Frantsiya-i-Holandiya-iskat-otlagane-na-pregovorite-s-Makedoniya-i-Albaniya-/157774/7/0", "text": "Общо 25 страни-членки са готови за започване на преговори от Европейския съюз с Македония и Албания за членство, от днес до лятото на 2019 година, докато три страни, Дания, Франция и Холандия, се застъпват за това процесът да се отложи. Това заяви гръцкият министър на външните работи Никос Коцияс, излизайки от срещата за общи въпроси в Люксембург, предава македонският вестник „Независен“, цитиран от Агенция \"Фокус\".  Коцияс заяви, че има две разделени групи в дебата, който се проведе на срещата. Едната от тях е имала мнозинство от 25 страни-членки, които са готови да приемат започването на преговори с Македония и Албания от сега до лятото на 2019 година. От другата страна, Дания, Франция и Холандия искат да отложат стартирането на преговори.  Гръцкият външен министър изтъкна, че е обяснил на колегите си по най-ясен начин, че геополитическата ситуация в региона изисква помощ за двете страни, а не отлагане и че вътрешната ситуация в Македония и Албания изисква стабилност и сигурност, а не създаване на нови проблеми. Коцияс допълни, че в момента се преговаря за компромис, който ще направи възможно започването на преговорите.  „За нас е важно да постигнем това със сегашната Комисия, която добре познава ситуацията и проблемите“, заяви той. Коцияс подчерта, че популизмът, от който се страхуват някои страни, не може да се бори с предприемането на стъпки назад.  Първият дипломат на Атина допълни, че разбира обяснението, дадено от страна на някои държави за реформиране на Съюза, но според него реформите могат да се направят заедно с разширяването.  ", "date": "2018.06.26", "title": "Никос Коцияс: Само Дания, Франция и Холандия искат отлагане на преговорите с Македония и Албания "}
{"url": "http://epicenter.bg/article/Balgarin--shofyor-na-Uber--ubit-vav-Florida-/157776/7/0", "text": "Българин, шофьор на Uber, е бил убит в неделя сутринта близо до курортното градче Дестин, Флорида,    Тялото на 29-годишния Филип Кирилов е намерено в колата му около 6:30 сутринта на Santa Rosa Boulevard Локалуза айлънд, между Дестин и Форт Уолтън Бийч. Властите смятат, че убийството е станало между 4 и 6 часа. Мъжът е бил прострелян.  От шерифския офис разпространиха кадър на заподозрян от охранителна камера и молба всеки, който разполага с информация, да се обади в шерифския офис на тел.: 850-651-7400 или на Crime Stoppers на 850-863-TIPS.  ", "date": "2018.06.26", "title": "Българин, шофьор на Uber, убит във Флорида "}
{"url": "http://epicenter.bg/article/Bari-Gib-poluchi-ritsarsko-zvanie-ot-prints-Charlz-/157780/7/0", "text": "Фронтменът на легендарната австралийска рок група Bee Gees Бари Гиб получи в Бъкингамския дворец рицарското си звание, пише Дир.бг Певецът изрази надеждата, че неговите покойни братя Робин и Морис се гордеят се него. Бари е единственият останал жив член на семейното музикално трио Гиб, основало култовата банда. Фалцетното пеене на Bee Gees остави незаличима следа в историята на поп и диско музиката. Морис Гиб се спомина през 2003 година, а неговият брат-близнак - през 2012-а.   Бари Гиб беше посветен в рицарско звание от принц Чарлз. Музикантът вече ще може да се нарича сър Бари. Той отдаде почит към братята си Морис и Робин. , заяви музикантът.", "date": "2018.06.26", "title": "Бари Гиб получи рицарско звание от принц Чарлз "}
{"url": "http://epicenter.bg/article/Savetat-na-ES-reshi--Zapochvame-uslovni-pregovori-s-Makedoniya-i-Albaniya-za-chlenstvo-prez-yuni-2019-g--/157791/7/0", "text": "Във вторник в Люксембург се проведе среща на Съвета на министрите. Една от основните теми на разговор беше започването на преговори за присъединяване с Македония и Албания. Министърът на външните работи на България Екатерина Захариева беше председател на срещата, в качеството си на представител на държавата, която е актуален председател на Съвета на ЕС, предаде Агенция \"Фокус\".  Основните държави, които бяха против започването на преговорите, са Франция и Холандия. По време на почивката гръцкият външен министър Никос Коцияс разкри, че и Дания се е присъединила към тях. Президентът на Франция Еманюел Макрон заяви, че Съюзът трябва първо да реформира себе си и след това да мисли за приемането на нови членове. Холандският парламент, от своя страна, вече одобри започването на преговори с Македония, но според дипломатически източници от Съвета на ЕС, правителството в Амстердам не иска да действа преди Франция да го направи.  Германия бе основният радетел за това да бъдат започнати преговори за присъединяване с Македония и Албания, като от почти всички се изтъкваше договорът за името, който Скопие и Атина сключиха, като достатъчна причина за започване на преговори с Македония. След края на срещата беше съобщено, че Съветът на ЕС препоръчва възможното започване на преговорите за членство през юни 2019 година при четири условия: изпълнение на спешните реформени приоритети, изпълнение на договора за името, позитивен доклад на Европейската комисия и решение на Съвета на ЕС.  Европейският комисар по разширяването на ЕС Йоханес Хан изрази задоволството си, че Албания и Македония все пак ще започнат преговори за членство в ЕС. „Радвам се, че Европейският съвет откри пътя към разширяването, особено за Албания и бъдещата Северна Македония, след дългия дебат. Пътят към започването на преговорите през юни 2019 година е ясен. Ключов сигнал за региона е, че прогресът е награден“, заяви той.  Решението на Съвета на министрите на ЕС за даване на условна дата за започване на преговори, означава че Европейската комисия може да започне още от сряда процеса на наблюдение, заяви още комисар Йоханес Хан.  Европейската комисия ще трябва да изготви доклад фокусиран върху три главни теми: реформа на публичната администрация, реформа на разузнавателните служби, както и съдебна реформа и борба против корупцията. Въз основа на тези условия Македония и Албания ще могат да проведат междуправителствена конференция до края на 2019 година.  „Съветът приема да отговори позитивно на прогреса направен в спешните реформени приоритети, Пържинския договор и договора с Гърция и отваря пътя към започване на преговори през юни 2019 година. В това отношение Съветът подчертава критичната необходимост за БЮРМ да продължи с конкретен прогрес в спешните реформени приоритети и да осъществи видни резултати в борбата против корупцията и да запази реформения импулс. Съветът призовава Европейската комисия отблизо да наблюдава гореспоменатите усилия на БЮРМ и ще направи оценка на прогреса на база на годишния доклад. Съветът напомня, че решението ще бъде предмет на завършване от националните парламентарни процедури и одобрение от страна на Европейския съвет, който след това ще бъде последван от първата междуправителствена конференция, в зависимост от напредъка“, пише в заключението на Съвета на министрите.  ", "date": "2018.06.26", "title": "Съветът на ЕС реши: Започваме условни преговори с Македония и Албания за членство през юни 2019 г. "}
{"url": "http://epicenter.bg/article/V-Skopie-gotvyat-impiychmant-na-prezidenta-George-Ivanov-/157792/7/0", "text": "Артан Груби, председател на Комисията по европейските въпроси в македонския парламент и член на Демократичния съюз за интеграция (ДСИ), който е част от управляващата коалиция в Скопие, заяви, че импийчмънтът на президента Георге Иванов е подготвен, но се чака \"подходящият момент\" той да бъде внесен в парламента. Това съобщава БГНЕС.  „Продължава инфантилната политика на Иванов и съжалявам за това, но трябва да убедя гражданите, че няма да се допусне един узурпатор, който няма легитимност, особено при албанците, да саботира работата на парламента, когато целият демократичен свят приветства Договора\", каза Груби.  Според него Иванов оглавява малка група, която е против евроатлантическата интеграция на страната. Депутатът посочи също, че са в ход консултации с юридически и конституционни експерти, за да се избегне блокадата на Иванов, ако и след повторното гласуване, не сложи подписа си под указа за ратифициране на Договора с Гърция.  „Ако президентът Георге Иванов реши да не подпише и втори път закона за ратифициране на Договора за спора с името, той съзнателно нарушава конституцията и ще наруши правната и политическата система в страната. Освен това, сериозно се намесва в правомощията на парламента, за което няма право“, заяви заместник-председателят на Събранието на Македония Фросина Ташевска-Ременски.  Иванов е длъжен да подпише указа след повторното гласуване на Закона в съответствие с чл. 75 от конституцията.  „Поради това, срещу него могат да бъдат взети правни мерки в парламента, както и да бъде внесен вот на недоверие, но и Конституционния съд и други компетентни институции имат право и са задължени да заведат дело“, каза Ременски.  ", "date": "2018.06.26", "title": "В Скопие готвят импийчмънт на президента Георге Иванов "}
{"url": "http://epicenter.bg/article/Shapkata-na-Napoleon-be-prodadena-za-350-hil--evro/157700/6/0", "text": "Триъгълъна шапка, за която се смята, че била носена от Наполеон Бонапарт по време на битката при Ватерло, бе продадена за 350 000 евро на търг в Лион, предаде Франс прес, цитиран от Новини.бг   За 15-годишен период френският император е носил около 120 подобни шапки, от които са категорично идентифицирани 19, включително продадената на търга. Става въпрос за шапка, която била взета на бойното поле на Ватерло от сражавал се за френската армия холандски капитан и след това била предавана от едно поколение на друго до края на миналия век, когато била продадена на сегашния й собственик, френски колекционер на исторически вещи, поясниха от аукционна къща \"Де Бек и съдружници\".   След като бе оценена между 30 000 и 40 000 евро, тригълната шапка бе продадена в дървената кутия, в която била представена на Световното изложение в Брюксел през 1897 г.   Сумата е далеч по-малка от рекордните 1,8 милиона евро, платени през 2014 г. от южнокорейски индустриалец за подобна шапка, която обаче бе по-добре съхранена и бе част от престижната колекция на княжеското семейство на Монако.", "date": "2018.06.26", "title": "Шапката на Наполеон бе продадена за 350 хил. евро"}
{"url": "http://epicenter.bg/article/NIM-pokazva-Preslavskoto-sakrovishte-v-Luvara--Snimki-/157735/6/0", "text": "НИМ открива в Лувъра изложбата \"Преславското съкровище и Преслав - средновековна столица на България\", съобщиха от музея. Събитието ще се състои в Париж на 30 юни, в зала 6 на крило \"Ришельо\". Експозицията е посветена на Първото българско царство и в нея участват 45 паметника от Археологическия музей \"Велики Преслав\", Националния исторически музей (НИМ) и от Националния археологически институт с музей при БАН (НАИМ). В изложбата ще може да бъде видяно Преславското златно съкровище, изработено в Константинопол в периода от края на Х в. Освен с каменна пластика на сгради от Велики Преслав, Националният исторически музей участва с много любопитен експонат - сребърен позлатен накрайник за колан. Куратор на изложбата от френска страна е Яник Дюран, директор на Департамента на произведения на изкуството в Лувър, а от българска - гл. ас. д-р Андрей Аладжов от НАИМ и Пламен Славов, директор на АМ - Велики Преслав. Куратор от страна на НИМ е гл. ас. д-р Мариела Инкова, завеждащ отдел \"Археология\". Финансирането на експозицията е осигурено от Министерство на културата и частично от музей Лувър. Изложбата ще продължи до 5 ноември 2018 г.", "date": "2018.06.26", "title": "НИМ показва Преславското съкровище в Лувъра (Снимки)"}
{"url": "http://epicenter.bg/article/Nay-trudnata-zadacha-pred-Erdogan-/157702/11/33", "text": "  Трудното за Ердоган тепърва започва. Да победиш на избори е едно, а съвсем друго е да овладееш една икономическа криза. Това ще е основното предизвикателство пред него, независимо от огромната власт, която притежава.  Това е началото на нова ера за Турция: президентът Ердоган циментира властта си за поне още 5 години. Новата система на управление в страната му позволява пряко да назначава министрите, да управлява с декрети и дори да номинира членовете на Конституционния съд.  По всичко личи, че Ердоган е успял да спечели президентските избори с абсолютно мнозинство, макар че неговата Партия на справедливостта и развитието (ПСР) отбеляза загуби от около 7% спрямо предишните парламентарни избори от 2015 година.  Да, това е огромен успех за Ердоган. Но успех в една силно поляризирана страна: Докато привържениците на управляващата ПСР празнуват, другата половина от турското население е безкрайно разочарована. За нея този изборен резултат означава край на демокрацията.  Опозицията се представи силно, но това не се оказа достатъчно. Турците преживяват нещо като дежавю: На референдума за промяна на конституцията през миналата година лагерът на привържениците на Ердоган успя да извоюва победа с минимално мнозинство. Проведените в неделя избори в Турция бяха последният шанс да бъде спряна въпросната конституционна реформа. Опозицията и нейните привърженици сега ще трябва да си намерят място в новата политическа система на страната.  Западният свят дълго време беше безучастен наблюдател на онова, което се случва в Турция. И ще си остане такъв и занапред, защото Турция е съюзник, от когото той не може да се откаже просто така. Но отношенията на Турция със Запада, и най-вече с Европа, стават все по-обтегнати. Защото турският президент вече си осигури и юридическа легитимация да упражнява силно разширените си правомощия. Досега той правеше това чрез извънредното положение, въведено в страната след неуспешния опит за преврат през 2016 година, което е в сила и до днес.  Ако ЕС сега прекрати преговорите за членството на Турция в общността, той ще отблъсне онази половина от турското население, която продължава да се бори в защита на демокрацията. Ако ли продължи да преговаря с Анкара, ЕС ще трябва да намери начин да си взаимодейства с една страна, която потъпква тъкмо онези ценности, около които е изграден ЕС. Досегашното мълчание на европейските лидери издава, че смятат да проявяват особена предпазливост в отношенията с Турция.    Привържениците на турската опозиция са особено разочаровани от мълчанието на европейците. На фона на многобройните съобщения за изборни измами преди и по време на изборния ден става лесно разбираемо защо лидерите на опозицията са толкова фрустрирани.  Но трудното за Ердоган тепърва започва. Оттук нататък президентът ще трябва да запретне ръкави и да се концентрира над мерките за подобряване икономическата ситуация в страната. Защото да победиш на избори е едно, а да овладееш една икономическа криза – нещо съвсем различно. За нейното прекратяване ще са необходими далеч по-големи усилия. И тъкмо това ще е най-голямото предизвикателство пред Ердоган – независимо от огромната власт, която старият и нов президент на Турция вече притежава.  ", "date": "2018.06.26", "title": "Най-трудната задача пред Ердоган "}
{"url": "http://epicenter.bg/article/Ruski-ekspert-s-4-stsenariya-za-Makedoniya--predvizhda-razdelyane-mezhdu-Albaniya--Gartsiya-i-Balgariya-/157716/11/33", "text": "(наричан \"идеолога на Кремъл\", бел. ред.)   След подписаното на 16 юни от премиерите на Македония и Гърция споразумение за преименуване на Република Македония в „Северна Македония“ в страната започнаха масови протестни акции. На 17 юни, когато голям брой демонстранти се събраха пред сградата на парламента, одобрил договора Ципрас-Заев, против тях бе използвана сила.   Срещу демонстрантите бяха използвани специални средства, включително сълзотворен газ. След това през страната премина вълна от арести.  Независимо от ежедневните шествия на протестиращите в центъра на Скопие, на 20 юни македонският парламент ратифицира споразумението Ципрас - Заев, то бе изпратено, съгласно конституцията, за подпис на президента Георги Иванов, но той категорично отказа да подписва този документ. На 20 юни президентът Иванов получи седем дни, за да постави своя подпис.   която ще доведе до предсрочни парламентарни избори и промяна в баланса на силите. Западът няма нужда от подобни преобръщания на ситуацията.     За това са нужни две трети от гласовете на депутатите, или 81 мандата. Към момента поддръжниците на преименуването на републиката в „Северна Македония“, което ще открие пътя към влизането в НАТО, имат общо 69 гласа. Има сведения, че няклолко човека от опозиционната ВМРО-ДПМНЕ вече са подкупени. Тази опозиционна партия, която до скоро управляваше за период от 11 години, на практика бездейства, давайки мълчаливото си съгласие за промяната на името на страната. Нещо повече, забелязват се опити от страна на ВМРО-ДПМНЕ да дискредитират участниците в протеста и конкретно партия „Единствена Македония“, чиито представители открито участват в протестните акции. Отчитайки опортюнизма на ВМРО-ДПМНЕ, не е изключено да бъдат подкупени да гласуват в полза на импийчмънт още десетки депутати или чрез пари, или чрез шантаж.  Освен това, самият президент може да свали от себе си пълномощията заради оказвания върху него натиск. Отчитайки това, че срещу първия президент на Македония Киро Глигоров беше извършено покушение, а вторият президент Борис Трайковски загина при самолетна катастрофа  , беспокойството в Македония по повод съдбата на Георги Иванов е напълно обосновано.  Ако действително се реализира импийчмънт или доброволна оставка, ще се проведат избори за президент, който, най-вероятно, ще подпише злополучното споразумение (билет за влизане в НАТО). По-нататък ще последва промяна на македонската конституция и референдумът вече няма да играе никаква роля. Новопоявилата се „Северна Македония“ ще стане федерация и тогава разколът ѝ на етно-религиозен принцип е практически неминуем. Това е голяма стъпка към появяването на „Велика Албания“ на Балканите.     може да представи споразумението за промяна на името на страната за гласуване в ООН, за да може новата резолюция да отмени предишните резолюции 817 и 845. Нимиц ще координира директно действията си с посланика на САЩ в Македония Джес Бейли, а той ще дава указания на министъра на външните работи Никола Димитров. Този сценарий още не е пуснат в действие, но теоретично е възможен.   Това също ще доведе до предсрочни парламентарни избори и вероятна промяна на вътрешнополитическия баланс. В този случай ще бъде задействан „план Б“, съгласно който албански въоръжени групировки ще започнат да завземат териториите, за които претендират, с перспектива за повтаряне на косовския сценарий в Македония. Под предлога за обезпечаване на сигурността в Македония там ще бъдат въведени войските на НАТО. Технически това не представлява трудност, тъй като натовският контингент е разположен в съседноо Косово, а при необходимост сили могат да бъдат прехвърлени от България и Гърция. Отчитайки това, че и двете държави имат исторически претенции към Македония, те с готовност ще откликнат на призива на Вашингтон и Брюксел да „поделят“ Македония.   Гражданските протести могат да наберат сили при активна подкрепа от македонската диаспора. Държавите, заинтересовани в стабилността на Македония и на първо място Сърбия и Русия, може да направят съответстващите ходове на международната арена. Министърът на външните работи на Сърбия Ивица Дачич вече официално заяви, че Сърбия не одобрява договора за промяна на името на Македония.  По-нататък политически консултации с патриотичните сили в Македония и междунардоно-правова поддръжка могат да блокират възможността за по-нататъшни манипулации на Запада с бъдещето на тази република.  При осъществяването на всеки от първите три сценария, срещу македонската патриотична опозиция ще има репресии.   Македония ще спре да съществува като субект на международното право.  Западът действа много бързо и тази спешност е свързана с намерението да се снемат противоречията с Гърция до началото на срещата на върха на НАТО на 11-12 юли, отстранявайки формалните препятствия за приемането на Македония в Алианса.   ", "date": "2018.06.26", "title": "Руски експерт с 4 сценария за Македония, предвижда разделяне между Албания, Гърция и България "}
{"url": "http://epicenter.bg/article/Prof-Iskra-Baeva--Bezizhoditsata-e-kato-v-robskite-godini/157725/11/34", "text": "  - Признавам, че като студентка бях привлечена от древната история – затова специализирах „стара и средновековна обща история“ и дори написах дипломна работа „Николо Макиевели като историк“. Споменавам това, защото забелязвам същата тенденция и у днешните студенти – в началото ги омагьосва приказния свят на далечното минало, особено на славното българско средновекие. С течение на възрастта обаче, както и с натрупването на знания и житейски опит забелязваме, че старата история е интересна сама по себе си, но днешният ден зависи много повече от станалото в по-близката ни история – в нашия случай в модерната българска държава. Такъв беше и моят път от старата към съвременната история. Тази еволюция се дължи на желанието на историците не просто да бъдат пазители на миналото, а и активни участници в събитията днес, които бързо стават минало.  Накратко казано, към съвременната история ме насочи дълбоката ми увереност, че историята не е само разказ за събитията, а и дейност, която очертава алтернативите в миналото. Убедена съм, че въпросът „какво би станало ако“ не е забранен за историците, че ходът на историята не е предопределен, че ние сме творци на съдбата си, защото сами решаваме какво да правим. Заниманията ми с история на България и Източна Европа е предизвикана от желанието да бъде не само регистратор, а и участник в събитията.    - Да, такава е представата на древните за социалната роля на историята, но модерната философия е родила и друга сентенция за историята: Единственият практически урок от историята се състои в това, че тя никога никого на нищо не е научила. Този извод на Хегел никак не е случаен – той е забелязал, че хората и народите повтарят едни и същи грешки. Според мен, основната причина за невъзможността да се учим от историята не е късата памет, а фактът, че в дейността на хората интересите и емоциите играят по-голяма роля, отколкото историческият опит. За да стане по-ясно какво искам да кажа, ще дам пример. Когато силните чувства ви карат да направите нещо, срещу което разумът се бунтува, какво правите? Обикновено се подчинавята на чувствата, а едва след това идва разумът, както и съжалението, че не сме го послушали. С други думи, политиците и народите действат по-често под напора на чувствата и много по-рядко водени от разума и историческия опит.  Ако погледнем и родната ни история, ще видим как повтаряме едни и същи грешки. Например, как ни идва отвътре да следваме всяка голяма външна сила, с която свързваме националните си идеи, независимо дали е Германия, Съветският съюз, Съединените щати или някоя друга. Така и не си научихме историческия урок да разчитаме повече на себе си, отколкото на великите сили. Което не значи, че не трябва да се съобразяваме с тях, а да изпълняваме съзническите си задължения, без да изпускаме от поглед интересите си.    - Не съм сигурна, че можем да говорим за провал на прехода. Оценката ни трябва да зависи от съпоставянето на целите на прехода с неговите резултати. Ако целта беше да преминем от системата на държавен социализъм от съветски тип към парламентарна демокрация и пазарна икономика, едва ли можем да говорим за провал на прехода. Защото сега живеем в политически плурализъм (сиреч парламентарна демокрация) и капитализъм (другото име на пазарната икономика). През 1990 г. именно такава беше целта, която си поставяха основните политически сили – различаваха се само в начините, които предлагаха, за да я постигнат. Чрез постепенни трансформации според БСП или чрез решителна смяна на системата според СДС. Е, вече имаме капитализъм и плурализъм, но тази осъществена цел май не се харесва на много хора. Харесват положението си спечелилите от промените, но те не са много. Повечето българи, поне от останалите в България, смятат, че преходът се е провалил – едни, защото реално са обеднели и са загубили много възможности, други, защото са се надявали преходът да им донесе много повече. Да, влязохме в клуба на богатите, но в най-бедната му част, а и все повече българи са само обслужващ персонал в този клуб.  Дали можем да наречем този резултат провал? Според мен – не. Ако погледнете външната рамка, която ни беше наложена като път за развитие още в началото на прехода – Вашингтонския консенсус, тя беше почти изцяло реализирана в България. У нас вече господства неолибералната система, при която господстват парите, богатите стават все по-богати, а бедните все по-бедни – както относително, така, за съжаление, и абсолютно. Така че сме изпълнили всичко предначертано.  Грешката ни вероятно е, че в началото на прехода имахме твърде много илюзии както за последиците от неограничаваните икономически свободи, така и за отношенията в Западния свят – бягайки от зависимостта си от Съветския съюз попаднахме в подобна от Запада. На кого трябва да се сърдим? Ами, май на себе си.    - Първото, което ми идва на ум, е да кажа, че българската интелигенция е сред големите жертви на прехода – тя загуби онази важна роля на народен водач, която е играла от Възраждането насам, включително и в епохата на социализма. За съжаление обаче, това, че интелигенцията е жертва, не я освобождава от вината за случилото се в България през последните три десетилетия. Защото именно социалистическата интелигенция създаде големите илюзии, че пазарната икономика (капитализмът) и политическият плурализъм ще решат всичките ни проблеми и ще дадат възможност на всички граждани да се чувстват по-богати и по-свободни.  Днес част от интелигенцията отново се ориентира към добре платената обслужваща позиция – обслужваща чужди интереси, независимо дали са на богатите и силните на деня у нас, или в чужбина. Но не зная дали трябва да наричаме тези хора интелигенция.    - Ако примем класическото понятие за геноцид, а именно, че това е целенасочено и системно унищожаване на една група, не зная дали можем да определим нашето житие като геноцид. Защото не съм сигурна, че деградацията на големи социални групи, прогонването на други от страната, сривът на образователната система и на здравеопазването съзнателно са насочени към унищожаването на българския род. Откровено казано, мисля, че това са странични последици от господството на неолиберализма, сиреч от властта на парите и комерсиализацията на всички обществени сфери. Съмнявам се, че създателите на тази система са искали да бъдем изтребени, защото кой след това ще им плаща за всичко? Нашата трагедия е, че като овце вкупом влязохме в тази система, а днес дори не се и опитваме да излезем от нея.    - Мисля, че има. Това са столетията на османското господство преди да започне Българското възраждане. Тогава всичко изглежда мрачно и безнадеждно. Признавам, че така се чувствах и през 80-те години, но тогава съществуваше надеждата, че системата ще рухне и след това ни чакат добрите времена. Сега такава надежда няма, защото новото време не се оказа толкова „добро“, колкото очаквахме, но алтернатива липсва.    - За съжаление, този процес започна отдавна. В началото на прехода той беше чисто политически – трябваше да се махнат от образованието прокомунистическите автори и събития. Тогава това имаше оправдание, защото обучението по история и литература при социализма беше твърде политизирано. Но вместо да излезем от политизацията и да се радваме на истински политически плурализъм, ние направихме най-лесното – просто сменихме посоката, но запазихме политическия императив. Днес, почти 30 години след началото на прехода, новата политизация има друг смисъл. Новите упавляващи се опитват да скрият неуспехите си като очернят миналото и премахнат онези творци и писатели, критикували системата в миналото. А конците в учебните програми, както винаги, ги дърпат хората с власт, независимо дали е политическа или финансова.    - Че са множко, множко са. Но проблемът не е само в това. Те са много: първият е сривът в средното образование, който няма как да не повлияе на висшето; вторият е обезлюдяването на България, напусната и от много млади хора; третият е комерсиализацията, която в крайния си вариант означава всеки да може и да си купи диплома. И всички тези проблеми се коренят в политиката – оттам идват и прекалено многото университети.  Дали всичко това не звучи прекалено песимистично? Вероятно е така, но целта ми не е да отпуснем отчаяно ръце, а да ги вдигнем за борба срещу всички тези проблеми. И можем да успеем да се превърнем в господари на съдбата си само със съвместни усилия.  ", "date": "2018.06.26", "title": "Проф. Искра Баева: Безизходицата е като през 80-те, но тогава имаше надежда, че системата ще рухне"}
{"url": "http://epicenter.bg/article/Reshavashtite-dni-za-Merkel---shte-ostane-li-tya-kantsler--/157733/11/33", "text": "До края на седмицата Ангела Меркел трябва да намери решение на проблема с мигрантите, който да устройва германския вътрешен министър Хорст Зеехофер. Иначе германското правителство ще се разпадне. И не само то...  В края на тази седмица, най-вероятно, ще стане ясно дали Ангела Меркел ще запази поста си на канцлер. А ако остане, колко дълго и начело на каква правителствена коалиция. Настоящото правителство на Федералната република е на ръба да се разпадне заради острите разногласия между канцлера и министъра на вътрешните работи по един от въпросите на миграционната политика.  Конфликтът избухна по една от точките в „генералния план“ на вътрешния министър, предвиждащ цяла серия от мерки за ограничаване на потока от мигранти към Германия. Цялостното предложение на този план никой не е виждал – освен, самият министър и канцлерката.  Известно е, че той съдържа 63 точки и с 62 от тях Меркел е съгласна. Единствената спорна мярка – забраната за пресичането на германските граници от мигранти без документи, а също така от такива, които са регистрирани в някоя друга държава от ЕС.  Според все още действащия в ЕС Дъблински регламент мигрантите трябва да искат убежище в страната, в която са влезли за пръв път в ЕС. И властите на тази страна са длъжни да разгледат тяхната молба.  Наистина има и редица изключения от това правило, но те нямат чак такова значение. Значение има фактът, че Зеехофер смята да връща такива мигранти обратно още на границата, без да ги допуска в страната. Меркел се позовава на процедурата, предвидена в германското и европейското законодателство, според която дори регистриран в друга страна мигрант /ако успее да каже магическата думичка „убежище“/ може да бъде допуснат в Германия, да бъде разгледана молбата му и чак след това, ако тя бъде отхвърлена, да бъде върнат обратно. При това предварително получавайки съгласие за това от властите на държавата, в която той ще бъде депортиран.  Според канцлерката разрешаването на този проблем може да стане само в рамките на едно общо европейско споразумение, или чрез двустранни споразумение за реадмисия директно на границите със страните, през които транзит преминава основният мигрантски поток за Германия.  За тази цел послужи извънредно свиканата на 24 юни по инициатива на Меркел мини-среща на ЕС в Брюксел.  Четири часа тя преговаря с колегите си от 15 страни. Сред тях бяха френският президент – до голяма степен, нейният последен съюзник, десният консервативен австрийски канцлер, с който Меркел има обтегнати отношения, и италианският премиер – с дясното популистко правителство в Рим на нея й е още по-тежко. Разговорът е тръгнал не в посоката, в която се е надявала Меркел, говорят брюкселските дипломати. Нейните събеседници не са искали да говорят за двустранни или многостранни споразумения за реадмисията на мигрантите.  Разговорът е бил най-вече за извънредните мерки за укрепването на външните граници на ЕС, увеличаване на европейската гранична охрана Фронтекс, съпровождането обратно до Либия на корабите с мигранти, а също така за създаването на големи мигрантски лагери извън пределите на ЕС, където да бъдат отделяни истинските бежанци от голямата маса икономически мигранти. Първите трябва да бъдат изпращани в ЕС, а вторите – обратно по родните им места.    В навечерието на мини-срещата на ЕС вървяха слухове, че подобна роля може да поеме Албания, разбира се, за европейска сметка. В нейните пристанищни градове мога да се разтоварват корабите с мигранти, в лагерите ще ги регистриран чиновници на имиграционната агенция на ЕС. Те също така са тези, които трябва да определят кой има шанс за убежище, и кой не.  Но дори и да е имало такъв план, то на редовната среща на върха на Евросъюза на 28 и 29 юни той няма да бъде огласен. Любопитното е, че и френският президент, и испанският премиер говориха в неделя за мигрантски лагери на европейска територия. Албания е в Европа, но не е ЕС с неговите по-либерални правила за предоставяне на убежище. А активното участие в разрешаването на мигрантската криза, може да се превърне във входен билет на Тирана за Евросъюза. Италия настоява за още по-твърд подход.  Рим иска кардинално преразглеждане на правилата на ЕС по отношение на мигрантите, отказ от Дъблинския регламент, забрана за влизане в италианските пристанища на кораби с мигранти и създаване на лагери на противоположния бряг на Средиземно море, т.е. в Либия. За приемането обратно на мигранти, върнати от германската граница, Рим не иска и да чува.    Следващия опит да се намери европейско решение на проблема за мигрантите Меркел ще предприеме този четвъртък, 28 юни. Това ще стане по време на работната вечеря в първия ден на поредната среща на върха на ЕС. Германският еврокомисар Гюнтер Йотингер, макар и да смята, че до „срещата в четвъртък и петък ще има напредък“, но и той не вярва, че лидерите на ЕС ще успеят да изработят „съгласувано решение от такъв мащаб, което очакват някои политици от Християнсоциалния съюз“, по-малкия партньор в дясната коалиция ХДС/ХСС на Меркел, оглавяван от вътрешния министър Хорст Зеехофер. Последният многократно предупреждаваше, че ако отсъства европейско решение, адекватно по своя ефект на неговия план за затваряне на границите за определени категории мигранти, той ще се възползва от пълномощията си на вътрешен министър и сам ще издаде заповед на граничарите да не ги пускат в Германия от 1 юли.  Единственият изход от ситуацията за канцлера ще бъде да го изпрати в оставка. След Зеехофер от правителството ще си тръгнат и всички министри на ХСС. Това ще означава разпадане на четвъртата правителствена коалиция на Ангела Меркел. В този случай трудно можем да си представим и единството на консервативния блок ХДС/ХСС.  Разколът на германските консерватори, съперничеството между ХСС и ХДС в мащабите на цялата страна ще има непредсказуеми последици за целия политически пейзаж. Някои коментатори вече предсказват на Германия скорошното настъпване на италианския ред с чести предсрочни избори и пъстри правителствени коалиции.   ", "date": "2018.06.26", "title": "Решаващите дни за Меркел - ще остане ли тя канцлер? "}
{"url": "http://epicenter.bg/article/Razdelenie-na-vlastite-ili-vlast-na-razdelenieto/157758/11/0", "text": "  Когато разбрах, че е внесен вот на недоверие към правителството за незадоволителната работа на сектор \"Сигурност\", не се изненадах. Изненадах се, когато чух коментарите относно мотивите за този вот. Истината е, че всички, които са били в тази система дълго време, сме убедени в нейната непригодност. И проблемът не е само в политическото й ръководство. Днес и Господ да стане министър на вътрешните работи, ефект няма да има. Необходимостта е от коренни промени във всички сфери и звена. Тя е повече от очевидна. Именно поради това внесените мотиви за вота се нуждаят от сериозно разширяване и конкретизиране. По-нататъшното изложение е илюстрация, че следствията трудно сочат основните причини.   Когато една грешка не се повтаря, е разбираемо. Значи сме си взели поука. Но когато грешката се повтаря и никой не се замисля какви са причините, волю-неволю започваш да се съмняваш дали това е грешка или е съзнателно действие.   Не беше толкова отдавна, когато бяхме ощастливени да видим на синия екран арестуването на бившия вече (по онова време) военен министър Николай Цонев. Нещастният бивш висш държавен служител бе не само проснат на земята, но и бе наречен (на всеослушание) престъпник и бе третиран като такъв пред смаяните погледи на телевизионните зрители. Ефектна работа! Вижте, хора, с каква решителност се борим с корупцията!   Не мина много време и независимо от злостната кампания в средствата за масова информация българския съд (също на всеослушание) потвърди невинността на бившия министър.   Този път - никаква реакция! Нямаше и дума срещу авторите на срамния сценарий. Грешка!   Реакция имаше, но не в страната, а в Международния съд по правата на човека в Страсбург.   Той осъди българската държава да заплати в евро на потърпевшия за своеволията на разпищолилите се държавни чиновници. И държавата плати със средствата на българския данъкоплатец. А онези, които надробиха тази попара - \"ни лук яли, ни лук мирисали\"! И както винаги става в милата ни родина, всяко чудо - за три дни! Следващият пореден скандал \"затъпка следите\" и обезсмисли реакцията и на най-ревностните радетели за правдата.   Настъпилото затишие на фронта на борбата с корупцията, поне за времето, в което се създаваше новата антикорупционна структура, съумя да заблуди всички ни. Решихме - стават грешки - важното е да не ги повтаряме. \"Да, ама не\", както би казал Петко Бочаров.   Новата антикорупционна структура едно към едно повтори действията на своите предшественици. Само с една разлика. Вместо петминутния обществен сеир, отделен от родната телевизия за задържането на Николай Цонев, тук и на нас (пред телевизионните екрани) и главно на минувачите през кръстовището на бул. „Васил Левски“ и улица \"Гурко\" бе организиран многочасов спектакъл.   Разлика - никаква! Все едно, че двата случая се решават по един калъп. Разликата е само в това, че госпожа кметицата на \"Младост\" не бе просната на тротоара, а стоя на всеобозрение, окована в белезници, няколко часа. Иначе - всичко до болка познато. Отново по синия екран се появи прокурор от специализираната прокуратура и с убедителен глас ни информира за поредния успех на борбата с корупцията постигнат под ръководството на новосформираната структура. Господин прокурорът не си спести и в този случай квалификации за престъпните действия на задържаните.   Показното задържане отново даде хляб на жадните за сензации средства за масово осведомяване. И започна една бясна надпревара по словоблудие на тема \"виновен-невинен\". Пролеткултовската грамотност на голяма част от българските журналисти се реализира в това, че журналистите си присвоиха прерогативите на българския съд. И никой не постави под съмнение правомерността на проведеното публично компрометиране чрез задържане.   Разбира се, доколко наличието на парите в колата е доказателство за престъпно деяние на кметицата ще реши съдът. Но не мога да се стърпя, като „бивше ченге\" да обясня на задаващия въпроса, че има множество начини посочените пари да попаднат в колата без участието на кметицата. Спомням си, че навремето споменах пред колеги как при едно задържане автокрадец, задигнал от паркирана кола лаптоп, заявил, че са му необходими пет-шест минути, за да отключи която и да е кола и още толкова, за да я заключи. Присъстващият началник на една от техническите служби поклати глава и каза: \"Това не е автокрадец, а любител. Моите работници ще свършат същото (отключване и заключване) за минута и половина.\"   Интересното е друго.   В процеса на цялата медийна шумотевица, преобладаващ брой журналисти, заразени от примера на г-н прокурора, говореха за вина на кметицата.   Все едно, че думата обвиняем не съществува в българския език.   Бързам да кажа, че не съм и няма да бъда адвокат на г-жа Иванчева. Не я познавам. Вземам отношение, защото случаят е симптоматичен. Симптоматичен с това, че някой се мъчи да компенсира липсата на ефективност в борбата с корупцията чрез провеждането на демонстративни акции.   Разбира се, давам си сметка, че могат да съществуват и други причини. Може господин прокурорът и неговите адепти журналисти да не са научени да правят разлика между \"обвиняем\" и \"виновен\". С други думи - посочените показни действия да са плод на недостатъчна грамотност. Изключвам подобен вариант, поради това, че посоченото разграничение засяга същината на правото. Няма как дипломиран юрист да не знае тази разлика.   След като изключваме варианта \"незнание\", значи тук става дума за съзнателни действия.   Воден от подобно разбиране, преди броени дни някой остроумно квалифицира ситуацията като \"прокурорска република\". Колкото и справедлива горчивина да съдържа подобно определение, то не може да обясни всичко.   Едва ли само прокуратурата е инициатор на подобен подход. Воден от разбирането, че както позитивите в нашето битие, така и негативите, са исторически обусловени, обръщам поглед назад.   Спомни си, читателю, как в битността си на главен секретар на МВР г-н Бойко. Борисов ни шокира с фразата: \"Ние ги хващаме, те (звената на съдебната система) ги пускат!\"   В отговор в своя защита, представители на съдебната власт изтъкнаха редица грехове и пропуски на досъдебното производство, осъществявано от органи на управлението (МВР). За да тушира набелязващия се междуинституционален конфликт, започна трескаво търсене на решение, при което \"и вълкът да е сит, и агнето да е цяло.\"   И бе намерено решение! Вместо сложната и тромава процедура предвидена от наказателния процес, не е ли по-лесно направо да аташираме прокурор, който да ръководи процеса на разкриване и задържане. Спомнете си как Цветан Цветанов обяви този \"гениален ход\", като панацея в борбата с престъпността. И за да се предотврати възможна съпротива, цялата тази реорганизация бе прикрита зад едно усилено жонглиране с термина \"специализиран\". Така се сдобихме със специализиран съд и със специализирана прокуратура. И никой не се нае (а едва ли и днес ще се намери някой) да обясни какво по-точно им е специализираното - дали това, че се занимават с най-тежките престъпления, или това, че извършителите са по високите етажи на властта. За сметка на това сега можем да кажем, че от крайния продукт ни дели само една крачка.   Истината е, че аташирането на държавния обвинител към досъдебното производство не само пренебрегва разделението на властите, но и неизбежно придава на действията на формирания \"правозащитен мелез\" определен обвинителен уклон.   Сега спокойно бихме могли да направим и следващата стъпка. Дайте, за да икономисаме масрафа, и към така създадената конфигурация да аташираме и един съдия и по такъв начин да формираме мини трибуналче.     И задачата в това отношение се облекчава от факта, че подобен подход създава и ще създава нови и нови разделителни линии и противопоставяния в обществото. А разединеното общество не само по-лесно се управлява, но и винаги е било и ще бъде потенциална жертва на нечии диктаторски стремежи и амбиции.   Не съм съдник на никого и по тази причина съм далеч от предположението, че г-н Цветанов, предлагайки подобна мярка, е бил ръководен от някаква зла умисъл. Склонен съм да мисля, че в случая той е жертва на безкритично приет съвет. И този съвет е даден отвън, от хора, които работят (водят борба с престъпността) в условията на президентско управление.   Именно там подобно единение на органите на досъдебното производство с органите на прокуратурата и съда е не само възможно, но и необходимо. Истина е, президентското управление предполага една - единствена вертикала на властта. Това позволява единение на функциите на всички звена на правозащитната система. Например в САЩ министърът на правосъдието е едновременно и главен прокурор.   В парламентарната република са налице три вертикали на властта, при което по конституция е недопустимо смесването на стриктно разграничените функции на трите власти-законодателна, изпълнителна и съдебна.   Съгласно нормативната уредба досъдебното производство е възложено на органите на изпълнителната власт (МВР). Задържането под стража за срок от 72 часа е заключителен (последен) етап на досъдебното производство и се извършва по Закона за МВР. В рамките на тези 72 часа, по предложение на прокуратурата, съдът оценява материалите от досъдебното производство и постановява необходимата мярка за неотклонение. С този акт се поставя началото на съдебното производство. От този момент задържаният става обвиняем. До този момент той е по-скоро само заподозрян.   Може горните разсъждения да се сторят някому излишна терминологична еквилибристика. Не е така! Въвеждането на обоснована (вярна) понятийна схема е първото условие за правилни и законосъобразни действия. Без това законността се превръща в голо пожелание.   Ако на МВР му липсва кадрови потенциал за правилно (пълноценно и законосъобразно) провеждане на досъдебното производство - да го създаде! По мое време при подготовката на материалите за съда, ние имахме възможност да се консултираме по всеки правен проблем с работниците на Главно следствено управление. Но тогава следствието беше част от изпълнителната власт.   Сега присъствието на прокурор в досъдебното производство (макар и главно в заключителната му фаза) е вредно. Това е пряко посегателство върху правата на гражданина. Посегателство върху гарантираното му от наказателния процес право да бъде последователно заподозрян, обвиняем и виновен (или невинен). Намесата на прокурора в действията на изпълнителната власт наистина създава неприятното усещане за всевластната прокуратура, за прокурорска република.   Още по-вредни и неуместни са изявленията на прокурора при задържането. Та той формира предварително (преди съда) обществена нагласа за вината на заподозрения. На това следва да се сложи край.   Предварителното обществено компрометиране на задържания е вредно както за обществото като цяло, но е вредно и за самата съдебна система. Та какъв може да бъде престижът на прокуратурата, когато прокурорът публично анатемосва заподозрения като виновен, след което съдът постановява, че лицето не носи вина.   Но има и нещо друго. Описаните по-горе случаи са акт (макар и административно узаконен) на чиновнически произвол.   И това не е само в борбата с престъпността. Този произвол е характерен за цялото функциониране на държавния механизъм. Крайно време е държавата да влезе в правомощията си и да отправя обратен иск към сценаристи и автори на подобни зрелищни изпълнения и да ги застави те да плащат за собствените си грехове, а не българският данъкоплатец.  ", "date": "2018.06.26", "title": "Разделение на властите или власт на разделението"}
{"url": "http://epicenter.bg/article/Zakonno-li-e-shefove-v-BAN-da-razvivat-i-chasten-biznes-/157771/11/33", "text": "Скандалът с частния бизнес на директорката на държавния Институт за изследване на населението и човека към БАН Антоанета Христова продължава. Повече от месец тя и бившата депутатка от „Атака“ Калина Крумова са в центъра на общественото недоволство, след като стана ясно, че тяхно НПО е получило 378 000 лв. европари за психотестове за шофьорите.   Първият коментар на Антоанета Христова по темата бе миналата седмица в ефира на телевизия „България он ер“. Професорката обаче се държа изключително предизвикателно -  имала право да ръководи частни НПО; Калина Крумова пък била изключително компетентна - скара се на водещия няколко пъти; обяви се за жертва на мапипулации и фалшиви новини и накрая реши, че някой и завиждал за успеха.   По този повод публикуваме коментира на журналистката от „Дума“ Велиана Христова, която е автор на разследването за частния бизнес на директорката на Института за изследване на населението и човека към БАН:       В медиите неочаквано се появи вчера запис от телевизионно интервю миналата седмица с проф. Антоанета Христова, директор на Института на БАН за изследване на населението и човека. Естествено, основните въпроси и в него бяха свързани с проекта за 378 хил. лв. за психотестове за шофьорите, спечелен от института по оперативната програма за транспорт и транспортна инфраструктура. И за това, че сред изпълнителите по проекта са самата Христова и докторантката в института Калина Крумова - бивша депутатка от \"Атака\", сега съветник при министър Валентин Радев в МВР. Не съм изследвала проблема за този договор, затова няма да оспорвам твърденията на Христова, че Крумова била изключително компетентна и че проектът бил изключително важен. Може и така да е, с този проект и без това обилно се занимават всички медии.   ДУМА обаче на 12 юни т.г. (\"Двама директори в БАН омесват науката с частните си фирми\") постави един съвсем друг проблем, който според нас е не по-малко обществено важен. Проблемът е може ли шефове на звена в БАН, финансирани от хазната, да имат частни фирми и НПО-та, в които източват от публичните институти ресурси, научни резултати и хора, получаващи в същото време заплата от всички нас, българските данъкоплатци. Въпросът е резонен, понеже Антоанета Христова и Калина Крумова, според справка в \"Апис\", на 4 юли 2017 г. са регистрирали свое частно НПО \"Институт за политика\", в който директорката на академичния институт е председател на Управителния съвет, а Крумова е негов член.   Хора от института преподават в НПО-то, не извън работното си време и вероятно не даром. В сайта на самото НПО пише, че то си сътрудничи с БАН и с... института на Христова. Т.е. дамата си сътрудничи сама със себе си - като онзи от вица, който си говорел сам и като го питали какво прави, рекъл: говоря си с умен човек. Ето това е скандалното. Защото е скрито преточване на публичен ресурс в частни ръце. А Христова е едноличен собственик и на фирмата \"Таргет-АМГ\" ЕООД. Професорката обаче се накара на телевизионния водещ, че бил жертва на \"манипулации и скандални внушения\". Преди години тя така заплашваше журналистите, които пишеха за безобразието Пернишки университет, където бе зам.-ректор.   В интервюто сега Христова към едно заяви, че БАН не работи по Закона за администрацията, където в чл.19 пише, че ръководители на институции, създадени със закон (като БАН), не могат да са членове на управата на НПО, фирма или кооперация. Очевидно следва да се досетим, че БАН не работи и по Закона за предотвратяване на конфликт на интереси, където в чл. 10 пише, общо взето, същото. Академията, видите ли, работела по Закона за БАН. Да ме прощава професорката, но именно този закон постановява, че БАН осъществява дейността въз основа на Устав, приет от Общото събрание. И този именно Устав на БАН в чл. 74 забранява на директорите на институти да са членове на управителни съвети на \"търговски дружества и други подобни\". От ясно по-ясно, каква ти тук инсинуация! Не може да им плащаме заплата, за да си работят на частно. Но очевидно проф. Христова действа по добре познатия принцип: като си нагазил до гуша в мръсота, нападай ти. И нападай нагло, за да се измъкнеш.   Колкото до спора на Христова с водещия има ли питане в парламента по темата за проекта й за шофьорите, ДУМА установи, че питане има - то е към министър Красимир Вълчев от левите депутати Веска Ненчева и Стоян Мирчев, но е за това как и по какви критерии частната НПО на Христова е спечелила друг проект - за 158 402 евро по програмата \"Еразъм +\".   Вторият директор на институт, работещ от името на института със собствените си частни фирми, за който ДУМА писа на 12 юни, е проф. Христомир Брънзов, шеф на НИМХ. Да, да на същия НИМХ, протестиращ, че БАН не му дава достатъчно пари. От много години следя плътно проблемите на БАН и винаги съм защитавала учените, които от близо 10 години са подложени на финансов геноцид от страна на властта. БАН бе институцията в държавата, която Симеон Дянков удари най-силно чрез орязване на парите. БАН е институцията, чиято субсидия (т.е. заплати и условия за правене на наука) е 20 и 30 пъти по-ниска от тази на сродните научни организации в Западна Европа, но българските учени са длъжни да работят на същото ниво като западните си колеги, понеже са заедно в едни и същи проекти. От БАН най-активно изтичат мозъци през Терминал 2 и на глава от населението вече сме на дъното на ЕС по брой на изследователите. Но... Увеличението на субсидията за НИМХ за 2018 г. е 1,1 млн. лв., а разходите му се увеличават със 700 хил. лв., т.е. следва да са покрити и отгоре. А директорът Брънзов и той си говори сам със себе си (3 частни фирми и една НПО, с паралелна на института дейност), но ръководството на БАН е замижало плътно, нищо че цялата академия негодува.   Е, за инсинуации ли говорим или за \"чадър\" над безобразията и атаки по принципа\" нападението е най-добрата защита\"?", "date": "2018.06.26", "title": "Законно ли е шефове в БАН да развиват и частен бизнес?"}
{"url": "http://epicenter.bg/article/Desislava-Hristova--Debatite-po-vota-byaha-grozen-spektakal-/157779/11/0", "text": "Днес, 26-ти юни 2018г. в Народното събрание на Република България се състояха дебатите по повод внесения вот на недоверие от Българската социалистическа партия към правителството. В това няма нищо нередно, защото в демократичните държави тази процедура е напълно законна, допустима и е израз на свободата и политическия плурализъм. Нещо повече, вотът на недоверие може да бъде средство за корекция на изпълнителната власт, да покаже слабостите и респективно – начините за тяхното преодоляване.  Ако е вярно, че в спора се ражда истината, то би трябвало по време на дебатите относно вота, да се родят много истини, да се получи конструктивен разговор между всички представени в парламента политически сили. Този дебат би трябвало да съдържа тези, основания и аргументи, както и различни гледни точки, защитени с факти и поднесени в логическа последователност, с висотата на изказа, културата в общуването и уважителното отношение, които би трябвало да са типични за представителите на законодателната власт и изобщо на всяка власт, институция и орган в държавата.  След като в Народното събрание присъстват народни представители и в техните ръце е властта да създават законите, сиреч – устоите на държавността;  След като тези представители са народни, те са там, защото са избрани, чрез свободни и демократични избори от народа;  След като цялата власт принадлежи на народа, следователно, тя е делегирана на народните представители, за да изпълняват функциите си, съгласно Конституцията и волята на суверена;  Тогава от всичко гореизброено следва, че тези народни представители имат не само своите законоустановени правомощия, но и моралното задължение да упражняват дадената им власт с грижа и отговорност, с уважение и към избирателите си, и към целия народ, но и към своите политически опоненти, защото и те са там на същото основание – по делегация от суверена. Всичко друго, изразяващо се във вулгарно, цинично, провокативно и обидно отношение от едни депутати към други, означава такова отношение и към народа, респ. към онази част от него, която им е делегирала представителна власт.  Днес бяхме свидетели не на конструктивни дебати, не на смислени аргументи, не на спорове, в които да се роди някаква истина, да се намери път, посока към стабилност, към разрешаване на болни обществени проблеми, а на грозен спектакъл. В този спектакъл главна роля изиграха представители на „Обединените патриоти“, които въвлякоха в своята грозна игра срещу една друга българска партия – Движението за права и свободи (ДПС).  В един момент се оказа, че това, за което са се събрали в парламента, сякаш изобщо не стои на дневен ред. Темата за вота премина в други измерения.  Едната линия беше трибуната да се използва за реклама и пропаганда – колко са велики, мъдри и как работят за народа, включително на терен. И ако изказванията в този дух будеха иронична усмивка, то другата линия будеше смесица от гняв, страх, напрежение и отвращение! Тази втора линия, изказана неколкократно от Павел Шопов, беше не просто далеч от темата на заседанието и в нарушение на процедурата, не просто замеряне срещу техните колеги от ДПС, не само груба и цинична като изразни средства и поведение, граничещо с хулиганство!  Днес се случи нещо ужасяващо! Павел Шопов извърши тежко престъпление срещу републиката, за което би трябвало незабавно да бъде свален имунитетът му и да му бъде повдигнато обвинение. Той изказа „пророческа поличба”, че „в най-скоро време ДПС ще провокира тежки етнически конфликти, защото агонизира и изпада в истерия, че не е във властта!“ Той каза, че ДПС е чужда партия, а нейните депутати – чужденци по дух и съзнание.  С тези свои думи от трибуната на народното събрание на Република България Павел Шопов мина всяка граница, дори най-разтегливата в моето съзнание!  И друг път многократно съм гледала, слушала и негодувала срещу цинизма и омразата, които се леят от устата на псевдопатриотите. И друг път съм призовавала прокуратурата да се самосезира за извършени престъпления от представители на тази толкова непатриотична, толкова слаба и противоречива, вътрешно разядена и измислена коалиция, приличаща по-скоро на глутница, наречена наистина нагло и цинично – „Обединени патриоти”, но днес апелирам с цялото си същество, с всички сили и настоявам за това!  С изказването си Шопов направи няколко неща едновременно – от една страна обижда и клевети тежко народни представители, като ги нарича чужди, опасни, вредни и т.н., но и ги обвинява в предателство към държавата и съпричастие към чужда държава.  Едновременно с това, по този начин той обижда и клевети цяла голяма част от българския народ – онази, която е гласувала доверие на ДПС и е делегирала своята власт, чрез тази именно политическа партия! От най-високата трибуна Шопов заклейми тези хора, че „те не са част от българската нация!“  Не на последно място, подобно изказване е знак и към другата част от българското общество. Защото когато ти казват, че се готвят бунтове и въстания на етническа основа и то от ДПС, това на прост език значи – турците се готвят да ви изколят!  А това от своя страна, подбужда не просто омраза и напрежение, а страх и ответна реакция, която за жалост може да се превърне в изпреварваща и наистина да бъде запален пожар в държавата. А това, на фона на крехката ни стабилност, икономически, политически, духовни, здравословни и всякакви проблеми, е не само антибългарско, а античовешко поведение!  Играта с психиката на хората е опасна! Тя не бива да служи на политическата шизофрения, която се възприема като патриотична, полезна и жизненоважна, а всъщност е подронваща, подкопаваща и силно застрашителна за държавността! След подобни недопустимо-престъпни изказвания, нима не е възможно една част от нашия народ да се почувства дълбоко засегната, насила изтласкана и заклеймена като чужда, а друга част – заплашена от изтребление, едва ли не от робство?! В такава ситуация процесите могат да изгубят контрол, а стихията, която Шопов умишлено се мъчи да създаде, да помете всички нас!  На фона на всичко това, ми се струва толкова маловажно да обсъждам и анализирам политическата култура на г-н Шопов, или по-скоро нейната пълна липса, омерзението ми от това, че такива хора изобщо представляват народа ни и са лицето ни пред света, срама от факта, че хулигани са седнали в сградата на Народното събрание – символ на парламентарната ни република!  И най-вече - безпомощността, която ме обзема, че тези „наши” българи, към които принадлежа и аз, създават усещане за падението на законодателната власт с присъствието си в нея, за разлика от онези „турците”, “чуждите”, чието поведение, думи и действия показват единствено висока култура, добра воля и истинска загриженост и отговорност към цялата нация и към България като държава.  Казват, че рибата се вмирисва от главата! Щом главата ни е такава и такива хора, като Павел Шопов са във властта, какво да очакваме? Съдбата на тялото е ясна – тежко на народа на България!!!  Дано този път някой, от който зависи, да прояви достатъчно далновидност и решителност, да влезе в ролята си, да упражни правомощията си и да покаже, че демокрацията наистина работи, че правото на свободно изказване не значи право да извършваш престъпления!", "date": "2018.06.26", "title": "Десислава Христова: Дебатите по вота бяха грозен спектакъл "}
{"url": "http://epicenter.bg/article/Sblizhavaneto-na-zaplatite-v-Evropa-obsazhdaha-sindikalisti-i-predstaviteli-na-pravitelstvoto/157754/4/0", "text": "Синдикати и представители на правителството поставиха в края на българското европредседателство темата за сближаване на заплатите в Европа.    заяви, че в края на председателството е важен ключовият въпрос, който терзае цяла Европа - разделението в заплащането, между Изтока и Запада, а в някаква степен и между Севера и Юга. Димитров каза това на пресконференция преди началото на инициативата \"Алианс за сближаване за заплатите в Европа\", организирана от Европейската конфедерация на профсъюзите с подкрепата на българските синдикати, съобщи БТА. Той посочи, че в България средната работна заплата е 542 евро, а в Дания - 5191 евро или близо 10 пъти по-висока в номинално изражение.   По думите на президента на КНСБ ако се изчистят данъчните различия и се отчитат ценовите, разликата от 10 пъти спада на около три, но продължава да е висока. Той припомни становището на синдиката, че у нас получаваме по-малко от това, което произвеждаме, но и отчете, че през последните години компенсацията на труда расте. Според него в България в момента имаме икономическата възможност заплащането да стигне до 60 процента от средноевропейското през паритетна покупателна способност до четири години. Това според него е психологическата граница, в която гражданин на Европа се чувства част от общността.    беше по-малко оптимистичен и посочи, че според изследвания, със сегашното темпо на развитие Източните страни ще настигнат Западните след около 200 години.   Синдикалистите от европейската конфедерация на профсъюзите и от българските синдикати бяха категорични, че в рамките на огромната европейска общност всички хора заслужават да живеят по достоен начин и дисбалансите в заплащането могат да доведат до огромни щети в Евросъюза, затова са необходими мерки за преодоляването им.   Според   в България минималната и средната заплата са най-ниските в Европа, но трябва да се отчете значителният им ръст през последните години - над 43 на сто на минималната и средно 12 на сто на средната работна заплата.   По думите й темата за по-високите доходи е важна, за да не напускат страната младите и умните хора. Според Русинова българското европредседателство е било успешно, а в социалната сфера е поставена програма максимум, която е изпълнена. Тя отчете успеха по Директивата за командированите работници, по тази за съвместяването на професионалния и личния живот, за прозрачните условия на труд.   На форума беше отчетено, че заплатите в България в ИТ сектора по нищо не изостават от средноевропейските, а дори сме и страната с равно заплащане между мъже и жени в този сектор.   Разликите са големи в сферите на услугите и търговията. Пламен Димитров цитира данни, според които в Германия индустрията генерира 74 хиляди евро на работник годишно, а разходите за персонал за един човек са 55 хиляди евро, докато в България при 11 400 евро производителност на работник разходите за един човек са 5 700 евро на година. Това е секторът със сериозни разминавания в заплащането, допълни той.", "date": "2018.06.26", "title": "Сближаването на заплатите в Европа обсъждаха синдикалисти и представители на правителството"}
{"url": "http://epicenter.bg/article/Agentsiyata-po-hranite-zabrani-vnosa-na-svinsko-u-nas-zaradi-afrikanska-chuma-po-svinete/157764/4/0", "text": "В България вече няма да може да се внася храна за лична консумация, която съдържа свинско месо, гласи заповед на изпълнителния директор на Българската агенция по безопасност на храните заради заболяването африканска чума по свинете.   92 огнища на африканска чума по свинете вече има и в румънския град Тулча, което е само на 160 километра от българската граница.   Заболяването е изключително агресивно, носи тежки икономически загуби и хората допринасят за разнасянето на заразата чрез пренасяне на храни за лична консумация.   Затова вече никой не може да внесе в България дори и сандвич със свинско месо. Проверки ще се правят на всички граници, не само на тази с Румъния, и храните ще бъдат конфискувани. Ще се конфискува и всяка месна храна, която е без етикет, независимо дали е със свинско или друго месо.   Освен това започва интензивен отстрел на диви свине, за да се намали популацията им, тъй като те също са преносители на заразата. Заболяването не е опасно за хората, уточниха от Агенцията по храните.", "date": "2018.06.26", "title": "Агенцията по храните забрани вноса на свинско у нас заради африканска чума по свинете"}
{"url": "http://epicenter.bg/article/Ginka-Varbakova-poiska-ot-KZK-uskoreno-da-pridobie-aktivite-na-ChEZ-Balgariya-/157783/4/0", "text": "  Уведомлението за предстоящата концентрация беше подадено още през март, но производството беше открито днес, 26 юни. По закон ведомството има пет седмици, за да се произнесе. Мнение трябва да даде и енергийният регулатор.   Така, ако има сделка, тя вероятно ще е до септември. Цената не е обявена публично, но е известно, че е от порядъка 320-360 млн. евро.  .  Купувачът не е изненада - \"Инерком България\", а в искането е записано регулаторът да извърши преценка дали нотифицираната сделка представлява концентрация между предприятия, подлежаща на предварително уведомяване.    Преговорите с 4-5 банки за финансирането напредват, водеща е финансова институция, която не присъства в България, казва консултант на \"Инерком\".   За започнало производство по мащабната енергийна сделка КЗК съобщи още в средата на март. Тогава от регулатора уточниха изрично, че няма да проверяват произхода на парите на купувача. В последващите месеци обаче нямаше развитие по това производство.  Сега от КЗК приканват заинтересованите лица да изразят своите писмени становища за въздействието на сделката.   Това включва електроразпределителното дружество за Западна България \"ЧЕЗ разпределение\", както и дружествата \"ЧЕЗ електро\", ЧЕЗ трейд\", \"ЧЕЗ България\", \"ЧЕЗ информационни и комуникационни технологии\", \"Фрий енерджи проджект Орешец\", което държи фотоволтаичен парк, и \"Бара груп\", която е собственик на недовършена централа на биомаса.   Очакванията на антимонополната комисия са, че операцията няма да засегне конкуренцията на пазара.  Ограничено въздействие би могло да има върху националния пазар на производство и продажба на електроенергия на едро и на свързания с него пазар на търговия на електроенергия.  Припомняме, че депутатите гласуваха промени в Закона за енергетиката, които дадоха правомощия на Комисията за енергийно и водно регулиране (КЕВР) да се намесва в сделки като тази за CEZ. Текстовете предвиждат регулаторът да разрешава действия по разпореждане с дялове и акции, представляващи повече от 20% от капитала на търговски дружества, които са лицензирани за пренос на електроенергия, топлинна енергия и газ, както и да отнема лиценза на компания, която наруши тази разпоредба. Никъде обаче не се посочва на каква база ще се прави преценката, което оставя отворена вратата за субективни решения и намеса в бизнеса на частни дружества.", "date": "2018.06.26", "title": "Гинка Върбакова поиска от КЗК  ускорено да придобие активите на ЧЕЗ България "}
{"url": "http://epicenter.bg/article/Piyan-shofyor-predizvika-tezhka-katastrofa-na-patya-Plovdiv---Karlovo--SNIMKI-/157707/3/0", "text": "иян шофьор предизвика тежка катастрофа на главния път Пловдив – Карлово, предаде кореспондентът на bTV в региона.   Малко след 5 ч. лек автомобил с жители на близката ромска махала отнема предимство на кръстовището за село Калояново и Ръжево Конаре и е блъснат от микробус.   Тежко пострадал е пътник в леката кола. С дрегер е тестван водачът й – отчетени са над 2 промила алкохол в кръвта.   Инцидентът затрудни за около 3 часа движението между Пловдив и Карлово.", "date": "2018.06.26", "title": "Пиян шофьор предизвика тежка катастрофа на пътя Пловдив – Карлово (СНИМКИ)"}
{"url": "http://epicenter.bg/article/Patrulka-blasna-14-godishno-momiche-v-Dryanovo/157718/3/0", "text": "Полицейски служебен автомобил, управляван от 24-годишен служител на районното полицейско управление в Дряново, е блъснал внезапно излязло на пътното платно 14-годишно момиче.   Пътният инцидент е станал вчера, около 17:00 часа на улица \"Досьо Стойнов\" в Дряново, съобщиха от ОД на МВР, предаде  Канал 3.   По случая е започнало следствено дело. Според първоначалните данни полицейският автомобил се е движил с включен светлинен и звуков сигнал, тъй като екипът е изпълнявал служебна задача.   Пострадалото момиче е настанено за лечение в областната болница в Габрово с контузни рани по тялото и по главата.   Водачът на автомобила е тестван за употреба на алкохол и наркотични вещества, техническите средства са отчели нулеви резултати.   На местопроизшествието е извършен оглед от следовател в следствения отдел към Окръжната прокуратура в Габрово.", "date": "2018.06.26", "title": "Патрулка блъсна 14-годишно момиче в Дряново"}
{"url": "http://epicenter.bg/article/Naznachiha-nov-shef-na-politsiyata-v-Sofiyska-oblast--SNIMKI-/157724/3/0", "text": "Със заповед на министъра на вътрешните работи за Директор I степен на ОДМВР- София е назначен старши комисар Николай Спасов. Той бе представен пред ръководния състав на областната дирекция от главния секретар на МВР гл. комисар Младен Маринов, съобщиха от МВР.  Назначението на нови шеф идва, след като преди две седмици цялото предишно ръководство в областната дирекция бе освободено.  Причината - проваленото издирване на избягалия затворник Владимир Пелов, за когото полицията в продължение на повече от месец знаела, че се укрива в Ботевград. В крайна сметка МВР така и не успя да залови Пелов, който в началото на юни бе убит при престрелка в града.  Според министъра на вътрешните работи Валентин Радев директорът Георги Григоров и заместникът му Веселин Георгиев са освободени, защото не могли да дадат обяснение къде са пропуските при издирването на бегълците Владимир Пелов и Радослав Колев.  „ОДМВР- София се очертава като най-сложната дирекция по отношение на структура и специфика на обслужваната територия. Ст. комисар Спасов е професионалист с голям опит в подобна среда. Познавам неговите качества и съм уверен, че ще справи, както го е правил и досега“, обяви гл. комисар Маринов, подчертавайки, че очаква от служителите на дирекцията активни и бързи действия, добра комуникация и ефективно взаимодействие с органите на местната власт за разрешаване на възникналите проблеми.  „Винаги намирам начин да изпълня поставената ми задача. Искам до себе си работещ екип“, обърна се към присъстващите началници новият ръководител на ОДМВР- София.  Николай Спасов е в системата на МВР от 10 години. Бил е директор на областната дирекция на МВР във Варна, а през 2016 бе преместен като директор в Добрич. През април тази година той бе назначен на новосъздадена длъжност – зам.-началник на \"Криминална полиция\", а два месеца по-късно вече е началник на МВР-София област.  ", "date": "2018.06.26", "title": "Назначиха нов шеф на полицията в Софийска област (СНИМКИ)"}
{"url": "http://epicenter.bg/article/Nov-gaf-na-MVR--Arestant-izbyaga-ot-plovdivsko-RPU-/157726/3/0", "text": "Арестуван за притежание на наркотици е избягал днес по обед от Трето РПУ в Пловдив, потвърди за bTV директорът на ОДМВР старши комисар Атанас Илков, предаде бТВ.  Мъжът е бил задържан за 24 часа за притежание на наркотици.  Установено е, че арестантът е избягал през прозорец на втория етаж.   Това не е подобен случай в града, припомня  Plovdiv24. През април тази година Георги Танчев, който изтърпяваше влязла в сила присъда за държане на наркотични вещества в размер на една година \"лишаване от свобода“ при първоначален \"общ“ режим, напусна външен обект край Пловдив, където работил и не се е прибрал в затвора в Пловдив. През февруари миналата година пък полицията в Пловдив залови избягалия затворник Тома Ендрев в апартамент в града под тепетата, където се укривал.  ", "date": "2018.06.26", "title": "Нов гаф на МВР! В деня на вота срещу кабинета арестант избяга от пловдивско РПУ "}
{"url": "http://epicenter.bg/article/Arestuvaha-izbyagalata-ot-katastrofa-kray-Plovdiv-psiholozhka/157728/3/0", "text": "Младата психоложка от село Калояново Антония Лукова е била арестувана днес, съобщи БЛИЦ. Разследващи потвърдиха, че белезниците са щракнали тази сутрин на ръцете на 27-годишната дама, която се укриваше от ченетата повече от две седмици.   На 3 юни тя предизвика верижна катастрофа край пловдивското село Труд. Антония беше обявена за национално издирване, след като сътвори катастрофа с още две коли на пътя Пловдив-Карлово и се опита да прикрие престъплението си. Тогава шофьорката извика свой приятел, който пристигна с такси от Пловдив на мястото на инцидента. Той излъга, че е управлявал колата на психоложката. Тестът за наркотик се оказа положителен и младият мъж бе арестуван.   Пострадалите при мелето – две семейства, едното от Дъбеле, а другото от Дълго поле, свидетелстваха и заявиха, че всъщност автомобилът, причинил катастрофата е бил управляван от Антония Лукова от Калояново.   Непосредствено след катастрофата тя бе призована на разпит, на който не се яви. Имаше подозрения, че е забегнала в чужбина. Днес се е явила все пак на разпит и е била закопчана.   Младата жена има множество нарушения, глоби и санкции на пътя и не веднъж е била хващана зад волана в неадекватно състояние.", "date": "2018.06.26", "title": "Арестуваха психоложката причинила катастрофа край Пловдив"}
{"url": "http://epicenter.bg/article/Retsidivist-zabi-yumruk-v-glavata-na-politsay-v-Sofiya/157736/3/0", "text": "Днес, малко след 2 часа, в полицията бил получен сигнал за нарушаване на нощната тишина в общежитие на ул. \"Рижки проход\" в София. На адреса незабавно пристигнали полицейски екипи, които били посрещнати от арогантен мъж във видимо нетрезво състояние, държал се грубо и агресивно и нанесъл удар с юмрук в областта на главата на един от униформените, съобщиха от пресцентъра на  МВР,  предаде  Novini.bg.   Пострадалият полицай е откаран в болнично заведение за оказване на медицинска помощ. Нападателят - 32-годишен мъж, с 57 криминалистически регистрации, излежал наскоро последната си присъда за кражба, е задържан с полицейска мярка до 24 часа.   По случая било образувано бързо производство. След доклад на събраните материали в Софийска районна прокуратура на задържания е повдигнато обвинение за престъпление по чл.131 от НК и му е наложена мярка за неотклонение \"задържане под стража\".", "date": "2018.06.26", "title": "Рецидивист заби юмрук в главата на полицай в София"}
{"url": "http://epicenter.bg/article/Katastrofa-mezhdu-avtobus-i-mikrobus-kray-Dobrinishte---petima-dushi-sa-v-bolnitsa-/157753/3/0", "text": "Петима души са пострадали при катастрофа между автобус и микробус в района на Добринище. Пътят за Гоце Делчев е временно затворен, обходът е през Елешница, съобщават от пресцентъра на МВР.  Сигналът за пътнотранспортното произшествие между автобус и микробус е получен около 14:55 часа днес. Катастрофата е станала на пътя за Гоце Делчев.  По първоначална информация от удара са пострадали 5 души, които са отведени в болнични заведения.  На място са полицейски и пожарни екипи. Районът е отцепен, извършва се оглед.  ", "date": "2018.06.26", "title": "Катастрофа между автобус и микробус край Добринище - петима души са в болница "}
{"url": "http://epicenter.bg/article/Eto-go-izbyagaliyat-arestant-ot-Plovdivskoto-RPU/157786/3/0", "text": ".МВР разпространи снимката на избягалия арестант, който по-рано днес успя да се измъкне от ареста в Районното управление в Пловдив. Мъжът е бил задържан за 24 часа.  Арестуваният е бил заведен до тоалетната, откъдето е успял да се измъкне през прозореца. Той е скочил от втория етаж.   26-годишният Петър Петров е избягалият арестант от пловдивското Трето РУ на МВР. Той бе задържан там за срок от 24 часа.  Днес сутринта около 9,30 ч. задържаният по Закона за МВР по досъдебно производство на Окръжна прокуратура-Пловдив млад мъж е напуснал сградата през прозорец на тоалетната на втория етаж.  Беглецът е обявен за общодържавно издирване. По последни данни той е наркодилър Под ръководството на Районна прокуратура Пловдив се извършват активни оперативно-издирвателни мероприятия с оглед установяване местонахождението на П.П., както и процесуално-следствени действия.   Ръководството на МВР предприе незабавни дисциплинарни мерки във връзка с избягалия задържан от ареста в Пловдив.  Прекратена е отпуската на директора на Трето РПУ в Пловдив Никола Симов. Назначена му е дисциплинарна проверка. Той може да се раздели с поста си, ако по време на проверката бъдат открити пропуски в работата му. \"Ще бъде наложена дисциплинарна проверка в Трето районно управление заради инцидента с избягалия затворник\", обяви на пресконференция старши комисар Атанас Илков, директор на ОДМВР - Пловдив. Той добави, че е прекратена и отпуската на началника на районното управление.  Старши комисар Илков обясни, че към 9.30 задържаният за 24 часа Петър Петров заявил, че има нужда да посети тоалетната. Успял е да избяга от прозореца на втория етаж. Той е на 25 години от Монтана, но живее в Пловдив. Криминално проявен е за разпространение на наркотични вещества, като е задържан на територията на град Пловдив. Няма условна присъда.  \"За да се стигне до инцидента, има нарушения. Ще бъда безкомпромисен към районното управление\", каза старши комисар Атанас Илков.   ", "date": "2018.06.26", "title": "Ето го избягалият арестант от Пловдивското РПУ"}
{"url": "http://epicenter.bg/article/Spetsoperatsiya-v-Botevgrad--Arestuvaha-petima-ot-blizkiya-krag-na-Vladimir-Pelov--VIDEO-/157789/3/0", "text": "Полицейска операция се проведe в Ботевград, предаде бТВ.  По неофициална информация са задържани са петима души от близкия приятелски кръг на Владимир Пелов – затворникът, който избяга от Централния софийски затвор и който не беше открит след седмици издирване.  Впоследствие Пелов беше убит в Ботевград при престрелка с негов стар приятел.  Според информацията към момента задържаните са братята Тодор и Борис Ерменкови; сина на Владимир Пелов, който също се казва Владимир; последният работодател на Пелов - Тихомир Михов.  Задържан е и още един мъж, известен в града с прякора си Шопа.  Отново по неофициална информация, част от задържаните са поръчвали на Пелов убийства и палежи.  ", "date": "2018.06.26", "title": "Спецоперация в Ботевград: Арестуваха петима от близкия кръг на Владимир Пелов (ВИДЕО)"}
{"url": "http://epicenter.bg/article/Valentin-Radev--Zasega-nyama-sleda-ot-izbyagaliya-arestant-v-Plovdiv--VIDEO--/157793/3/0", "text": "Засега няма следа от арестанта, който скочи от третия етаж и избяга от пловдивското Трето районно полицейско управление.  „Целият град е заграден буквално, ще го хванем”, увери вътрешният министър Валентин Радев в Ямбол, цитиран от бТВ.  „Не че това не се случва и е практика не само у нас – задържан да избяга. Да му се чуди човек как не се е пребил от такава височина, но сигурно бяга от нещо”, посочи министърът.  Той допълни, че е разпоредена проверка на полицейското управление в Пловдив и отпуската на началника е прекратена.  Задържаният за наркотици използвал прозорец на тоалетната, за да се измъкне от полицаите.  ", "date": "2018.06.26", "title": "Валентин Радев: Засега няма следа от избягалия арестант в Пловдив (ВИДЕО) "}
{"url": "http://epicenter.bg/article/Zapochnaha-debatite-za-vota-na-nedoverie-v-otsastvieto-na-Boyko-Borisov/157734/2/0", "text": "Премиерът Бойко Борисов не присъства в пленарната зала по време на дебатите за вота на недоверие срещу правителството за провал в сектор „Сигурност“. В пленарна зала са вицепремиерите Красимир Каракачанов и Томислав Дончев и почти всички министри.   В същото време министър - председателят е на международна конференция на Алианса за сближаване на заплатите в Европа. Във форума ще участва комисарят по заетостта и социалните въпроси Мариане Тейсен, лидери на синдикати, европейски социални министри и евродепутати.   Извънредното заседание на парламента бе открито от председателката на НС Цвета Караянчева в 13 часа днес. Председателят на парламентарната правна комисия Данаил Кирилов предложи дебатите да бъдат излъчвани по БНТ 2 и националното радио. Предложението му беше прието.   Бойко Борисов не уважи и предишния вот на недоверие на тема „Корупция“ в началото на годината. Тогава отсъствието му предизвика скандал в залата, тъй като от БСП настояха Цвета Караянчева да го извика в Народното събрание.", "date": "2018.06.26", "title": "Парламентът обсъжда вота на недоверие в отсъствието на Бойко Борисов"}
{"url": "http://epicenter.bg/article/Ninova-puska-kadri-s-Borisov--Karayancheva-gi-spira/157737/2/0", "text": "Илюстрирайки тезата си, че правителството не се справя с проблемите на сигурността и не може да опази българските граници, лидерът на БСП Корнелия Нинова пусна в паралемнарната зала мултимедия от кадри с изказване на премиера Бойко Борисов. В тях министър-председателят признава от Брюксел следното:   Председателят на парламента Цвета Караянчева обаче се възмути - червените не били съобщили, че ще използват мултимедия при представянето на мотивите за вота. \"Махнете тази мултимедията. Това не е прожекционна зала!\", разгневи се шефката на НС. Все пак лидерът на опозицията реши да преразкаже за какво иде реч във видеата. По думите ѝ в първите кадри Борисо в казал, че България на 100% пази границите на Европа от бежанци и че сме най-сигурната граница на Съюза. А във второто видео премиерът заявява, че не сме успели да изпълним обещанието си и сме пуснали 60 000 мигранти към Европа.   Сцената стана още в началото на извънредното заседание на Народното събрание, посветено на разисквания по поискания от \"БСП за България\" вот на недоверие по темата сигурност. Червените го внесоха на 20 юни.   \"Кой помага на наркотрафикантите, кой толерира мутренски групировки?“, попита още Нинова. „  Едно друго неразбирателство поставя въпроса за сигурността на управлението и сигурността на държавата.   „ .   Уважаеми г-н премиер, дали чухте заместника си, който стои до вас и ви замества, когато ходите в чужбина какво казва - че   заяви Нинова. Според нея тези думи на Валери Симеонов означават, че я попита министъра на вътрешните работи защо не се е самосезирал от тези думи. „Г-н Борисов ли, който преди една седмица каза – щом БСП искат вот на недоверие, значи контрабандата е намаляла или ОЛАФ – най-вероятно службата ОЛАФ лъже и ви завижда“, каза Нинова.  ", "date": "2018.06.26", "title": "Нинова пуска кадри с Борисов в парламента. Караянчева ги спира"}
{"url": "http://epicenter.bg/article/Valentin-Radev--Motivite-za-vota-na-nedoverie-sa-palni-s-populizam/157750/2/0", "text": "Такава оценка на поискания от БСП вот на недоверие към кабинета по темата сигурност даде вътрешният министър Валентин Радев. Той не говори в пленарната зала, но застана пред медиите заедно с председателя на ПГ на ГЕРБ Цветан Цветанов след дебата по вота. Разискванията бяха рекордно кратки - по-малко от час и половина.   Лидерът на БСП Корнелия Нинова как разбра, че битовата престъпност расте, учуди се МВР-шефът. И изтъкна, че той имал графики, които показвали точно обратното. „  Мотивите на г-жа Нинова са пълни с популизъм – няма нищо навременно, нищо състоятелно. Относно мантрата, че битовата престъпност нараства, трябва Корнелия Нинова да каже откъде го знае и кой написа тези мотиви. Единственият начин е да я сравниш с някакви периоди назад.  . Всичко това го имам на графики и ще го покажа“, посочи Радев, цитиран от \"Фокус\". Той коментира, че при грабежите тенденцията също пада през последните три години. „А не искам да посочвам какво се случва, когато те са били на власт“, каза още той. „Г-жа Нинова каза, че 6 хиляди полицаи трябвало да бъдат назначени, но тя е тежко подведена от нейните експерти и ще й обясня сега внимателно. Ние сме казали, че ще назначим не по-малко от хиляда души с полицейски правомощия и го направихме до Нова година. Сега в момента са назначени 1700, а са напуснали 610. Тези 6 хил. ще бъдат допълнително обучени полицаи. И представете си - около 30 хил. са тези с полицейски функции.   И тези детайли са описвани, не знам защо тя не ги знае“, посочи Радев.    И попита къде са мигрантите, за които БСП говори, че са пропускани през границата.    Министърът посочи, че страната ни е усвоила 75% от 160 млн. евро, дадени на България за границата. По отношение на пътнотранспортните произшествия Радев заяви, че при първото правителство на Бойко Борисов жертвите на пътя за година са били 1000, а впоследствие са намалели на 600. „Сега за първи път от четири години тенденцията е надолу“, посочи министърът. Радев коментира и проблемите в системата на МВР и заплатите на полицаите.   каза той и попита какво МВР не е направило за полицаите. По отношение на случаите на бягства от местата за лишаване от свобода министър Радев подчерта, че това се случва и изтъкна, че голямата грешка в мотивите на БСП е, че не са отчели тенденцията през годините, а вадят единични случаи.  ", "date": "2018.06.26", "title": "Валентин Радев: Нинова как разба, че битовата престъпност расте?! Не е вярно, аз имам графики!"}
{"url": "http://epicenter.bg/article/Uvolnenata-zam-ministarka-Rositsa-Dimitrova-otnovo-e-na-rabota-v-Obshtina-Veliko-Tarnovo-/157767/2/0", "text": "Росица Димитрова, която бе зам.-министър на МТСП, се върна на предишната си работа в Община Велико Търново като шеф на Дирекцията за социални дейности и здравеопазване, Миналата седмица тя подаде оставка, след скандала със скъпата командировка до Ню Йорк, където присъства на Конференция за правата на хората с увреждания. По същото време майки на деца с увреждания протестираха пред парламента с настояване държавата да поеме адекватна грижа за своите граждани.  Росица Димитрова бе зам.-министър на МТСП от май 2017 г. Тя бе и кандидат за народен представител от листата на ГЕРБ на последните парламентарни избори.  ", "date": "2018.06.26", "title": "Уволнената зам.-министърка Росица Димитрова отново е на работа в Община Велико Търново "}
{"url": "http://epicenter.bg/article/Kalendara-na-balgarskoto-predsedatelstvo-na-Saveta-na-ES-v-oblastta-na-otbranata-zavarshi/157768/2/0", "text": "С провеждането на извънреден Съвет „Външни работи/Отбрана“ на 25 юни в Люксембург приключи изпълнението на календара на българското председателство на Съвета на ЕС в областта на отбраната. В заседанието участва заместник-министърът на отбраната Атанас Запрянов.   Българското председателство на Съвета на ЕС завършва с постижения в реализирането на четирите приоритета в областта на отбраната, които Министерството на отбраната формулира: активно подпомагане на изпълнението на инициативите по прилагане на приоритетите на Глобалната стратегия на ЕС в областта на сигурността и отбраната; подкрепа за развитието на военните способности на ЕС; укрепване на сигурността на Западните Балкани; задълбочаване на сътрудничеството ЕС - НАТО.   В периода на българското председателство е постигнат напредък в изграждането на Постоянното структурирано сътрудничество. Приети са и правилата за управление на проектите по него. Започна работата по изпълнението на първия пакет от 17 проекта в рамките на Постоянното структурирано сътрудничество в областта на отбраната. България участва в три от тях: „Създаване на мрежа от логистични хъбове“, „Трансгранична военна мобилност“ и „Надграждане на системата за морско наблюдение“.   Постигната е договореност по Европейската програмата за развитие на отбранителната индустрия, чрез която ще бъдат финансирани проекти за изграждане на отбранителни способности. През шестмесечния период България активно подпомогна диалога между държавите-членки на ЕС и между тях и институциите на евросъюза за изпълнението на Европейския план за действие в областта на отбраната и Европейския фонд за отбрана. Бяха проведени четири триалога между Европейската комисия, Европейския парламент и Съвета на Европейския съюз по регламента за Европейска програма за индустриално развитие в областта на отбраната. На 22 май четвъртият триалог завърши с успешно съгласуван текст, а на 7 юни регламентът за Европейска програма за индустриално развитие в областта на отбраната беше одобрен от Комитета на постоянните представители.   За развитието на военните способности на ЕС допринесе финализирането на двустранните консултации с всички страни-членки на съюза в рамките на пробния цикъл на Координирания годишен преглед на отбраната. Предстои приемането и на разработения План за развитие на способностите на ЕС.   Особено важен за нашата страна е приоритетът, свързан с укрепване на сигурността и стабилността на Западните Балкани. Дебат по този въпрос беше проведен на срещата на директорите по отбранителната политика в Брюксел на 19 април. Темата за изграждането на капацитет в областта на сигурността и отбраната в страните от Западните Балкани беше във фокуса на дискусиите на международен форум, проведен в София на 11 май т.г, организиран от Министерството на отбраната.   Постижение на българското председателство в диалога за задълбочаването на сътрудничеството между ЕС и НАТО беше проведеното съвместно заседание на военните комитети на двете международни организации, което бе оценено изключително високо. Участие в съорганизирания от Европейската агенция по отбрана и Министерството на отбраната симпозиум по военната мобилност, който се състоя на 7 юни в Брюксел, взеха министри на отбраната от ЕС и НАТО, Върховният представител на ЕС по външна политика и политиката за сигурност Федерика Могерини, заместник-генералният секретар на НАТО Роуз Гьотемьолер и високопоставени представители на САЩ.   За успешното изпълнение на приоритетите на българското председателство на Съвета на ЕС в областта на отбраната бяха проведени над 30 събития, повечето от които в България, други в Брюксел, Белгия, и в трети страни. По-важните от тях бяха: срещи на директорите по отбранителната политика (19 и 20 февруари, София, и 19-20 април, Брюксел); Съвет „Външни работи/Отбрана“ (6 март, Брюксел, и 25 юни, Люксембург); неформална среща на министрите на отбраната от ЕС (4 и 5 май в София); изнесено заседание на Военния комитет на ЕС (26-28 април, София и Пловдив); заседание на Военния комитет на ЕС (21 февруари, Брюксел); заседание на Военния комитет на ЕС във формат „началници на отбраната“ (15 май, Брюксел); изнесено заседание на „Политико-военната група“ (19-21 март, София); заседание на Специалния комитет „Атина“ (25-27 април, София); семинар на високо експертно ниво по изграждането на капацитет в секторите за сигурност и отбрана на страните от Западните Балкани (11 май, София); международна научна конференция на тема „Научните изследвания, иновации и индустриално сътрудничество в интерес на общата европейска отбрана и сигурност“ (31 май, Пловдив), изнесено заседание на работните групи на Военния комитет (31 май-1 юни 2018); симпозиум на тема: „Военната мобилност: ключ към европейската сигурност“ (7 юни, Брюксел, Белгия) и др. Министерството на отбраната бе домакин и на част от програмата на посещението на Комитета по политика и сигурност у нас (6-7 юни, София и Пловдив). В България бяха проведени също така два курса, две учения, олимпиада по общата политика за сигурност и отбрана на ЕС, годишна конференция на Инициативата по планинска подготовка, изнесени дни по въпросите на кибер отбраната.   Общата координация на подготовката и провеждането на българското председателство на Съвета на ЕС, както и организацията на основните събития от календара в областта на отбраната беше осъществена от дирекция „Отбранителна политика“ в Министерството на отбраната.   По реализацията на отделни събития и приоритети работиха дирекции “Отбранителна аквизиция“, „Финанси“, „Стратегическо планиране“, командванията на видовете въоръжени сили, Военна академия „Г.С. Раковски“, Националният военен университет, Висшето военноморско училище „Н.Й.Вапцаров“, Институтът по отбрана и екипа на Министерството на отбраната/Щаба по отбрана в Постоянното представителство на Република България към ЕС.          ", "date": "2018.06.26", "title": "Календарът на европредседателството  в областта на отбраната завърши"}
{"url": "http://epicenter.bg/article/Zapochna-priemaneto-na-dokumenti-za--sinyata-zona--vav-Varna/157770/2/0", "text": "Приемът на документи на граждани, които живеят или юридически лица, които извършват дейност в обхвата на \"синята зона\", започна от днес – 26-ти юни, съобщиха от пресцентъра на община Варна. Заявления могат да се подават на интернет страницата www.varnaparking.bg или в Центъра за административно обслужване на ул. „Александър Рачински“ №29.   Призовавам гражданите да подават документите онлайн, не се изисква електронен подпис, заяви на пресконференция днес директорът на Общинското предприятие „Паркинги и синя зона“ Младен Иванов. В момента зоната все още не е действаща, т.е. не се изисква плащане за паркиране.   За локалното платено паркиране за физически лица, живеещи в зоната, се  : лична карта; свидетелство за регистрация на МПС; документ, доказващ валидното правно основание за ползване на ППС в случай, че не са собственици; нотариален акт или друг документ за собственост на обособения жилищен имот; договор за наем , ако обособеният имот се ползва на такова правно основание (наем).   , като за първия се заплащат по 5 лева на месец или 55 лв. на година, а за втория – 10 лв. на месец или 110 лв. за 12 месеца.  . Собственикът на автомобила има право да спира единствено в една от четирите подзони, в която попада адреса му. Ако имотът е на границата между две зони, трябва да избере една от тях, обясни Младен Иванов.   Локално паркиране в „синята зона“ се предоставя на търговци, на които административният адрес, където осъществяват съответната дейност, е идентичен с адреса на обособения нежилищен имот. Подаването на документи също може да бъде онлайн или в Центъра за административно обслужване, като се представят: свидетелство за регистрация на МПС, собственост на фирмата; документ, доказващ валидно правно основание за ползване на ППС, в случай че не са собственици; нотариалния акт за собственост или договор за наем. Цената за паркиране е 150 лв. на месец или 1650 лв. за 12 месеца.   За граждани и фирми е осигурена възможност и за „служебен абонамент“, която гарантира паркомясто. Документи се подават на адрес „Цар Симеон I“ № 26. Цената съответно е 350 лева на месец или 3850 лева с вкл. ДДС за 12 месеца.   В „синята зона“ са осигурени 106 фиксирани и обозначени места за преференциално паркиране на автомобили, превозващи хора с трайни увреждания, без заплащане до 3 часа, обясни още Младен Иванов.   Официалното стартиране на \"синята зона\" ще бъде обявено допълнително. На финалната права сме, предстои подготовка на пътното платно на още 3 улици, но работата зависи от метеорологичните условия. Веднага след като бъдат готови трасетата, ще обявим пред медиите, че зоната е пусната, допълни той. В нея са обособени общо 2603 паркоместа, които обхващат карето между бул. “Христо Ботев“, бул. “Мария Луиза“, бул. “Осми приморски полк“, бул. “Цар Освободител“, бул. “Приморски“ и ул. “Девня“.    Работното време ще бъде всеки делничен ден от 9 ч. до 19 ч., през почивните и празничните дни паркирането ще бъде безплатно. Заплащането ще става чрез мобилно приложение – Виртуален паркинг метър, което дава възможност да се избере период на престой от 30 минути до 3 часа. Заплащането може да става още чрез SMS или в брой – в търговски обекти в центъра, които са отбелязани със специален стикер. Цената ще бъде 1 лв. на час. В продължение на един месец ще има гратисен период за ползвателите, но той няма да важи за неправилно паркиралите коли. Пълна информация за картата и обхвата на зоната, за режимите на ползване, за локалното платено паркиране на търговци и живущи в зоната, за начините на плащане, цените и други данни, може да бъде намерена на сайта: www.varnaparking.bg или на телефон 070 070352.    ", "date": "2018.06.26", "title": "Започна приемането на документи за „синята зона“ във Варна"}
{"url": "http://epicenter.bg/article/I-armiyata-v-povishena-gotovnost-zaradi-eventualni-navodneniya-/157778/2/0", "text": "Началникът на отбраната генерал Андрей Боцев разпореди повишаване готовността за действие на формированията от Българската армия за овладяване и/или преодоляване на последствията от наводнения във връзка с очакваните обилни валежи и динамична метеорологична прогноза на територията на страната. Това съобщиха от пресцентъра на министерството на отбраната. Командирите, имащи в състава си специализирани модулни формирования, следва да извършат преглед на плановете за оказване помощ на населението при наводнения, да проверят състоянието на техниката, екипировката и оборудването, заделени за подобни случаи, както и да оповестят личния състав и готовността му за действие.  В разпореждането на началника на отбраната се посочва също, че командирите следва да осъществят контакт с органите на местната власт и структурите на Главна дирекция „Пожарна безопасност и защита на населението“ към Министерството на вътрешните работи по места, с цел координиране изпълнението на задачите и осъществяване на взаимодействие при оказване помощ на населението.  Изпълнението на разпореждането е възложено на командващия Съвместното командване на силите, командирите на видовете въоръжени сили и на 68-ма бригада „Специални сили“.  ", "date": "2018.06.26", "title": "И армията в повишена готовност заради евентуални наводнения "}
{"url": "http://epicenter.bg/article/Kaloyan-Pargov--Tochkite-na-Fandakova-za-obshtinskata-sesiya-v-chetvartak-tryabva-da-se-prerabotyat-/157781/2/0", "text": "Първите три точки с доклади от дневния ред на предстоящата сесия на Столичния общински съвет в четвъртък, внесени от кмета Йорданка Фандъкова, трябва да бъдат отложени и напълно преработени.   За това настоява лидерът на БСП - София и председател на групата на социалистите в СОС Калоян Паргов.   Става въпрос за докладите, свързани с Плана за действие за устойчиво енергийно развитие на Столична община 2012-2020 г., с Плана за действие по енергийна ефективност (ПДЕЕ) за периода 2017-2019 г. и с Програмата за насърчаване използването на енергия на възобновяеми източници и биогорива (ПНИЕВИБ) за периода 2017-2019 г.  \"Двата плана и програмата трябва да бъдат напълно преработени и актуализирани, категоричен е Калоян Паргов. - В представения План за действие по енергийна ефективност не са спазени изискванията на чл. 12, ал. 2 от Закона за енергийната ефективност, както и не са изпълнени Указанията за подготовка на Планове за действие по енергийна ефективност, дадени от Агенцията за устойчиво енергийно развитие. Липсват верни анализи и прогнози, основани на максимално точна и актуална целева информация по направления промишленост, икономика, сгради, климат, екология, електропотребление, транспорт, услуги и т.н. Липсват също така обобщени данни от енергийни обследвания, изпълнени мерки за енергийна ефективност, реализирани енергийни спестявания и оценки за общински обекти и предприятия, задължени лица по Закона за енергийната ефективност. Няма информация за наличните горивни и климатични системи, които са собственост на Столична община и на общинските дружества. Липсва и актуална визия за оптимизацията им. Дадена е оскъдна, неактуална и разхвърляна информация. Освен това данните от Плана не кореспондират с информацията, вписана в Програмата за насърчаване използването на енергия от възобновяеми източници и биогорива. Учудващо е как без приет План за действие по енергийна ефективност са подготвяни и предавани в Агенцията за устойчиво енергийно развитие верни и актуални отчети по реда на Закона за енергийната ефективност\".  Лидерът на БСП - София припомни, че Планът за действие за устойчиво енергийно развитие на Столична община 2012-2020 г. беше приет след сериозен дебат между политическите сили през 2013 година. \"Столичният общински съвет го прие под условие за спешна преработка, тъй като Столична община имаше ангажименти към Конвента на кметовете в Брюксел и беше поставен срок. БСП тогава изпрати предложение до ресорния заместник-кмет Савина Савина за създаване на работна група във връзка с належащата преработка на Плана, къй като в него имаше стари и некоректни данни и грешни постановки, обясни той. - Този План, който е предложен в момента да бъде гласуван, трябва да бъде актуализиран и да бъде синхронизиран с Плана за действие по енергийна ефективност и с Програмата за насърчаване използването на енергия от възобновяеми източници и биогорива\".  Във внесената за гласуване от СОС Програма за насърчаване използването на енергия на възобновяеми и биогорива пък има несъответствия с изискванията за съдържание и обхват, разписани в чл. 10, ал. 1 от Закона за енергията от възобновяеми източници, каза Калоян Паргов.  \"Няма актуална и надеждна информация за възобновяеми енергийни източници на територията на Столична община. Няма и анализ с актуални и проверени данни за реалната ситуация в енергопотреблението по сектори, коментира той. - Използваните данни се разминават с данните, представени в Плана за действие по енергийна ефективност. В същото време са цитирани различни проекти и програми, които като цяло нямат отношение към задължителното съдържание на програмата в съответствие със Закона за енергията от възобновяеми източници. Като цяло тези доклади категорично не трябва да бъдат приемани, докато не бъдат цялостно преработени и синхронизирани един с друг!\".  ", "date": "2018.06.26", "title": "Калоян Паргов: Точките на Фандъкова за общинската сесия в четвъртък трябва да се преработят!"}
{"url": "http://epicenter.bg/article/Rumen-Radev-udostoi-poslanika-na-Kosovo-s-orden--Madarski-konnik--vtora-stepen/157782/2/0", "text": "Президентът Румен Радев удостои на церемония в Гербовата зала на „Дондуков“ 2 посланика на Република Косово у нас Шпенд Калаба с орден „Мадарски конник“ втора степен. Високото държавно отличие се връчва за големите заслуги на дипломата за развитието на отношенията между България и Косово, съобщиха от пресцентъра на президентската администрация.   „В рамките на вашия мандат България работеше активно за развитието на демократично, проспериращо и мултиетническо Косово и за успешната му международна интеграция, а по времето на българското председателство на Съвета на Европейския съюз държавите от Западните Балкани бяха поставени във фокуса на европейския интерес“, заяви по време на церемонията президентът Радев.   Държавният глава открои личния принос на посланик Калаба за положителния импулс в двустранните отношения, задълбочаването на сътрудничеството в сфери от взаимен интерес и подписването на Меморандума за сътрудничеството в областта на европейската и евроатлантическа интеграция между правителствата на двете държави и Спогодба за сътрудничество в областта на културата.   Посланик Шпенд Калаба заяви от своя страна, че за него е голяма чест да получи високото държавно отличие. „Този орден не е само признание за мен, но и за народа на Република Косово“, каза посланик Калаба и напомни, че през тази година се навършват десет години от установяването на дипломатически отношения между двете държави. Той благодари на президента Румен Радев за силната му ангажираност с европейската интеграция на държавите от региона на Западните Балкани.", "date": "2018.06.26", "title": "Румен Радев удостои посланика на Косово с орден „Мадарски конник“ втора степен"}
{"url": "http://epicenter.bg/article/Ivan-Ivanov--BSP--Votat-mina--Nikoy-ne-ni-oproverga--Tishinata-na-GERB-beshe-oglushitelna-/157784/2/0", "text": "Вотът мина. Никой не ни опроверга. Тишината на ГЕРБ беше оглушителна! Това каза в студиото на ”Лице в лице” народният представител от БСП Иван Иванов по повод днешните дебати по искания вот на недоверие към третото правителство на Бойко Борисов. \r\n Вотът мина от морална гледна точка, тъй като не беше оборено нито едно твърдение от мотивите ни. Темата е изключително актуална и не бива да се омаловажава, хората в страната чувстват несигурност за живота си всеки ден. \r\n   \r\n Ние работим в парламентарна държава и ГЕРБ имаха възможност да защитят политиките на своето правителство. Премиерът пак пренебрежително не дойде в парламента. Тишината на управляващите бе оглушителна. Имаме провал във вътрешната сигурност, а министърът г-н Радев се прави че нищо не се случва. Имаме насищане с престъпност - 87% е битовата престъпност, според доклади на МВР. \r\n   \r\n Въобще във всички направления МВР търпи провали. Министерството готви два законопроекта, с които ще се изхвърлят масово полицаи на улицата. Правителството не успява да спре бунтовете в полицията. Това правителство изчерпа своите възможности.  \r\n   \r\n Когато говорим за сигурност, не трябва да си правим шегички. ГЕРБ ще продължава да работи, заяви опонентът му от ГЕРБ Мануил Манев.  Според него първото нещо, което се прави, когато дойде БСП на власт, е да се овладее политически системата на МВР.  „Да вземем днес стенограмата и да видим на какво да отговорим. Дебатите нямаха нищо общо със сигурността“, обясни политикът.  Според него днес се случи нещо съвсем логично, а именно „този несериозен вот имаше нормалния си край“.  По думите му разговорът за темата сигурност трябваше да се води с доводи.  „Когато внесеш вот на недоверие, трябва да посочиш какъв ти е проблемът“, смята още Мануил Манев.  „Ако не бяхте смешен, щяхте да сте трагичен“, обърна се депутатът от ГЕРБ към събеседника си в студиото Иван Иванов от БСП.  „Смешната теза за най-голямата концентрация на престъпност няма да я коментираме“, категоричен бе той. \r\n   \r\n", "date": "2018.06.26", "title": "Иван Иванов, БСП: Вотът мина. Никой не ни опроверга. Тишината на ГЕРБ беше оглушителна!"}
