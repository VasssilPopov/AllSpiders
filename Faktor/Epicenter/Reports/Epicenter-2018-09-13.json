{"url": "http://epicenter.bg/article/Deputat-ot-GERB--Ne-iskame-novite-ministri-da-tragnat-sas-spekulatsii/163452/2/0", "text": "Не искаме новите министри да тръгнат със спекулации. Александър Манолев постъпи достойно. Институциите са се произнесли, не искам да коментирам какво излиза по медиите. Това заяви депутатът от ГЕРБ Радостин Танев в ефира на Канал 3.   Той отказа да коментира дали ще е следващият министър на транспорта. „Не бива до говорим за проблем между Министерски съвет и президентството. Ситуацията е такава и не бива да търсим нещо зад това”, каза той.   „Стана ясно още след коалиционният съвет, че оставките ще бъдат подкрепени. Кой ще е новият транспортен министър, това е в правомощията на премиера Бойко Борисов”, заяви депутатът.   Той отрече, че повишението на заплатите в администрацията не е свързано с предстоящите избори и обясни, че икономиката е във възход и може да позволи увеличението. „Вдигането на пенсиите веднъж го направихме, сега идва моментът да кажем трябва ли да се вдигнат още.”, коментира още Танев.   Не веднъж сме доказвали, че не бягаме от непопулярните мерки, дали здравните вноски ще бъдат вдигнати, ще стане ясно след становището на Министерство на здравеопазването, добави депутатът от ГЕРБ.", "date": "2018.09.13", "title": "Депутат от ГЕРБ: Не искаме новите министри да тръгнат със спекулации"}
{"url": "http://epicenter.bg/article/Urok-po-etika-i-vazpitanie-dal-prezidenat-Radev-na-premiera-Borisov/163374/2/0", "text": "Така от екипа на държавния глава коментираха пред   казуса с главния секретар на МВР Младен Маринов, за когото не бе получен президентски указ за освобождаването му и това блокира гласуването на промените на кабинета днес в парламента.   Вчера предложението на правителството е било изпратено до президента, но до този момент няма указ, което стана ясно в началото на заседанието на парламента и постави депутатите в шок. В същото време Радев замина за Рига и ще се върне в края на седмицата.   Ако обаче президентът издаде указ за освобождаването на Младен Маринов.  . Това съобщва днес прессекретариатът на държавния глава. Но не се казва, че Указът ще бъде подписан, а че ще бъде разгледано решението на Министерския съвет.   Решавайки да издигне Младен Маринов за вътрешен министър, премиерът Борисов не е потърсил мнението на президента дали е удачно освобождаването му като главен секретар. \" , казват от прессекретариата на държавния глава.   Щом се изисква президентски указ, то трябва до се чуе и какво мисли Радев, а не само от него да се чака подпис и печат. Това е недопустимо, казват от екипа му пред  запазвайки мълчание дали Радев е бил гневен от факта, че премиерът го е пренебрегнал.     Младен Маринов публично стана жертва на войната между ГЕРБи Радев.    По традиция на тези форуми страната се представлява от държавния глава. Георги Първанов, Росен Плевнелиев и Румен Радев досега са участвали във форума всяка година. В сряда обаче правителството взе решение премиерът лично да оглави българската делегация Ню Йорк. \" , коментираха лаконично от Дондуков 2.  ", "date": "2018.09.13", "title": "Урок по етика и възпитание дал президенът Радев на премиера Борисов"}
{"url": "http://epicenter.bg/article/Tsvetanov--Bratat-na-deputata-na-BSP-Georgi-Stoilov---Iliya-e-napusnal-stranata-s-ogromna-suma/163375/2/0", "text": "Братът на депутат от БСП е напуснал страната с огромна сума пари за Чехия. Това каза председателят на ПГ на ГЕРБ Цветан Цветанов по повод случая брата на депутата от БСП Георги Стоилов - Илия Стоилов, който беше арестуван при спецакция в Русе, предаде агенция „Фокус“.   „Братът на депутата от БСП иска да се укрие, започваме да си мислим дали депутатът от опозицията не му е съдействал това да се случи“, обяви той. „Има промяна на мярката на брат на депутат от БСП, финансирал кампанията им за парламентарните избори. Говорим за конкретни факти, не слухове“, посочи Цветан Цветанов.   „На вас ви изнася да се придържате към слухове, да хванете друга тема и да отвлечете вниманието от проблема“, коментира той към депутатите от БСП. „Въпросният брат на депутат е обвинен за рекет, изнудване, побоища, участие в организирана престъпна група. Предстои гледането на мярката пред Апелативния специализиран съд“, обясни Цветанов. „Искате да се скриете зад публикации, излезли в жълти вестници. Да бъдем обективни, да се придържаме към закона“, призова той.   Цветан Цветанов отново раздава присъди от трибуната, за подобни негови действия държавата е платила над половин милион лева, каза депутатът от БСП Антон Кутев.  „Не бива да принизяваме Народното събрание до нивото, на което беше току-що. Призовавам Ви, г-жо Караянчева, да направите нещо, защото Вие сте човекът, който отговаря това да не се случва и сте призвана да върнете парламента, където му е мястото“, каза още Кутев.  Той посочи, че Цветан Цветанов неведнъж е издавал присъди от трибуната. „Както го прави и сега. Само че искам да кажа, че за подобни действия на Цветанов държавата е платила над половин милион лева. Цветанов да каже колко са делата, по които по негова вина е осъдена България да плаща заради негови изявления с присъди. Колко пъти полицията е влизала в къщите на хора, които след това бяха невинни“, обясни Кутев.  Нямам за какво да се срамувам от периода, в който бях министър на вътрешните работи, отговори Цветанов от трибуната.    „Г-н Кутев, спомням си периода, в който бях министър на вътрешните работи и мога да ви кажа, че няма нещо, за което да се срамувам. Защото в периода, в който вие управлявахте, имаше 18 отвличания и нямахте никакъв резултат за противодействие и ограничаване страданията на тези жертви. Нека да ви припомня за поръчковите убийства и „Килърите“, убийството, което беше извършено 2 месеца преди изборите през 2009 г. на Румен Рачев, защо не бяха разкрити, господа? Защото нямате компетентност и нямате политическа воля. Само да ви кажа, че престъплението е разкрито и виновните излежават доживотни присъди без право на замяна – най-тежката присъда, която е давана по време на Прехода“, каза още Цветанов.  Той посочи, че тогава обществеността е вярвала на правоохранителната система. „Тя получаваше доверието и от ЕК, защото имахме политическа воля да се борим с престъпността“, коментира Цветанов.  ", "date": "2018.09.13", "title": "Цветанов и Кутев в лют спор за избягалия брат на депутата Георги Стоилов"}
{"url": "http://epicenter.bg/article/Premierat-Boyko-Borisov-se-sreshtna-s-ministara-na-vanshnite-raboti-na-Kralstvo-Maroko-Naser-Burita/163426/2/0", "text": "Министър-председателят Бойко Борисов се срещна с министъра на външните работи на Кралство Мароко Насер Бурита. Двамата обсъдиха възможностите за задълбочаване на сътрудничеството в сферата на сигурността и изразиха убеденост, че такова партньорство ще има висока добавен стойност и за двете страни, съобщиха от правителствената информационна служба.   Премиерът Борисов оцени високо политиката на Кралство Мароко за регулиране на миграционните потоци и намаляване на миграционния натиск върху Европа и подчерта, че е необходимо засилване на сътрудничеството и обмена на опит между експерти на двете страни.   Българският министър-председател отчете и нарастване в стокообмена между България и Кралство Мароко и посочи, че този потенциал може да се надгражда. Стокообменът през 2017 г. достига върхова стойност от 202,72 млн. щатски долара, като бележи значително нарастване. За сравнение стойността му през 2016 г. е възлизала на 170, 4 млн. щатски долара.   По-рано днес министрите Насер Бурита и Екатерина Захариева подписаха Меморандум за сътрудничество между Дипломатическия институт към министъра на външните работи на Република България и Дипломатическата академия на Кралство Мароко.   ", "date": "2018.09.13", "title": "Премиерът Бойко Борисов се срещна с министъра на външните работи на Кралство Мароко Насер Бурита"}
{"url": "http://epicenter.bg/article/Prezidentat-nyama-da-vzima-kadrovi-resheniya-pod-natisk--obyaviha-ot--quot-Dondukov-quot-2-/163427/2/0", "text": " заявиха за Епицентър.бг от прессекретарията на държавния глава.  Медийните публикации и политическите заявки, направени в общественото пространство, не са част от регламентирания ред, предвиден в Устройствения правилник на МС и на неговата администрация, подчертават от \"Дондуков\" 2.  Решението на Министреския съвет е заведено в Администрацията на президента в 11.37 ч., на 12 септември.   Припомняме, че Конституцията на Република България не предвижда срок за подписване на указа, се казва още в заявлението на пресслужбата на президента Радев.   Както Епицентър.бг писа по-рано днес, в  Решавайки да издигне Младен Маринов за вътрешен министър, премиерът Борисов не е потърсил мнението на президента дали е удачно освобождаването му като главен секретар. Обикновено при подобни назначения тече предварителна съгласувателна процедура между правителството и президентската администрация, но за конкретния случай явно, че не е имало такава.   Това е недопустимо, казват от екипа му пред Епицентър. бг, запазвайки мълчание дали Радев е бил гневен от факта, че премиерът го е пренебрегнал.    увериха от юридическия екип на президента.   обобщиха от президенството конфликтната ситуация, която оценяват като липса на добра комуникация и която за пореден път обтегна отношенията мъжду първите мъже в държавата.   ", "date": "2018.09.13", "title": "Президентът няма да взима кадрови решения под натиск, обявиха от \"Дондуков\"2 "}
{"url": "http://epicenter.bg/article/Valchev--Uchebnata-godina-shte-zapochne-navreme-vav-vsichki-2-400-uchilishta-i-1-844-detskite-gradini-u-nas/163428/2/0", "text": "Учебната година ще започне навреме във всички близо 2 400 училища, 1 844 детски градини и над 100 центрове за обща подкрепа. Това каза министърът на образованието и науката Красимир Вълчев по време на семинар в Боровец, предаде агенция \"Фокус\".   \"В детските градини има филиали - в много места може да се видят няколко под една шапка\", уточни министър Вълчев.   От Министерството на образованието и науката (МОН) съобщиха, че общо над 680 000 ученици ще започнат новата учебна година, като близо 60 000 са първокласниците.   Педагогическият персонал възлиза на около 89 000 души - учители възпитатели, психолози, директори на възпитателни институции. По отношение на броя на институциите, от министерството уточняват, че в началото на новата учебна година 2 367 са училищата - държавни, частни и духовни, а броят на детските градини е 1 844.   2 003 са общинските учебни заведения, 85 са частните и 3 са духовните училища. 1 166 са основните, началните са 134, а 71 са обединените училища в страната, за ученици от 1 до 10 клас. 21 са училищата по изкуства, по култура са 2, профилираните гимназии са 110, професионалните - 354, спортните са 24, а средните училища - 475.   От образователното ведомство уточняват, че 13 училища са закрити или слети. Иновативните учебни заведения са 290. Най-много са те в София - 77. Защитените училища са 185, като в момента се провежда процедура, след която от октомври броят им ще се актуализира в Министерския съвет.   С най-много ученици, 2 400, е 18-то училище в София.", "date": "2018.09.13", "title": "Вълчев: Учебната година ще започне навреме във всички 2 400 училища и 1 844 детските градини у нас"}
{"url": "http://epicenter.bg/article/Radev-/163429/2/0", "text": "\r\n Президентът Румен Радев проведе среща с италианския държавен глава Серджо Матарела в рамките на XIV среща на държавните глави от групата \"Арайолуш\" в Рига. Двамата обсъдиха проблемите, свързани с миграцията, сътрудничеството в отбраната и италианския опит с еврото. Тема на разговорите бяха и съвместните инициативи в областта на културата през 2019 г., когато Пловдив и Матера са европейски столици на културата. Обсъдени бяха и идеи за разширяване на обмена в образованието и науката. \r\n \r\n \r\n \r\n \r\n   \r\n По-рано днес президентите на България и Гърция Румен Радев и Прокопис Павлопулос излязоха с позиция за общо споделяне на отговорността за укрепване на стабилността в Югоизточна Европа и развитието на добросъседски отношения. \r\n   \r\n Държавите членки на ЕС от Балканите трябва да бъдат много по-активни при формирането и запазването на фокуса върху цялостния процес на европейска интеграция в региона, подчертаха Румен Радев и Прокопис Павлопулос. \r\n   \r\n Реализацията на европейската перспектива за страните от Балканите, които се стремят към пълноправно членство в ЕС, е процес, който изисква както външна подкрепа, така и ясна политическа воля и реални реформи от страна на нашите съседи, за да отговорят на критериите за членство, беше посочено още на срещата. \r\n   \r\n Румен Радев беше категоричен, че не трябва да се допуска фрагментацията на региона дори и когато възниква напрежение между отделни държави в Югоизточна Европа. \r\n   \r\n \r\n   \r\n \r\n", "date": "2018.09.13", "title": "Президентът Радев разговаря за миграцията и еврото с италианския си колега Серджо Матарела"}
{"url": "http://epicenter.bg/article/Voynata-v-Siriya-i-migratsiyata---nay-golemite-zaplahi-za-sigurnostta-ni/163430/2/0", "text": "Войната в Сирия и миграционният натиск към Европа са най-големите заплахи за националната ни сигурност във външно-политически план. Това се посочва в годишния доклад за състоянието на националната сигурност, одобрен от парламентарната комисия по отбрана.   Годишният доклад за състоянието на националната сигурност е изключително критичен, сериозен и достатъчно детайлен, коментира ген. Константин Попов, председател на комисията по отбрана, по време на обсъждането на доклада в комисията, съобщиха от Комисията.   Генерал Попов откри заседанието на комисията с поздрав към българските инженерни войски, които днес честват своята 140 годишнина. След проведените дебати, народните представители от Комисията по отбрана приеха Годишния доклад за състоянието на националната сигурност на Република България през 2017 г. В доклада се съдържат информация и оценки за вътрешнополитически събития, за процеси по реализиране на международни проекти и за събития в конфликтни райони в други държави. Анализирани са сложните и противоречиви процеси от вътрешен и външен характер, които са оказали съществено влияние върху състоянието на националната сигурност.  Опасностите от външнополитически характер за националната сигурност на Република България през 2017 г. са произтекли основно от продължаващите бойни действия в Сирия, от предизвиканата от нея, както и от нестабилността в други райони на света (Афганистан, някои страни от Африка) бежански и миграционен натиск към страните от Европейския съюз, се казва още в доклада. Отбелязани са и приетите важни за политиката за сигурност нормативни, стратегически и други актове. Структурата на Годишния доклад за състоянието на националната сигурност през 2017 г. е съобразена със структурата на актуализираната от Народното събрание през март 2018 г. Стратегията за национална сигурност на Република България  На заседанието на комисията бяха представени и удостоените офицери с висше военно звание - генерал-лейтенант Димитър Илиев, назначен на длъжността заместник-началник на отбраната и удостоен с висше офицерско звание „генерал-лейтенант“ и бригаден генерал Маргарит Михайлов, назначен на длъжността директор на дирекция „Операции и подготовка“ в Министерство на отбраната и удостоен с висше офицерско звание „бригаден генерал“. На днешното заседание присътваха и министърът на отбраната Красимир Каракачанов и началникът на отбраната ген. Боцев.", "date": "2018.09.13", "title": "Докладът за националната сигурност сочи: Войната в Сирия и миграцията са най-големите заплахи за нас"}
{"url": "http://epicenter.bg/article/Spetssadat-reshava-dali-da-dade-hod-na-deloto-sreshtu-Ivancheva/163355/3/0", "text": "Арестуваният бивш кмет на столичния район \"Младост\" Десислава Иванчева се изправя пред Темида. Очаква се днес Специализираният съд да проведе разпоредително заседание, тоест да реши дали делото ще тръгне по същество или ще бъде върнато на прокуратурата заради пропуски.    Иванчева беше арестувана и обвинена за взимане на подкуп в особено големи размери, предаде Нова телевизия.     ", "date": "2018.09.13", "title": "Спецсъдът решава дали да даде ход на делото срещу Иванчева"}
{"url": "http://epicenter.bg/article/Ima-realna-opasnost-hlyabat-da-poskapne--predupredi-Porozhanov/163416/4/0", "text": "Цената на хляба може да се увеличи. Това обяви министърът на земеделието, храните и горите Румен Порожанов от старозагорското село Могилово, където откри сезона на гроздобера.   \"Темата за цената на хляба е наистина чувствителна. В момента имаме едни достигнати нива на пшеницата, които са близо 350 лева на килограм, при стартиране на кампанията от около 250-295 лв. Това е едно увеличение от близо 20%, което когато започваме да го пречупваме през различните себестойности, първо на брашното, после на хляба, има реални предпоставки в рамките на производството на хляба да се увеличава цената“, заяви министърът.   Порожанов изтъкна и още една предпоставка за бъдещо увеличение, а именно повишаването на цените на природния газ и електричеството. За да се компенсира евентуалното увеличение от министерството се готвят да проведат разговори с големите вериги супермаркети.   „Започнал съм разговори с веригите. Ще предложа на премиера, след като направя индивидуалните срещи, да направим и при него среща именно по цените на хляба, защото те са регулатор. Истината е, че веригите имат една своя надценка, която включително и на млечните продукти, ако едно сирене или кашкавал отидат на 10 лева, едни 30% си стоят в тези вериги. Направихме безкрайно много разговори тези месеци с производители, преработватели на млечния сектор, кой прибира разликите. При калкулацията на сиренето и на кашкавала, надценките отиват във веригите. Така че ще направим тези разговори, особено в цената на хляба. Надявам се да няма увеличение“, добави Порожанов.   Той обяви, че през последните години обаче консумацията на хляб у нас е спаднала от 109 кг на човек от населението на 80 и няколко килограма на човек.", "date": "2018.09.13", "title": "Има реална опасност хлябът да поскъпне, предупреди Порожанов"}
{"url": "http://epicenter.bg/article/Dzhordzh-Fridman--Zashto-Idlib-ima-znachenie/163399/11/0", "text": "Понякога най-малките и най-неясни места генерират най-голяма загриженост сред големите сили. Провинция Идлиб се намира в северозападната част на Сирия, близо до Средиземно море и границата с Турция. Обикновено светът не би трябвало много да се интересува от това кой я контролира. Но в геополитиката, понякога най-малките и най-неясни места създават най-голяма загриженост сред големите сили - и Идлиб прави точно това.   Бъдещето на провинцията може и да не е глобален въпрос, но се превърна в място на конфронтация между Русия, Турция, Иран, Съединените щати и Сирия, като кюрдите се добавиха за добра мярка, принуждавайки ги да преосмислят кои са техните съюзници и врагове. Това е история за великата сила на политиката и по този начин за глобалното равновесие на властта. Идлиб е просто фон.   Точно сега Идлиб се контролира от враждебни сили на сирийското правителство. Става все по-ясно, че правителството е спечелило гражданската война, която бушува от Арабската пролет.   Преди време изглеждаше, че президентът Башар Асад сякаш е принуден да падне. Разбира се, той не падна, оцеляването му се дължеше отчасти на неспособността на враговете му да образуват единен фронт. Те мразеха Асад и не му повярваха, но също така се мразеха и не се доверяваха един на друг. Това беше основата на правителствената власт за близо 50 години. Идлиб е една от последните останали бунтовнически твърдини, част от територия, която стои на пътя на Асад към победата. Силите, разположени там, не ги очаква нищо повече, освен унищожение. Това би създало проблем за Турция, която сега подкрепя някои от групировките там.   Загубата на провинцията ще отвори маршрут към Турция, който сирийските сили биха могли да използват. За да стане ясно, връщането на контрола на Асад върху Идлиб не е екзистенциална заплаха за турската държава. Но турците обикновено са враждебни към сирийското правителство и въпреки че могат да търпят безспорната власт на Асад, те не виждат причина да направят живота му по-лесен, като предадат Идлиб.   Разбира се, има и друго обяснение. Турската армия разполага с близо един милион войници, но само някои от тях са добре обучени и добре оборудвани. Ако тези войници бяха разположени в Идлиб, ситуацията можеше да изглежда различна. Но те не бяха. През 2016 г. военните организираха неуспешен преврат срещу турското правителство, което през годините затегна контрола върху въоръжените сили. Поради което ангажирането на основните сили в чужд конфликт не беше идеален курс на действие. По-добре е Анкара да си възвърне контрола над военните, докато разгръща ограничен контингент в Сирия и се опитва да оформи своята външна политика. Това обяснява защо Турция помогна на сирийците и се бори със сирийските кюрдски групи, но се отказа от по-широкия конфликт.     Русия също се намеси в Сирия след провала в Украйна, където антируското правителство се появи в критична буферна държава. Русия нямаше очевиден стратегически интерес в Сирия, а опитите да се предвиди някакъв бяха в най-добрия случай съмнителни. Обърканите наблюдатели смятат, че Русия иска да контролира петролопроводите и да разположи основна военноморска сила в Сирия. Но Русия има много свой собствен петрол; това, от което се нуждае, са по-високите цени на петрола. Руската мечта е да има военноморска сила в Средиземноморието, но тази мечта може лесно да се превърне в кошмар, тъй като всяка сила, която постави в Средиземно море, ще трябва да бъде осигурявана чрез Босфора, който турците могат да блокират по желание. Истинската причина, поради която Русия се намеси в Сирия, беше да покаже на собствената си публика, че може да се държи като велика сила. Запазването на Асад, твърд руски съюзник, беше второстепенно, но все още важно, поради което Русия бе принудена да подкрепи атаката срещу Идлиб. Очевидният проблем е, че това би довело Русия до конфликт с Турция, с която само понякога е съюзник. От чисто геополитическа гледна точка, руски съюз с Турция ще бъде от полза за Русия, която би могла да постави флот в Средиземноморието, да стабилизира Кавказ и да постави Съединените щати в по-лоша позиция от преди. Тогава подкрепата на нападение срещу Идлиб изглежда ирационално за руснаците. Турците са все по-враждебни към Съединените щати, които току-що са въвели мита за Турция, отчасти за задържането на американци, отчасти за закупуването на руски ракетни системи С-400 от Турция и отчасти за сигнал към Анкара, че търпението на САЩ се изчерпва. Това беше идеалният момент за блокиранена сирийците и взимане на важни точки от турците. Част от проблема беше Иран. Иранската власт се разшири в Йемен, Ливан и Сирия. В Сирия, иранските войски и войските на „Хизбула“ помогнаха да се организират силите на Асад и дори участваха в битката. Тъй като сирийската армия се подобри, сражавайки се редом с опитни войници от Иран и „Хизбула“, руските наземни сили, които никога не са били толкова многобройни, предизвикаха обсъждане. Руската въздушна сила винаги е била добре дошла като допълнение на арсенала на Асад, но руското участие в наземна офанзива на Идлиб е излишно. Иранците, които искат да играят ролята на доминиращ съюзник, ще се радват да подадат ръка. Това би оставило Русия изолирано на място, на което наистина не би искала да бъде – притисната между Иран и Израел, който стана все по-враждебен към иранската експанзия и съответно нападна позициите му в Сирия. Всичко това беше в съзнанието на лидерите на Русия, Иран и Турция, които се срещнаха в петък, за да обсъдят ситуацията в Идлиб. Иран и Русия подкрепиха атака. Турция не го направи. Това незабавно подложи на изпитание границите на отношенията Русия-Турция. Русия предложи да се поставят силите на Асад на турската граница - не само заплаха за Турция, но и неудобна заплаха. С този ход Русия върна назад надеждата за дълготраен съюз с Турция. Русия вероятно е смятала, че съюзът е мечта за тръбопровод, такава, която турците може да блокират във всеки един момент. Във всеки случай контролът ѝ върху резултата в Сирия, навремето значителен, сега е незначителен. Сирийското правителство наистина иска Идлиб. Иранското правителство наистина иска да бъде най-добрият и най-надежден съюзник на Асад. Противопоставянето на атаката о нямаше да я спре непременно. То би изолирало само Русия.     След това имаме и Съединените щати, които досега бяха сравнително тихи, освен по отношение на малки отряди към сирийската опозиция и кюрдските милиции. Оттогава САЩ преместваха повече, но все още незначителни сили в района. Това повиши залозите за Русия, която ще внимава да избегне американски жертви, а реакцията на САЩ ще бъде неизбежна, като се има предвид въздушното превъзходство на Вашингтон. Руският президент Владимир Путин все още играе пред вътрешната си аудитория и не може да си позволи поражение. Иран не е в позиция да оспорва американската въздушна сила на хиляди километри и във всеки случай трябва да има едно наум за Израел. Решението на Съединените щати да се хвърлят в бъркотията - мълчаливо с въздушни удари, изрично за борба срещу химическите атаки - променя цялата динамика. Ако имам право да приема, че Русия губи контрол над ситуацията, ангажирането на САЩ на каквото и да е ниво в Идлиб не е нещото, което тя иска. Нито е нещо, което иска Иран. Асад може да го иска и той може и да е в състояние да го направи сам, но също така разбира, че САЩ са лоши в противодействието на бунтовниците, но са добри да взривят нещата. Иранците и руснаците трябва да мислят това. Междувременно, точно както Русия от съюзник стана заплаха за Турция, САЩ се връщат към старата си роля като гарант за националната сигурност на Турция. Турция не искаше да изпрати собствените си сили в битка срещу атака срещу Идлиб. Като имат предвид военната си сила, САЩ имат възможност да се ангажират без многобройни наземни сили. Така изведнъж се открива възможността за прегрупиране с Турция. Русия не искаше да атакува Идлиб, но изглежда, че е принудена, а сега наистина не иска да го прави, което вреди на доверието към нея, особено на Асад. А Иран обмисля дали да съветва сирийските войски, които контролира, за да бъде героичен и да отиде в потенциална бъркотия. Всичко това е за една провинция, за която повечето хора никога не са чували, нито са били загрижени преди. Не е ясно какво ще се случи. Подозирам, че руснаците ще упражнят достатъчно влияние, за да отложат или да отменят нападението. Турция ще се пазари, тъй като се справя добре, като предотвратява всякакво съглашение със САЩ. Иранците ще се опитат да използват това, за да отдръпнат Сирия от Русия, но Асад е прекалено умен, за да се предаде на някого безвъзвратно. Разбира се, бих бил изненадан да видя, че руснаците правят усилия в Идлиб и още по-изненадан да оставят войските, които са поставили в опасност, широко изложени за масирано нападение от страна на врага. Но стратегическото преобразуване е най-интересно, защото оставя света да изглежда по-скоро както преди, преди някой да спомена Идлиб.  ", "date": "2018.09.13", "title": "Джордж Фридман: Защо Идлиб има значение"}
{"url": "http://epicenter.bg/article/Izliza--Ulitsa--Katalin--na-Magda-Sabo/163398/6/0", "text": " четем „Улица Каталин”, една от най-ярките и въздействащи творби на Магда Сабо, удостоена с   за европейски роман.   На   (превод: Нели Димова, 256 стр., цена: 15 лв.) живеят три приятелски семейства: овдовелият майор Биро със сина си Балинт и икономката госпожа Темеш, зъболекарят Хелд със съпругата и с дъщеря си Хенриет и учителят Елекеш със съпругата си и двете си дъщери – Ирен и Бланка.   Съдбите им се преплитат през 1934 г., но само десет години по-късно всичко ще се промени за всички. Хелд и съпругата му ще бъдат отведени, дъщеря им ще бъде убита, а майорът ще падне в бой. След войната къщите на трите семейства ще бъдат преустроени в дом за стари хора. Неспокойният дух на Хенриет обаче ще остане и след смъртта като сянка, но и във физическа форма от плът и кръв и ще проследи всяко събитие от живота на оцелелите.    Улица „Каталин“ е символ на невинните и непокварени години от детството, на безгрешната младост. Тази идилична картина ще бъде разрушена от историята, от епохата на Хорти, а след нея и от грубата реалност на войната, в която ще потънат къщи, улици, страни, всякакви благородни човешки чувства и любов. Преживелите това също не са допуснати до Рая, защото са прегрешили, като не са се противопоставили на злото. Остава им само надеждата, че поне в сънищата си ще могат да се завърнат на улицата от детството, на своята улица „Каталин“.      е една от най-обичаните и превеждани унгарски писателки. Сабо е лауреат на най-високото унгарско литературно отличие на името на Лайош Кошут, а книгите й са преведени на десетки езици. Дебютира като поетеса. През 1949-а е удостоена с авторитетната литературна награда „Баумгартен“, но по политически причини отличието й е отнето, а самата писателка е уволнена и не може да публикува чак до 1958 година. В този период от живота си Магда Сабо се обръща към прозата. Първата й творба, повестта „Фреска”, е публикувана, когато свалят забраната върху издаването на нейните произведения, наложена от унгарския диктатор Матиаш Ракоши. Една след друга се раждат книги като „Кажете на Жофика”, „Сърната”, „Синият остров”, „Бал с маски”, „Рожден ден”, „Пилат”, „Вратата”. Стилът на Сабо се отличава с рядка експресивност и дълбочина на психологическия рисунък. Семейните тайни, женските съдби, загадъчният емоционален свят в ежедневните взаимоотношения са постоянни мотиви в творбите й.   . През 2007 г. романът й „Улица „Каталин“ (1969) печели наградата   за европейски роман, присъждана от десет независими френски книжарници.     Процесът на остаряване е различен от този, който ни описват писателите, не съвпада и с дефиницията на медицинската наука.    Нито литературни творби, нито лекари бяха подготвили обитателите на улица „Каталин“ за това с каква особена острота старостта ще хвърли светлина върху онзи полусумрачен, едва доловим коридор, по който са преминали през първите десетилетия на живота си, или пък по какъв начин ще сложи в ред спомените и страховете им, как ще промени възприятията и ценностната им система. Разбираха, че трябва да се съобразяват с определени биологични промени, че в тялото им започва процес на разпад, през който то ще мине също толкова точно и старателно, както от минутата на зачеването им ги бе подготвило за предстоящия път. Наясно бяха и с това, че външността им ще се променя, че сетивата им ще отслабват, че успоредно с фигурата ще се променят вкусът, евентуално навиците и желанията им, че ще стават по-яшни или по-злояди, боязливи, или кой знае, дори докачливи и че закономерността на нещата, които на младини са считали за толкова естествени като самото битие  – сънят или храносмилането, също може да стане проблематична. Никой не им беше казал, че отминаването на младостта е стряскащо не защото взема, а защото им дава по нещо. Не мъдрост, не ведрост, не трезвост, не покой. А съзнанието за нарушената Цялост.    Един ден просто забелязаха, че старостта бе разбила миналото им, което в годините на юношеството и на относителната младост бяха усещали толкова завършено и всеобхватно: Цялостта се беше разпаднала на части; там беше всичко, включително и онова, което се бе случило с тях до този ден, само че в различна форма. Пространството се беше разчленило на места, времето на часове, събитията на епизоди и обитателите на улица „Каталин“ найсетне разбраха, че от всичко, съставлявало някога живота им, истинско значение са имали само няколко места, няколко часа и няколко епизода, всичко останало само е запълвало крехкото им битие, както талашита, предназначен да предпази съдържанието от повреда в голям, подготвен за дълъг път сандък.    Тогава вече знаеха и че разликата между мъртви и живи е само в способностите, не е от голямо значение. Знаеха също и че в живота всекиму е даден само един човек, чието име да извика в мига на смъртта.  Никой от тях не можа нито да свикне с жилището, нито да го заобича, само го приемаха, като толкова много други неща.    Жилището беше мястото, което ги пазеше от дъжд и пек, и нищо повече, просто по-удобно от бърлога. Винаги беше леко занемарено, макар че госпожа Елекеш даваше всичко от себе си, за да го поддържа чисто, но вродената ѝ разхвърляност осигуряваше ред само за няколко минути, после, сякаш по волята на някаква тайнствена власт, привидната красота и хармония изведнъж просто изчезваха. Гостът вземаше от табличката точно чашата, която беше измила отгоре-отгоре или пък изобщо не беше мила; когато търсеха пепелник, мъжете го намираха пълен с изгорели клечки и фасове, забравяше да го изпразни. От шестия етаж на една относително нова сграда на брега на Дунава се виждаше отсрещният бряг. Прозорците на новото жилище гледаха към предишното, чиято фасада, докато не я ремонтираха заедно със съседните сгради, месеци наред беше закрита от скелета и изглеждаше като познат от детството, който от яд или на шега бе надянал маска и бе забравил да я свали, макар карнавалът да е свършил. Балинт, Ирен или госпожа Елекеш често се заседяваха на балкона и се зазяпваха отвъд Дунава, правеха го дори когато дигнаха къщи и на крайбрежната страна на улица „Каталин“, а щом господин Елекеш или Кинга влезеха в стаята, се извръщаха и се правеха, че тъкмо са имали някаква работа на балкона.    Всички страдаха в това жилище – не само заради високите етажи, малките стаи и липсата на градина, – всеки по своята си причина, но най-вече Елекеш. С изключение на Кинга всички бяха много внимателни с Елекеш, сякаш с напредването на възрастта бяха заобичали някогашните му съвети, с които навремето бе учил учениците си на доброта и красота, и с изтощителна добронамереност му помагаха да избутва дните си. С безпримерна воля Елекеш се беше научил да се грижи за себе си, запълваше времето си с ръчен труд, дори лепеше торбички и кутии за някакво сдружение, поработваше и на пишещата машина, съчиняваше кратки статии по педагогически проблеми; от време на време Ирен му казваше, че е пратила статиите на „Народна просвета“, където са ги публикували. Елекеш, дори и да не говореше за това, знаеше, че написаното от него не е нито достатъчно свежо, нито достатъчно в крак с времето, за да е излязло, не можеше да е излязло; предполагаемият скромен хонорор, който уж му пращаха, очевидно беше изваден от парите за домакинството, даваха му парите в ръцете, да ги пипне, после ги връщаха на мястото им.    Обзавеждането им, като изключим някое и друго преустройство, в общи линии си беше старото, въпреки че, когато се нанасяха тук, заради теснотията им се наложи да продадат много от нещата. Елекеш и сега седеше предимно под бюста на Цицерон. Сам не знаеше защо го прави, след като и плотът, и чекмеджетата на бюрото бяха заети от вещите на Ирен. Два пъти дневно го извеждаха като куче на разходка и макар да жадуваше за аромата на слънцето, вятъра и водата, винаги се съобразяваше с това, че онзи, който го разхождаше, разполага с малко време и има по-важни задачи от тази да се шляе с него край Дунава, така че съвсем скоро учтиво молеше да го приберат у дома. Когато с него излизаше Ирен, тя винаги му купуваше по нещо – сладолед и царевица през лятото, печена тиква и кестени през зимата, Елекеш с отвращение предъвкваше полученото, изпълнен с безпомощност и срам. Кинга се пречкаше на всички, никой нямаше достатъчно търпение за нея, с изключение на Елекеш, но момиченцето от самото начало се демотивираше от това, че дядо му не вижда какво е направило: нито когато му се изплезеше, нито когато от балкона направеше „магарешки уши“ към минувачите, нямаше авторитет пред нея, тя беше прекалено сигурна в обичта му, не я търсеше. Измъчваше с емоционалните си изблици Балинт, който едва отвръщаше на привързаността ѝ, дори се случваше, изнервен, да ѝ напомни да посети най-сетне баща си и никога да не забравя, че е дете на Пали, не негово. Госпожа Елекеш безнадеждно шляпаше в морето от нечистотия, никога не насмогваше в жилището, от което две стаи заемаха Иренини, и което, от една страна, я нервираше до смърт, защото го намираше за ужасно голямо спрямо това колко слаба и уморена се чувстваше самата тя, от друга страна, го намираше за мизерно, направо унизително малко, ако го сравняваше с къщата от улица „Каталин“. Когато сновеше из него, постоянно констатираше липсата на изчезнали или прахосани вещи, мебели и при отсъствието на таванското помещение, различните мазета, вградените шкафове и рафтове на килера, понякога – по време на домакинска работа – тя застиваше безпомощно като паметник на безсилието. Бланка толкова ѝ липсваше, че в дните, в които се очакваше писмо от нея, но то все пак не идваше, виеше от мъка; застанала в тясното преддверие, така поглеждаше пощальона, че той свеждаше поглед, сякаш негова беше вината, че проклетият плик, който старицата чакаше, не беше дошъл.   Госпожа Елекеш мислеше за Бланка все повече и с все по-голяма страст и все повече се боеше от мига, в който Ирен щеше да приключи работния си ден и да се върне вкъщи. От това впрочем се страхуваха всички, дори и Елекеш, който не виждаше с очите си какво се случва, но все пак можеше да усети как Ирен се появява на прага, споделя колко е уморена, колко претоварена е била през деня в училището и веднага, като някаква машина, се спуска да разтребва. Балинт, госпожа Елекеш и Кинга безмълвни я следяха как ходи от стая в стая, как побутва или издърпва някоя книга, намества някоя ваза. На госпожа Елекеш, която имаше чувството, че се е изморила до смърт от чистене, понякога ѝ се приискваше да издърпа покривката от масата и да метне джунджуриите през прозореца, толкова влудяваща и унизителна беше тази ежедневно подновяваща се борба за ред на масата или на рафтовете, за еднакви разстояния между предметите, чието място или пък последователност така и не можа да научи за толкова години.    Когато Ирен викаше, реагираха другояче. Елекеш засрамено слушаше протяжния ѝ неестествен глас, госпожа Елекеш  – направо извън себе си от превъзбуда и страх, с какво пак ѝ бяха дали повод да се гневи, а Балинт  – с интерес. Ирен се усмиряваше винаги щом забележеше изражението или погледа на Балинт. Когато го видеше да пуши цигара в някой ъгъл и да я гледа едва ли не развеселен, веднага сменяше тона, понякога се разплакваше и всеки път молеше всички за извинение, винаги с все същия текст: остарява, уморена е, изнервена е. Че Ирен не се владее, крещи, ръкомаха, изритва пантофите си, оплаква се и е недисциплинирана сега, впоследствие беше много по-разтърсващо от миналите грехове на Бланка, от която баща ѝ винаги би очаквал, ако не и онова, което беше извършила, то поне нещо непорядъчно, нещо не съвсем почтено. Кинга, която никога не беше виждала Ирен друга, смаяно слушаше как дядо ѝ или баба ѝ говореха за стария дом и за детството на майка ѝ; Ирен – която проверяваше уроците ѝ и като майка беше коректна, но постоянно леко учудена, сякаш не можеше да приеме, че това момиченце е нейно собствено – по никакъв начин не приличаше на онзи сияен образ, който заблестяваше от спомените на Елекешови.", "date": "2018.09.13", "title": "Излиза „Улица „Каталин“ на Магда Сабо"}
{"url": "http://epicenter.bg/article/Srebro-za-Balgariya-v-otbornoto-na-Svetovnoto-parvenstvo-po-hudozhestvena-gimnastika-/163425/8/0", "text": "Българските гимнастички спечелиха сребърен медал в отборната надпревара на Световното първенство по художествена гимнастика, което се провежда в София, предаде БГНЕС.  Невяна Владинова, Катрин Тасева и Боряна Калейн се представиха отлично в последните три дни на надпреварата и се пребориха за второто място, оставайки единствено зад отбора на Русия. След представянето си в квалификациите на обръч, топка, бухалки и лента трите ни представителки събраха сбор от 150.975 точки, докато Русия, в състав Дина Аверина, Арина Аверина и Александра Солдатова постигнаха изключителните 161.325 точки.  Най-сериозен принос за големия успех направи Катрин Тасева, която участва и в четирите квалификации, като получи 19.400 на топка и 19.200 бухалки, макар и днес да не се представи толкова добре на лента, където получи оценка 16.650. Най-младата ни състезателка Боряна Калейн получи 19.050 на обръч, 18.025 на лента и 17.700 на топка, докато Владинова постигна три солидни резултата – 18.700 на обръч, 19.000 на топка и 18.750 на бухалки.  За отборното класиране се взимат осемте най-добри резултата на гимнастичките от всяка страна.  Бронзовият медал остана за отбора на Италия, в състав Александра Аджурджукулезе, Милена Балдасари и Алесия Русо, като италианките в последния момент изпревариха силния тим на Израел, който завърши на четвърта позиция. Щабът на Италия направи контестация на резултата на Балдасари за съчетанието с бухалки и той бе увеличен с 0.450, което бе достатъчно за тима да излезе на трето място.  По-късно тази вечер са финалите на бухалки и лента, като в първата дисциплина ще участват Катрин Тасева и Невяна Владинова, докато във втората за медалите ще се бори Боряна Калейн.  ", "date": "2018.09.13", "title": "Сребро за България в отборното на Световното първенство по художествена гимнастика "}
{"url": "http://epicenter.bg/article/Dve-Mis-Balgarii-i-pevetsat-Galin---v-Christian-Of-Roma-wonders-Pr-t-A-Porter-/163406/10/0", "text": "На 21-ви септември, петък на най-престижното модно събитие в Столицата, ще се състои една истински вълнуваща вечер. На сцената ще оживеят 8 шоупрограми. Спектаклите ще бъдат дирижирани от най-добрите фризьори от България и Япония. Благодарение на Christian Of Roma – водещата компания в индустрията на красотата, ексклузивно ще бъдат представени марките BES, MiAmante, Sexy Hair, L`Anza и Kaddiffe.   Звездното Prêt A Porter започва с магично шоу от гуруто на италианските шедьоври - маестро Саверио Палма – технически и творчески директор на BES, Милано. Веднага след него, сцената ще превземе коафьорът на Първата дама, Любен Николов с истинско ексцентрично дефиле в стил Лейди Гага. Любимците на родната публика Владимир Атанасов и Асен Налбантов ще отправят предизвикателство, като въвлекат публиката в света на Супер героите от улицата. „Черешката на тортата” в техния спектакъл е появата на поп-фолк звездата Галин. Носителката на бронзово отличие в престижния конкурс “Война на косите”, Чикаго, Цветелина Михайлова съблазнява Биляна Йотовска и нейните момичета във феерията на Мулен Руж, а Огнян Филипов от екипа на L`Anza, България ще представи изящна хореография с помощта на „Фънки Мънкис” – балета от култовото шоу „Като две капки вода”. Топ-стилистът Емилия Балталиева ще покаже, че красотата в косите е възможна и с „широко затворени очи”. Най-новото бижу в короната на Christian Of Roma, „Code Beauty” ще предизвика най-известните си клиенти да се изявят като модели, а финале гранде на шоуто ще сложат най-големите виртуози в авангардните прически, работещи в екипите на ексклузивни брандове, Хидеказу Хаяши и Кенянг от Азия.С футуристична визия за тренда в прическите, премиерно, те ще представят най-новата линия от салони Магама и Вили Боршукова - Kadiffe Chocolate.   Разбира се, традицията, създадена от AlfaparfMilan, като партньор на Milan Fashion Week, ще бъде спазена и за пети, пореден сезон красотата, визиите, атрактивността и елегантността в прическите на моделите, които ще дефилират в рамките на SFW, са поверени в ръцете на непобедимия екип на Alfaparf, България, ръководен от Александър Филипов.", "date": "2018.09.13", "title": "Две Мис Българии и певецът Галин -  в Christian Of Roma wonders Prêt  A Porter "}
{"url": "http://epicenter.bg/article/Dashteryata-na-Zheni-Zhivkova-e-litse-i-na-novata-y-kolektsiya/163451/10/0", "text": "Новата колекция на модна къща „Жени стил“ с дизайнер Евгения Живкова носи името „Фантазия“. Лице на колекцията е дъщерята на дизайнерката – Андреа Стефанова.   Стилът на облеклата през есента и зимата на 2018-2019 година елиминира границите между фантазия, функционалност и прагматизъм.   Високите технологии, използвани при платовете и комбинирането на различни материи, придават на дрехите модерен и свеж вид. Дизайнерката залага на вълна, кожа, копринено кадифе, копринена тафта, дантела, трико, букле. Десените включват туид, пепит, рибена кост, каре, жакардови материи с релефни цветя. Доминиращи са цветовете черно, сиво, кардиналско червено, розово, зелено. Колекцията се състои от 50 облекла, разпределени в пет теми.   Военно-униформените елементи са разпознаваеми в една от темите и разработени по нов интересен начин – сака и якета с високо закопчаване, двуредни сака и дълги палта се комбинират с къси панталони, удължени поли и рокли, и класически панталони. Съчетаването на кожа с три различни десена на туид прави облеклата да изглеждат ефектни и различни.   Минимализмът също е представен в колекцията чрез чистите и изправени линии на облеклата, но новите елементи, които се виждат, им придават леко драматичен вид.   Палта с прав и палта с леко разкроен силует се съчетават с елегантни рокли, поли и панталони. Комбинирането на туники с поли и панталони придава младежки и екстравагантен вид на дрехите. Тук като допълнение са използвани пера и красиви бродерии на цветя. Дължините на роклите и полите са над коляното. Панталоните са леко разкроени, като някои модели са с дължина над глезените.   За официалните поводи дамите могат да облекат костюми с поли и панталони, къси и дълги рокли, изработени в съчетание на различни лъскави и матови материи като кадифе, тафта, дантела и шифон. За вечерните облекла са характерни бродериите от мъниста и пайети.   Модна агенция „Визаж Модел Груп”, Модна агенция „Интермоделс” Тони Янев Кирил Чалъков Соломон Франсез Пепина М  ", "date": "2018.09.13", "title": "Дъщерята на Жени Живкова е лице и на новата й колекция"}
{"url": "http://epicenter.bg/article/Dalay-Lama-prizova-bezhantsite-da-se-varnat-v-rodnite-si-strani/163359/7/0", "text": "Тибетският духовен водач Далай Лама каза, че „Европа принадлежи на европейците“ и че бежанците трябва да се върнат в родните си страни и да ги изградят наново.   Говорейки пред конференция в третия по големина шведски град Малмьо Далай Лама – който спечели Нобелова награда за мир през 1989 г. - каза, че Европа е била „морално отговорна“ да помогне на „бежанец, чийто живот е поставен под заплаха“. „Приемете ги, помогнете им, образовайте ги... но, в крайна сметка, те трябва да развият собствената си страна\", каза 83-годишният тибетец, който избяга от столицата Лхаса поради страх от живота си, след като Китай изсипа войници в региона, за да смаже въстание. \"Мисля, че Европа принадлежи на европейците\", каза той, добавяйки, че те трябва да обяснят на бежанците, че \"в крайна сметка те трябва да възстановят собствената си страна\", предаде Нова Телевизия.    ", "date": "2018.09.13", "title": "Далай Лама призова бежанците да се върнат в родните си страни"}
{"url": "http://epicenter.bg/article/Iliyana-Yotova-shte-se-sreshtne-s-ministara-na-vanshnite-raboti-na-Kralstvo-Maroko/163377/2/0", "text": "Днес на „Дондуков“ 2 в зала 347 вицепрезидентът Илияна Йотова ще проведе среща с министъра на външните работи на Кралство Мароко Насер Бурита. Това съобщиха от прессекретариата на държавния глава.   Гостът ще разговаря и с вицепремиера и министър на външните работи Екатерина Захариева. Той е на официално посещение в България по нейна покана.  Мароко отхвърля идеята за приемни центрове за мигранти извън ЕС. Двамата министри ще обсъдят възможностите за активизиране на двустранния политически диалог, перспективите за разширяване на търговско-икономическото и инвестиционно сътрудничество и за задълбочаване на сътрудничеството в областта на сигурността, противодействието на тероризма и радикализацията, взаимодействието по въпросите на миграцията.  ", "date": "2018.09.13", "title": "Илияна Йотова ще се срещне с министъра на външните работи на Кралство Мароко"}
{"url": "http://epicenter.bg/article/Karayancheva--Vchera-se-chuh-s-prezidenta-i-ostanah-s-vpechatlenieto--che-shte-podpishe-ukaza-za-Marinov/163392/2/0", "text": "Вчера към обяд се чух с президента Румен Радев и останах с впечатлението, че ще подпише документа за освобождаване на Младен Маринов. Това каза пред журналисти председателят на парламента Цвета Караянчева, предаде репортер на Агенция „Фокус“.  „Позвъних му да попитам кога има намерение да подпише документа. Останах с впечатлението, че ще го имаме до края на деня, но това е негово решение, уважавам го и очаквам документът да постъпи в Народното събрание другата седмица“, заяви тя.  „Не искайте от мен да коментирам. Ще изпълня задълженията си, когато документите се окомплектоват и са в Народното събрание“, посочи Караянчева.  „Не мисля за извънредно заседание. Ако другата седмица президентът подпише указа, най-вероятно сряда или четвъртък очакваме документа от него“, обясни тя.  „Нямам проблем в комуникацията с президента Румен Радев и с премиера Бойко Борисов“, обяви Цвета Караянчева.  „Нямам причина да се притеснявам от отношенията с първите мъже в държавата“, заяви тя. „Очакването на гражданите е кабинетът да работи. А нашата работа е да валидираме оставката и да гласуваме новите назначения“, каза още председателят на Народното събрание.  ", "date": "2018.09.13", "title": "Караянчева: Вчера се чух с президента и останах с впечатлението, че ще подпише указа за Маринов"}
{"url": "http://epicenter.bg/article/BAN-predlaga-Kostadin-Ganev-za-vremenen-shef-na-NIMH/163393/2/0", "text": "БАН предлага кандидатурата на Костадин Ганев за временно изпълняващ длъжността директор на НИМХ. Това стана на извънредно заседание на Управителния съвет на БАН, състояло се днес с цел обсъждане на кандидатури за и.д. директор на НИМХ-БАН, съобщиха от пресцентъра на БАН.    Управителният съвет на БАН реши да предложи кандидатурата на чл.-кор. дн Костадин Ганев за временно изпълняващ длъжността директор на НИМХ – БАН. Управителният съвет декларира готовност да разгледа и кандидатури, предложени от Общото събрание на учените на НИМХ-БАН, различни от тази на освободения директор и постъпили до 12.00 часа на 17 септември 2018 г. В този случай УС на БАН ще ги обсъди на свое извънредно заседание на 17 септември 2018 г. В случай, че няма постъпили кандидатури от ОСУ на НИМХ–БАН, в посочения срок, УС на БАН предлага на председателя на БАН да назначи чл.-кор. дн Костадин Ганев за временно изпълняващ длъжността директор на НИМХ БАН. УС на БАН ще съдейства, съгласно своите правомощия, за осигуряване на нормална дейност на НИМХ - БАН до излизането на Института от структурата на БАН, спазвайки нормативните актове на Република България, както и Закона за БАН и Устава на БАН. ", "date": "2018.09.13", "title": "БАН предлага Костадин Ганев за временeн шеф на НИМХ"}
{"url": "http://epicenter.bg/article/Nankov--Vse-oshte-sme-ministri-i-ne-abdikirame-ot-zadalzheniyata-si/163394/2/0", "text": "Не искам да коментирам дали има умисъл в действията на президента, все още сме министри и не абдикираме от задълженията си. Това каза пред журналисти в Народното събрание министърът на регионалното развитие и благоустройството в оставка Николай Нанков, предаде агенция „Фокус“.   „Не мога да коментирам действията на президента. За умисъл не искам да коментирам. Все още съм министър в оставка и идвам да защитавам законопроект, с който се регламентира тол таксата. Колегите имат нужда от становища и тези по някои от текстовете и затова сме в парламента. Имах други очаквания сутринта и да присъстваме по друг повод, но продължаваме правомощията си като министри“, обясни Нанков. „Не абдикираме все още от ангажиментите, които имаме“, каза още той. На въпрос какви са му плановете, след като оставката бъде приета, той отговори: „Позитивни и прекрасни“.  ", "date": "2018.09.13", "title": "Нанков: Все още сме министри и не абдикираме от задълженията си"}
{"url": "http://epicenter.bg/article/Deputatite-prieha-vavezhdaneto-na-tol-sistema-za-preminavane-po-platenata-patna-mrezha/163395/2/0", "text": "С окончателни промени в Закона за пътищата депутатите решиха винетните такси да бъдат годишна, тримесечна, месечна, седмична и уикенд, предаде агенция „Фокус“. Винетките ще бъдат електронни и ще важат от деня, посочен като начална дата при заплащането им. Минималната пътна такса, която се дължи за ползване на платената пътна мрежа, е тази за уикенд винетка.   Винетките ще се заплащат след деклариране на регистрационния номер на превозното средство и ще важат само за него. В случай на прехвърляне на собствеността на превозното средство, винетката ще запазва валидността си. На винетката ще бъде регистрационният номер на пътното превозно средство, категорията му, датата на плащане и валидността.   Винетна такса ще се заплаща от МПС за превоз на пътници и за превоз на товари, както и такива с повишена проходимост. Ако към превозното средство има ремарке и за него ще се заплаща винетна такса.   С окончателни промени в Закона за пътищата беше въведена смесена система за таксуване на различните категории пътни превозни средства и такси на база време и изминато разстояние. Размерът на таксите за преминаване по платената пътна мрежа ще се определя по предложение на регионалния министър и на министъра на финансите. Такси няма да заплащат превозните средства на МВР, ДАНС, неотложната медицинска помощ и на въоръжените сили.   АПИ ще поддържа електронна система за събирането на пътните такси. Ще бъде създадена възможност таксите да се заплащат по електронен и банков път, както и в брой на пунктове за продажба.   АПИ ще определи къде да са разположени терминалите за самотаксуване. Такива трябва да се разкрият поне на граничните пунктове или в близост до тях, както и в областните градове.", "date": "2018.09.13", "title": "Парламентът прие въвеждането на електронни винетки и тол система"}
{"url": "http://epicenter.bg/article/Dora-Yankova-v-Satovcha--Vreme-e-da-varnem-darzhavata-na-horata-/163396/2/0", "text": "Филип Попов: Очевидно е, че този път, по който вече 29 години върви България, не е правилен  „Визия за България е врата, отворена към всички хора, които имат своите предложения  „Беше крайно необходимо и точно навреме да излезем с „Визия за България”. Тя не е готова предизборна програма или платформа, а рамка. Визията е отворена врата за дискусии към всички, които имат своите предложения, защото вие най- добре знаете какви са проблемите на всички вас и на Сатовча“. Това каза секретарят на ПГ на „БСП за България“ Филип Попов, който заедно с колегите си- народните представители Дора Янкова, Светла Бъчварова и Румен Георгиев, посети общ. Сатовча. Той добави, че „Визия за България” е послание на левицата и желание българският народ да тръгне по друг път. “Аз няма да коментирам какво са направили управляващите от ГЕРБ, всеки сам го вижда по джоба си, хладилника и интернет връзката с децата си в чужбина. Очевидно е, че този път, по който вече 29 години върви България, не е правилен“, категоричен бе Попов. Той каза, че БСП предлага нов разговор – за промяна на системата и развитие на регионите. „Предлагаме този разговор на всеки един българин, който желае да даде своята идея за развитието на региона си и България. За нас е важно всеки да има достъп до здравеопазване, образование, качествени храни. Важно е родните производители да бъдат защитени, затова предлагаме алтернативата за развитие на България пред целия български народ”, обясни народният представител. Попов каза още, че не може да се живее с 200 лв. пенсия, не може хората от Сатовча и населените места в общината да нямат нормален достъп до здравеопазване и образование- този модел трябва да бъде изкоренен. „Бъдете носителите на идеята за тази Визия, дайте своите предложения, разкажете на своите познати, приятели и семейства, за да стане тя завършен документ“, призова Филип Попов.  Дора Янкова: Време е да върнем държавата на хората  „Публичният ресурс в държавата се разпределя несправедливо и това е очевидно за всички. Оказа се, че актуализацията на пенсиите не влиза в сметките на правителството, но с 10% се вдигат заплатите в държавната администрация. Това от една страна е добре, защото все пак се повишават, макар и с много малко, доходите на част от населението, но от това увеличение прозира предизборна комерсиализация и то не може да покрие поскъпването“, това каза народният представител Дора Янкова. Тя заяви, че за да бъдат премахнати диспропорциите в регионите, трябва да бъде разработена специална политика за пограничните и планински региони. „Време е да върнем държавата на хората и това не е просто лозунг, а реално намерение, което ще реализираме чрез „Визия за България“, каза още народният представител . Дора Янкова добави, че ако искаме да дадем ефективно решение на проблеми- като доходи, качество на образование, качество на здравеопазване- следва да променим политиката през регионите. \"Не можем да търсим ефективен растеж на доходите на Благоевград, ако го сравним с друга далечна област. Колкото и пари да налива държавата там, не би могъл да се очаква голям ефект“, каза още тя. Янкова заяви, че е недопустимо цената на дървата за огрев да е различна в Смолянска и Благоевградска област. Става въпрос за дървен материал, добит и продаден в планински регион в една и съща държава, затова и тук са нужни държавни регулации“, каза още Дора Янкова.  Светла Бъчварова: С „Визия за България“ подкрепяме малките и средни земеделски стопани  „Във „Визия за България“ сме отделили внимание на подкрепата за малките и средни земеделски стопанства, защото те са тези, които обработват земята в по-голямата част на страната“. Това каза народният представител проф. Светла Бъчварова. Тя уточни, че е предвидено финансиране на изграждането на мрежа от фермерски пазари, намаляване на административната тежест за достъп до пазара на малките ферми, усъвършенстване на БДС с приоритет българското производство. „Предвидили сме също нулеви ставки на ДДС за храни, изработени само от естествени суровини, без следи от консерванти, заместители и подобрители“, уточни Бъчварова. Тя добави, че са нужни и регионални програми, свързани със земеделието, защото всеки район на страната има свои традиционни култури, които трябва бъдат развивани. „В райони като вашия има много бедни хора и затова основната цел на Визията е социалната цена да не се плаща от най-бедните, а разходите за данъци да бъдат разпределяни пропорционално, за да остават хората тук и да живеят нормално“, заяви проф. Бъчварова.  Румен Георгиев: Държавата трябва да влезе във функциите си и да бъде основен регулатор на отношенията в земеделието  „Държавата трябва да влезе във функциите си и да бъде основен регулатор на отношенията в земеделието. Не може вие да отглеждате и обработвате тютюн, за който след това няма да ви бъде платено, въпреки че прекупвачите вече са взели продукцията ви“. Това каза пред жителите на Сатовча Румен Герогиев. Той заяви, че след като хората дадат своите предложения, ще бъде изготвена конкретна програма за региона, за да се възстановят секторите и дейностите, застъпени тук. „Възстановяване на добива на традиционни за региона култури е единствената алтернатива, за да останат младите семейства тук“, каза още Румен Георгиев  Преди срещата с жителите на общината, народните представители се срещнаха с кмета на Сатовча Арбен Мименов, който очерта основните проблеми пред общината.", "date": "2018.09.13", "title": "Дора Янкова в Сатовча: Време е да върнем държавата на хората "}
{"url": "http://epicenter.bg/article/Fandakova--Ne-e-vyarno--che-vazduhat-v-Sofiya-e-nay-mrasniyat-v-Evropa-/163400/2/0", "text": "Не е вярно, че въздухът в София е най-мръсен. Това каза по време на заседанието на Столичния общински съвет кметът Йорданка Фандъкова, предаде репортер на БГНЕС. Градоначалникът отговори на обвинение на общинския съветник от БСП Калоян Паргов, че общината нищо не прави за подобряването на качеството на въздуха.  Паргов аргументира забележката си, позовавайки се на излезлия преди дни доклад на Европейската сметна палата, от който става ясно, че България е в дъното на класацията по чист въздух в Европа.  „Специално искам да обърна внимание на доклада на Европейската сметна палата за качеството на въздуха и бих искала да призова г-н Паргов да цитира тази част, за която говори, защото такава част няма. Вие цитирахте част от прессъобщението“, заяви Фандъкова. Тя каза, че общината има пълната готовност да реализира частта от новата програма, която засяга именно тази мярка – намаляване на емисиите от битово отопление.  „Да, в старата програма от 2007 г. нямахме такъв текст за домакинствата, въпреки това работихме в сферата на транспорта и общинските сгради. В 22 училища и детски градини подменихме отоплителните инсталации с такива на възобновяеми източници. По отношение на азотните оксиди отдавна София няма проблем с превишението им“, коментира градоначалникът.  Тя коментира и данните, поместени в доклада на Европейската сметна палата.  „От таблиците, публикувани в доклада на Европейската сметна палата се вижда, че картината в София се подобрява. Ако трябва да се сравняват 6-те града, между които Брюксел, Краков, Милано и Щутгарт, се вижда, че София не само има най-ниските стойности, но градът ни е постигнал и изискванията на европейските директиви. За София остава проблемът с финните прахови частици, но и техните нива, както и броят на дните с превишения намаляват“, обобщи Фандъкова.  Тя уточни, че предстои още работа в борбата с мръсния въздух, но пътят е правилен и начертаните миналата година над 100 мерки съдържат всички познати механизми за справяне с проблема.  ", "date": "2018.09.13", "title": "Фандъкова: Не е вярно, че въздухът в София е най-мръсният в Европа "}
{"url": "http://epicenter.bg/article/Rumen-Petkov--Lipsata-na-ukaz-za-Mladen-Marinov-e-mnogo-losh-znak-za-zayazhdane-na-drebno-/163403/2/48", "text": "Липсата на указ от президента за прекратяване на правомощията на главния секретар на Министерството на вътрешните работи главен комисар Младен Маринов, предложен за министър на вътрешните работи, е институционално подритване на ниско ниво от президента към правителството. Това заяви на пресконференция във Варна председателят на ПП АБВ Румен Петков, предаде репортер на Радио „Фокус“ – Варна.  „Правителството предлага на президента назначаване и освобождаване на главния секретар на МВР и директорите на национални служби, в случая говорим за главния секретар. Президентът Радев е подписал указа за назначаването на този главен секретар. Ако не е подписал указ за освобождаването му, при положение, че има внесено предложение на Министерски съвет и това не е обяснено на българските граждани, е много лош знак за заяждане на дребно, за подритване, за катерене по нечий гръб, от което губи обществото и държавата“, заяви Румен Петков. По думите му това не е начинът да се спре назначаването на министър на вътрешните работи.  „Ако президентът Румен Радев има резерви по кандидатурата на министъра на вътрешните работи, почтената, достойната позиция е да излезе и да ги каже. Ако няма, защо не подписва указа? Това е институционално подритване на ниско ниво от страна на президента към правителството. Това няма да го направи по-силен, нито ще направи правителството по-слабо“, подчерта Румен Петков.  Той посочи, че в тази ситуация има решение на институцията Министерски съвет за освобождаване на главния секретар и няма нищо по-логично от това президентът да подпише указа, още повече, че е ясно какво се предвижда в перспектива.  „Президентът по най-бързия начин трябва да обясни поведението си. Обяснението, че е в чужбина, не е обяснение. Това е изключително сериозен въпрос, не може да бъде бавен във времето с неясни мотиви и съображения, а и изборът практически не се възпрепятства. Нито се възпрепятства изборът на главен секретар за вътрешен министър, нито с нещо може да се попречи. Просто се създава впечатление за нехигиенични отношения между институциите в страната и това ерозира доверието на българските граждани в институционализма“, отбеляза Румен Петков.  Колкото по-бързо народът разбере, че „Обединените патриоти“ нито са обединени, нито са патриоти, толкова по-добре за Отечеството, коментира Румен Петков във връзка с оставката на министрите Валентин Радев, Николай Нанков и Ивайло Московски след трагичния инцидент край Своге.  „Мисля, стана ясно, че другата формация, която подкрепя правителството – тъй наречените „Обединени патриоти“, нито са обединени, нито са патриоти, защото тази спекула – не приемаме оставките, напускаме, се видя, че всъщност е лаене за вдигане на цената, без да мога да кажа какво е ценообразуването в случая, но сметката я плаща българският народ. Дали тя е некадърно направена ограда по границата, дали е спекула по плажовете, или нещо друго, сметката я плащаме ние, гражданите на България. Колкото по-бързо народът разбере, че нито са обединени, нито са патриоти, толкова по-добре за Отечеството“, заяви Румен Петков.  Оставките на тримата министри са опит да се носи политическа отговорност, отбеляза още председателят на АБВ. Той заяви, че още от месец април ПП АБВ е настоявала за оставката на министъра на вътрешните работи Валентин Радев.  „Неговото присъствие в правителството беше проблем и за атмосферата във Вътрешно министерство, но и за атмосферата в правоохранителната и правораздавателната система като цяло. Дълбоко вредно явление, което си отива, за съжаление по повод на една трагедия, и в тази трагедия надали основната вина е в министъра на вътрешните работи. Много анализи се изписаха и изговориха, че пътят е тесен, че пътят предполага такива катастрофи. Няма човек, който да минава примерно през Кресненското дефиле и да счита, че пътят там е по-широк. Преди седмица - пак тежка катастрофа в Разградско, за щастие, без смъртни случаи на място. Защо не пометохме още трима-четирима министри“, попита риторично Румен Петков.  Той отбеляза, че има тежки проблеми, които са факт, но оставките на тези трима министри - Николай Нанков, Валентин Радев и Ивайло Московски, са показали две неща – опит да се носи политическа отговорност, който заслужава внимание, и спекулата от страна на „Обединените патриоти“ по отношение на оставките.  ", "date": "2018.09.13", "title": "Румен Петков: Липсата на указ за Младен Маринов е много лош знак за заяждане на дребно "}
{"url": "http://epicenter.bg/article/Nominiraniyat-za-ministar-na-transporta-se-otteglya-/163404/2/0", "text": "Номинираният за министър на транспорта Александър Манолев може да се оттегли. Новината обиколи преди минути кулоарите на Народното събрание, предаде Канал 3.  Очаква се от 14,30 ч. Той да даде нарочен брифинг в Министерския съвет, на който ще стане ясно, какви са намеренията му.   Днес Манолев беше атакуван от в. \"Капитал\". От публикацията става ясно, че той е бил подсъдим за причиняване на катастрофа с причинена телесна повреда. Инцидентът е от май 2012 г., когато той прави забранен завой по столичния бул. \"Васил Левски\". Според прокуратурата при маневрата блъска жена, която получава черепно-мозъчна травма и половин година по-късно умира. На две инстанции - Софийски районен и Софийски градски съд, отхвърлят тезата на прокуратурата и приемат, че Манолев е невинен. В мотивите на градските съдии Иван Коев, Стефан Милев и Боряна Воденичарова е записано, че по колата няма следи от удар, на видеозаписа не се вижда джипът да е ударил жената, по нея няма други травми освен черепно-мозъчните, а протоколът от катастрофата е съставен в нарушение на закона. По случая има две висящи граждански дела от наследниците на починалата жена - нейният съпруг и брат й. Те искат обезщетение, но не от Манолев, а от Националното бюро на българските автомобилни застрахователи (тъй като джипът, който е управлявал, е с немска регистрация и е със зелена карта) - за претърпени от тях вреди от смъртта и за претърпени от нея вреди. По първото от тях, заведено от съпруга й и нейния брат, искът е уважен частично на първа инстанция. Съдът приема, че оправдателната присъда срещу Манолев не го обвързва, тъй като тя е постановена заради \"дискредитиране на протокол за оглед поради подписването му от поемни лица, които не са присъствали на съставянето му и не са били осведомени относно обстоятелствата, валидирани и потвърдени от тях чрез подписване на протокола\". За да обоснове тезата си, гражданският съд се позовава на приета от него автотехническа експертиза, която потвърждава сблъсък между автомобила и жената. Решението по този казус не е окончателно, тъй като е обжалвано, а делото е насрочено за разглеждане пред Софийския апелативен съд. По това дело той е търсен като свидетел, но не е открит и е заличен. Второто гражданско дело, което е за претърпените от брата и съпруга на починалата жена вреди, Александър Манолев е призован като свидетел и дава обяснения, че жената се е подхлъзнала и паднала назад пред джипа и той спрял, за да й помогне, но не я е удрял с автомобила. Следващото заседание по него е на 1 октомври.   Според неофициална информация,  . Поводът е статия във вестника на Иво Прокопиев \"Капитал\", която към момента е едва с 2000 прочита.", "date": "2018.09.13", "title": "Правителствена криза? Номинираният Александър Манолев за министър на транспорта се оттегля!"}
{"url": "http://epicenter.bg/article/Prav-li-e-prezidentat-Radev-da-ne-izdade-ukaz-za-osvobozhdavane-na-Mladen-Marinov-ot-MVR-/163408/2/0", "text": " които днес трябваше да бъдат гласувани от парламента.  От президенството неофициално обявиха, че липсата на предварително съгласуване между президента и премиера е причината за неиздадения указ. Иначе, на какво основание, питат те, президентът да го освобождава от поста му.   Те питат, нима депутатката Петя Аврамова, чиято кандидатура е издигната за министър на регионалното развития, е осбоводена от парламента. Не, това ще стане едва след като тя бъде избрана за министър, казват експертите. Други обаче са на мнение, че решението на правителството и мотивите, с които е поискано от президента да издаде указ за Маринов, са абсолютно законосъобразни. Явно е, че се създава правен казус, по който теръпра ще се развихри лют спор.    за издаване на указ за прекратяване на правомощията на главния секретар на Министерството на вътрешните работи и за освобождаването му от длъжност  , които са приложени към проекта на указ на държавния глава за прекратяване на правомощията на главния секретар на МВР - главен комисар Младен Найденов Маринов, и за освобождаването му от длъжност, се казва:  Ето какво казва Чл. 36 от Закон за МВР по отношение правомощията на Главният секретар на МВР.  Той се назначава с указ на президента на републиката по предложение на Министерския съвет.      2. при навършване на 60-годишна възраст;  3. при фактическа невъзможност да изпълнява задълженията си за повече от 6 месеца;  4. при несъвместимост с изискванията на ал. 5;  5. при влизане в сила на акт, с който е установен конфликт на интереси по Закона за противодействие на корупцията и за отнемане на незаконно придобитото имущество;  6. при тежко нарушение или системно неизпълнение на служебните задължения, както и при действия, които накърняват престижа на министерството;  7. при смърт.  (7) В случаите по ал. 6 правомощията на главния секретар се прекратяват по реда на ал. 3, като до назначаването на нов главен секретар неговите правомощия се изпълняват от заместник главния секретар.    На тази база президентът няма основание да не се съобрази с неговото искане и не може да не издаде указ за освобождаването му. Няма обаче изискуем срок за издаването на президентския указ. Забавянето на указа обаче създава предпоставки да се търси политически подтекст в действията на държавния глава.", "date": "2018.09.13", "title": "Прав ли е президентът Радев да не издаде указ за освобождаване на Младен Маринов от МВР?"}
{"url": "http://epicenter.bg/article/Aleksandar-Manolev--Otteglyam-nominatsiyata-si-za-transporten-ministar/163409/2/48", "text": "\"След мъжки разговор с премиера Бойко Борисов реших да оттегля номинацията си на министър на транспорта\". Това заяви Александър Манолев, който бе номиниран от министър-председателя за поста на подалия оставка Ивайло Московски.   „ Причината за това е координираната атака срещу мен от една медийна група\", каза той, визирайки медиите около седмичника \"Капитал\".   Манолев определи обвиненията срещу себе си като скалъпени. „Давам си ясна сметка, че всички тези съшити обвинения нямат никакви доказателства. Най-важният въпрос за мен е защо точно сега някой реши да съшива подобни неща срещу мен? Явно някой се притеснява от реформите и политиката, която бих провеждал в Министерство на транспорта“, заяви той.   \"Те се опитват да блокират работата ми в Министерството на транспорта. Ясно ми е, че по този начин се атакува и целия кабинет. Давам си ясна сметка, че всички тези съшити твърдения нямат нищо общо с истината, напротив, има доказателства точно в обратната посока, отсече той.   „ Защо точно сега решиха да съшиват твърдения, при условие, че аз съм бил зам.-министър на икономиката и на туризма. Явно някой се притеснява от политиките, които ще бъдат провеждани от мен в министерството на транспорта“, посочи Манолев в краткото си изявление в сградата на Министерски съвет.   „ Имахме открит и мъжки разговор с премиера и вицепремиера Валери Симеонов. Получих над 6 700 преференции. Подобни твърдения никога не са били тема, явно, че точно сега е моментът да се атакува. Разбирам много добре какво се цели и не мога да го допусна. Аз съм воден от прагматични решения и смятам, че това е най-правилната стъпка. Предстои да се свържа с адвокати, с които да предприема ответни действия, отсече отказалият се от номинация Манолев.    Той заяви, че все още няма решение дали остава зам.-министър, тъй като е под емоция и не иска в такова състояние да взима решение. ", "date": "2018.09.13", "title": "Александър Манолев: След мъжки разговор с премиера, оттеглям номинацията си за транспортен министър"}
{"url": "http://epicenter.bg/article/Chili-prie-zakon--pozvolyavasht-na-litsa-nad-14-godishna-vazrast-da-promenyat-pola-si-v-registrite/163356/7/0", "text": "Чилийският парламент прие днес закон, позволяващ на лица, навършили 14-годишна възраст, да променят името и пола си в гражданските регистри, съобщи ДПА, цитирана от Новини.бг. Хората, които променят пола си в регистрите, няма нужда да се подлагат на операции за смяна на пола, постановява законът, приет с 95 гласа \"за\" и 46 \"против\"в Камарата на депутатите.   Долната камара на чилийския парламент прие нормативния акт с по-голямо от очакваното мнозинство. Това накара правосъдният министър Ернан Лараин да каже: \"Достатъчно зрели сме вече като общество, за да предприемем тази стъпка\". Консервативни депутати обаче обявиха, че ще сезират Конституционния съд във връзка с мярката. Законът позволява на навършилите пълнолетие да променят пола си с обикновена административна процедура. Хората на възраст от 14 до 18 години ще трябва да получат позволение от родителите си.    ", "date": "2018.09.13", "title": "Чили прие закон, позволяващ на лица над 14-годишна възраст да променят пола си в регистрите"}
{"url": "http://epicenter.bg/article/Radev-i-Pavlopulos--Spodelyame-obshta-otgovornost-za-stabilnostta-i-dobrosasedstvoto-na-Balkanite/163410/2/0", "text": "България и Гърция споделят обща отговорност за укрепване на стабилността в Югоизточна Европа и за развитието на добросъседски отношения в нашия регион. Това беше общата позиция на президентите на България и Гърция, Румен Радев и Прокопис Павлопулос, които проведоха днес среща в Рига в рамките на XIV среща на държавните глави от групата „Арайолуш“.   Държавите членки на ЕС от Балканите трябва да бъдат много по-активни при формирането и запазването на фокуса върху цялостния процес на европейска интеграция в региона, подчертаха Румен Радев и Прокопис Павлопулос. Реализацията на европейската перспектива за страните от Балканите, които се стремят към пълноправно членство в ЕС, е процес, който изисква както външна подкрепа, така и ясна политическа воля и реални реформи от страна на нашите съседи, за да отговорят на критериите за членство, беше посочено още на срещата. Това съобщиха от прессекретариата на президента на Република България.   Румен Радев беше категоричен, че не трябва да се допуска фрагментацията на региона дори и когато възниква напрежение между отделни държави в Югоизточна Европа.   И Румен Радев, и Прокопис Павлопулос, откроиха позитивната тенденция на увеличаване на двустранния стокообмен между България и Гърция, който надхвърля 3 млрд. евро през 2017 г., и по думите на двамата президенти развитието на свързващата двете държави инфраструктура и туризма е фактор за последващо увеличение на взаимните инвестиции. Според президента Радев окуражаващите сигнали за възстановяване на гръцката икономика след финансовата криза в страната ще стимулират както двустранната търговия, така и икономическия обмен в региона.", "date": "2018.09.13", "title": "Радев и Павлопулос: Споделяме обща отговорност за стабилността и добросъседството на Балканите"}
{"url": "http://epicenter.bg/article/Georgi-Stoilov--Brat-mi-e-zaminal-za-chuzhbina--za-da-se-lekuva/163412/2/0", "text": "Брат ми е в чужбина, за да се лекува. Това заяви пред Нова телевизия депутатът от БСП Георги Стоилов.  Илия Стоилов стана повод за нови скандали в парламента между управляващи и опозиция, заради което се стигна и до привикването на вътрешния министър в оставка Валентин Радев и на главния прокурор Сотир Цацаров, за да дадат обяснения по случая.  Георги Стоилов коментира, че брат му е в чужбина законно и допълни, че целият случай е „политическа поръчка” срещу него.  ", "date": "2018.09.13", "title": "Георги Стоилов: Брат ми е заминал за чужбина, за да се лекува"}
{"url": "http://epicenter.bg/article/Vigenin--Kritikata-sreshtu-Orban-se-predstavya-kato--quot-za-quot--ili--quot-protiv-quot--migratsiyata--Tova-e-manipulatsiya-/163414/2/0", "text": "\"Критиките към Орбан и неговото управление са подробно обосновани и опитите да се представят само като \"за\" или \"против\" имиграцията са чиста манипулация\". Това написа в публикация във фейсбук депутатът от БСП и бивш министър на външните работи Кристиан Вигенин. Той подчертава двойствената позиция на Европейската народна партия, която е могла да въздейства върху модела Орбан в началото на развитието му.   Според бившия външен министър \"налагането на подобни санкции срещу страна-членка ще подхрани националистическите и антиевропейски тенденции в цяла Европа\".   \"Европарламентът се произнесе и вече сме в нова ситуация. Ще следя с интерес каква позиция ще заеме Борисов и с какви аргументи ще я защити, когато въпросът стигне до Европейския съвет. Логично е преди това да поиска мандат от Народното събрание. Има случаи, в които вроденият инстинкт на премиера да се сниши и да изчака няма да му е от полза\", се казва още в публикацията на Вигенин.    ", "date": "2018.09.13", "title": "Вигенин: Ще следя каква позиция ще заеме Борисов по въпроса за санкцията на ЕП към Орбан "}
{"url": "http://epicenter.bg/article/Georgi-Svilenski--Deystviyata-na-Borisov-pokazvat-nesposobnostta-mu-da-upravlyava/163419/2/0", "text": "\"Действията на Борисов, ГЕРБ и управляващото мнозинство са неадекватни и показват паника. Това води и до допускане на грешка след грешка. Случилото се днес с номинирания за министър на транспорта показва за пореден път неспособността на Борисов да управлява както собственото си правителство, държавата, така и да подбира кадрите, с които да провежда политиката\". Това заяви зам.-председателят на ПГ на \"БСП за България\" Георги Свиленски пред БНР.   По думите му след инцидента в Своге, премиерът Борисов, търсейки вариант да спаси собственото си управление и личността си, се е опитал да прехвърли отговорности върху министри, на които да поиска оставката. \"Те, предоставяйки оставките си като морален акт, предизвикаха дебат -дели трябва да бъдат приети, защо трябва да си отидат, кога ще бъдат гласувани в парламента. Последваха коалиционни съвети на малката и на голямата коалиция, отново препирни за власт, за пари и интереси\", изброи той.   Георги Свиленски изтъкна, че БСП във \"Визия за България\" иска да се сложи край на този порочен модел-свързаност на власт, пари, интереси и олигархия. Депутатът подчерта, че днес е трябвало в парламентарната зала да бъдат гласувани министерските оставки и гласуването отново бе отложено, след като вчера предложението е внесено извънредно. \"Явно причините не са само в неиздадения указ на президента, а е имало и други причини и те започват една по една да излизат. Повече от месец не говорим тези министри каква политика ще водят, а говорим за това- кой ги издига, кой ги предложи на Борисов, Цветанов съгласен ли е с това предложение или не е съгласен. Говори се за преразпределение на интереси и сфери на влияние. Това не води до нищо добро за България. Пътят на Борисов и на ГЕРБ оттук нататък е само надолу\", заключи Георги Свиленски.  ", "date": "2018.09.13", "title": "Георги Свиленски: Действията на Борисов показват неспособността му да управлява"}
{"url": "http://epicenter.bg/article/Malniya--Prezidentat-Radev-blokira-ministerskite-ostavki/163366/2/0", "text": "Мълния! Президентът Радев блокира министерските оставки.   Държавният глава Румен Радев блокира промените в кабинета, внесени от премиера Бойко Борисов. Проблемът се оказа главен комисар Младен Мариов, който трябва с указ на президента да бъде освободен от поста си в МВР, за да стане вътрешен министър. Вчера предложението на правителството е изпратено до президента, но до този момент няма отговор, което стана ясно в началото на заседанието на парламента.   Председателят на парламента Цвета Караянчева обясни, че в деловодството на Народното събрание не е внесен указ на президента Румен Радев, с който освобождава Младен Маринов като главен секретар на МВР. Поради тази причина тя предложи гласуването да отпадне.   „За“ предложението ѝ гласуваха 121 народни представители, 23 бяха „против“, а 32 се въздържаха.   „Ако указът бъде внесен в рамките на днешния ден, гласуването отново ще бъде включено в дневния ред“, посочи Караянчева.   Бойко Борисов внесе проекторешението си за кадрови промени в кабинета вчера.   Николай Нанков, Ивайло Московски и Валентин Радев депозираха оставките си по настояване на премиера заради тежката катастрофа край Своге.   На тяхно място да назначат инж. Петя Аврамова за регионален министър, Младен Маринов като вътрешен министър и Александър Манолев като транспортен министър.   Ако се стигне до гласуване днес, коалиционните партньори - ГЕРБ и Патриотите, ще подкрепят оставките, а и новите министри. От БСП и ДПС вече обявиха, че ще гласуват против. Неясен остава вотът на Воля, от който обяче не зависи нищо.   Засега няма информация защо президентът блокира освобождаването на Младен Маринов като главен секретар на МВР и избирането му за вътрешен министър.   Оказа се малко прибързано и прессъобщението от МВР, което покани всички журналисти днес да проследят церемонията по предаването на властта веднага след гласуването в парламента.   Депутатите продължават работа с разглеждане на върнатите от президента промени в Административнопроцесуалния кодекс.            ", "date": "2018.09.13", "title": "Мълния! Президентът Радев блокира министерските оставки"}
{"url": "http://epicenter.bg/article/Fandakova--Sofiya-uspyava-v-borbata-s-mrasniya-vazduh-/163367/2/0", "text": "\"Прочетох много внимателно доклада на ЕК за състоянието на въздуха. В доклада като част от оценката са разгледани 6 града, включително и София. Данните са показателни - от 2009 до 2016 г. София има подобрения по всички показатели. По един от показателите дори София има най-добри показатели - в норми. Усилията, които правим, са видими. В самия доклад се дава положителна оценка спрямо мерките за модернизиране на градския транспорт. Вече имаме програма с мерки и проекти по отношение на битовото отопление\", каза в студиото на Сутрешния блок на БНТ Йорданка Фандъкова, кмет на София.  \"Дървата, въглищата са един от най-сериозните източници на замърсяване през зимата. Най-екологичното отопление безспорно е на газ и централно отопление. Този доклад е за минал период. От миналия сезон въведохме система за ранно предупреждение. 2 дни по-рано ние знаем прогнозата за състоянието на въздуха\", обясни тя.  Фандъкова коментира и големите ремонти по столичните улици и булеварди, и тяхното изпълнение на прага на новата учебна година. „Вече сме на финала по повечето обекти, движението по бул. \"България\" в отсечката между булевардите \"Гешов\" и \"Гоце Делчев\" вече е пуснато. Бул. \"Васил Левски\" ще бъде пуснат в навечерието на новата учебна година, също така бул. \"Арсеналски\" и ул. \"Цар Симеон\". Преди дни пуснахме движението по ул. \"Каменоделска\", до края на месеца работата по булевардите \"Монте Видео\" и \"Пенчо Славейков\" трябва да приключи“, заяви тя.  Кметът увери също така, че около всички столични училища се извършва освежаване на пешеходните пътеки, подмяна на знаци, ремонт на улиците, както и малък ремонт, ако има появила се дупка на улиците около учебните сгради.  По проблема с велоалеите в София и недоволството от шофьорите, Фандъкова заяви, че е издала указание навсякъде, където има възможност, да се правят велоалеи. На теория всеки подкрепя идеята за повече велоалеи. В центъра на града обаче имаме тесни улици, сериозен трафик, трябва да се търси баланс. Най-добрите велоалеи са на платното, стига да има ограничения и обезопасяване, допълни кметът.", "date": "2018.09.13", "title": "Фандъкова: София успява в борбата с мръсния въздух "}
{"url": "http://epicenter.bg/article/Kolyo-Kolev--Dogodina-shte-ima-predsrochni-izbori/163368/2/0", "text": "Догодина ще има предсрочни избори и най-вероятно ще са в комбинация с европейските избори. Това прогнозира в предаването „Тази сутрин” по bTV социологът от „Медиана” Кольо Колев. Според него другият вариант е предсрочният вот да се проведе заедно с местните избори.   „Ще продължат този тип миникризи, малки пожари, които ще се гасят оперативно, „пожарникарски”. В крайна сметка те ще доведат до по-голяма криза и това е в резултат от ниското ниво на администрацията. Всичко това ще доведе до предсрочния вот”, коментира Кольо Колев.   Към момента хората, които искат правителството да изкара пълен мандат, са 37%. Близо 30% са на мнение, че трябва да си ходи предсрочно, каза още социологът.   По думите му ударът върху ГЕРБ от последните скандали е преди всичко имиджов. Бойко Борисов губи 6% от личния си рейтинг в рамките на един месец, отбеляза социологът.   „Най-голямата загуба е за Патриотите, които за месец губят над 3% от електоралния си потенциал”, заяви Колев. Той отдаде този резултат на острите нападки между Волен Сидеров и Валери Симеонов. Рейтингът на Сидеров спада с 5 на сто.   „Много анализатори интерпретираха искането на оставки, което Борисов отправи, като опит за изпускане на напрежението в обществото. Само че в резултат от скандалите и дебатите, свързани с оставките, не се привижда просто наказващата ръка на Борисов, а някакви други игри, опит за преразпределение на властовите структури”, отбеляза Колев.   „В този смисъл не се постига и основният ефект – смъкване на социалното напрежение. Възникват и подозрения, че тези политически размествания не са свързани с ефективността на властта и нейната работа, а с опит за политическо и икономическо пренареждане. Последваха загадки от типа на „Маринела”, „Карнобат”, преди това имаше законът „Домусчиев”, след това във връзка с катастрофата се заговори за „Трейс”. Всички тези неща създават усещане, че не е толкова въпросът за ефективността и изпускане на напрежението, колкото става въпрос за корпоративни интереси и опит за политическо пренареждане”, смята социологът.", "date": "2018.09.13", "title": "Кольо Колев: Догодина ще има предсрочни избори"}
{"url": "http://epicenter.bg/article/Petar-Moskov-sazdava-konservativna-desnitsa/163369/2/0", "text": "Бившият здравен министър Петър Москов създава консервативна десница. Той подкрепи вицепремиера Валери Симеонов и посочи, че за него консервативно-патриотичната десница е алтернатива и смислено политическо бъдеще на България.   „Харесвам хъса и енергията на Валери Симеонов. В него виждам енергия за промяна без да съм съгласен с голяма част от нещата, които иска да направи. В голяма част от членовете на мнозинството виждам желание да мине времето”, коментира той.   По думите му сегашното управление няма идеологически фундамент и реагира на момента, няма ясни цели за промени на публичните системи, изглежда хаотично и бива подмятано на ляво и на дясно.   Той е категоричен, че социализмът не може да е алтернатива на нищо. По думите му той носи само икономическа разруха и обществен упадък   Москов посочи, че оставките след трагедията в Своге са били една несправедлива нужда от промяна за отпушване на винтила.   По повод идеята за нова здравна застраховка той обясни, че е несериозно да се коментира без да има сериозна идея или разписан проект.   „Ако идеите са да се увеличава здравната вноска, това е дълбоко погрешно и значи абдикиране на държавата от здравеопазването и нахранване на лобитата. Ако си представите здравната система като съд с вода с много пробойни, едновременно мръсен, ръждясал и водата не става за пиене. Трябва да запушите пробойните и да смените водата и да боядисате съда, а не да сложите още една чешма да налива вода вътре”, уточни той.   По повод делото за ваксините Москов уточни, че няма такова дело. „В обвинителния акт няма капка съмнение, че са приложени качествени ваксини. Делото е затова правилно ли Министерският съвет е внесъл ДДС за тези ваксини”, коментира той.", "date": "2018.09.13", "title": "Петър Москов създава консервативна десница"}
{"url": "http://epicenter.bg/article/Vladimir-Donchev--Tsarya-ima-palnoto-osnovanie-za-sobstvenost-varhu-imotite-si/163370/2/0", "text": "Като юрист смятам, че Царя има пълното основание за собственост върху своите имоти. Това каза в предаването „Тази сутрин” по bTV Владимир Дончев, бивш депутат от НДСВ.   „Задавам си въпроса защо след като комунистите навремето чрез закон са отнели личните имоти на наследниците на Фердинанд и Борис, сегашното демократично управление и справедлив съд не им ги връща”, допълни Дончев.   По думите му освен на недвижимите имоти е имало и опис на ценни движими вещи.   „Тези вещи също са били одържавени и след това всъщност реално са били откраднати. Сега се намират по частни колекции, при бивши хора от „Държавна сигурност”. Всички тези хора, които са ги присвоили, имат интерес въпросът с „царските имоти” да не бъде разрешаван в полза на наследниците на цар Борис и цар Фердинанд. Някой от ценните часовници в колекцията на цар Борис може би е по-скъп и от двореца „Врана”, подчерта Дончев.   Дончев беше категоричен, че дворците не са строени с държавни пари. „Позицията на адвокатите на държавата е основана на базата на твърдението на съда за правната същност на интендантството, като те приемат, че то представлява държавна институция. Това в никакъв случай не е така, защото според Търновската конституция всяка държавна институция трябва да бъде учредена със закон. Шефът на интендантството е бил назначаван от цар Фердинанд, той е управлявал от цивилната листа на царя и е действал по упълномощаване, тоест той е управлявал личните имоти на царя”, отбеляза юристът.   По думите му самият Симеон Сакскобургготски не е искал да се създаде специален закон за имотите, „и то само от скромност”. „Неговото разбиране беше, че решението на Конституционния съд, с което беше обявена протиконституционността на закона, с който са отнети имотите, е напълно достатъчно”, уточни Владимир Дончев.   „Сегашните политици тръгнаха по леката популистка линия да угодят на „вековната злоба на роба” и да бъде намерен отдушник за положението на хората в момента. Същите хора, които посрещаха Симеон и викаха: „Осанна”, сега първи вземат камък, за да хвърлят срещу него, защото не ги е оправил. Очакването някой да ги оправи води до твърде високи очаквания и оттам и злобата срещу Симеон”, коментира той.   Дончев отбеляза, че със Сакскобургготски са били близки служебно, но от 10 г. не поддържат връзка. Той припомни също, че е един от изключените от НДСВ.", "date": "2018.09.13", "title": "Владимир Дончев: Царя има пълното основание за собственост върху имотите си"}
{"url": "http://epicenter.bg/article/Aleksandar-Simov--GERB-da-iznasya-urotsi-po-moral-e-vse-edno-Dzhak-Izkormvacha-da-govori-za-humanizam-/163371/2/48", "text": "Слушахме приказки за голямо строителство, за пътища, а днес се оказва, че всичко е строено върху пясък, върху варовик и реално е опасно за живота. Това заяви пред Канал 3 в Народното събрание депутатът от \"БСП за България\" Александър Симов.  Той определи като \"бушони\" както министрите Валентин Радев, Ивайло Московски и Николай Нанков, чиито оставки ще бъдат гласувани днес в НС, така и тримата номинирани за постовете им, които също са \"треторазредни специалисти\", според неговата оценка.  \"Проблемът на България се казва Бойко Борисов и когато падне от власт, нещата ще тръгнат\", добави Александър Симов в разгорещен и интересен дебат на живо с колегата си от ГЕРБ Спас Гърневски, с когото загряха за днешните дебати в пленарната зала.  \"ГЕРБ да говори, че изнася уроци по морал (с гласуването за оставките днес), е все едно Джак Изкормвача да обяснява какво е хуманизъм\", коментира Симов изказване на Спас Гърневски.  ", "date": "2018.09.13", "title": "Александър Симов: ГЕРБ да изнася уроци по морал е все едно Джак Изкормвача да говори за хуманизъм "}
{"url": "http://epicenter.bg/article/Rumen-Radev-shte-razgleda-predlozhenieto-za-Mladen-Marinov-sled-zavrashtaneto-si-ot-Latviya-/163372/2/0", "text": "В Президентската администрация е постъпило решение на Министерски съвет, което предлага на президента да издаде указ за прекратяване на правомощията на главния секретар на Министерството на вътрешните работи главен комисар Младен Маринов.  Когато президентът се върне от пътуването си до Латвия, където участва във формата „Арайолуш“, това решение ще бъде разгледано. Това съобщиха за Агенция „Фокус“ от прессекретариата на държавния глава.  Припомняме, че срещата на държавните глави от групата „Арайолуш“ се провежда на 13 и 14 септември в столицата на Латвия, Рига.  Групата „Арайолуш” обединява 14 президенти на държави-членки на ЕС – Португалия, Германия, Латвия, Финландия, Италия, Австрия, Полша, Унгария, Словения, Естония, Малта, България, Хърватия и Гърция. Държавният глава Румен Радев ще направи изказвания в рамките на форума и ще проведе двустранни срещи с федералния президент на Федерална република Германия Франк-Валтер Щайнмайер, с президента на Република Гърция Прокопис Павлопулос, с президента на Италианската република Серджо Матарела и с президента на Португалската република Марсело Ребело де Соуза.  В Рига президентът Румен Радев ще се срещне и с представители на българската общност в Латвия. ", "date": "2018.09.13", "title": "Румен Радев ще разгледа предложението за Младен Маринов след завръщането си от Латвия "}
{"url": "http://epicenter.bg/article/Deputatite-prieha-predlozhenieto-na-GERB-Tsatsarov-i-Radev-da-badat-izslushani-v-parlamenta/163373/2/0", "text": "Депутатите приеха предложението главният прокурор Сотир Цацаров и министърът на вътрешните работи в оставка Валентин Радев да бъдат изслушани в парламента във връзка със случай с незаконно напуснали страната обвиняеми с тежки престъпления, предаде агенция „Фокус“.   Предложението беше прието със 118 гласа „За“, с 50 „против“ и с 11 въздържали се. Двамата трябва да дойдат в парламента в 11.00 часа.   По-рано ГЕРБ настоя главният прокурор Сотир Цацаров и министърът в оставка Валентин Радев да бъдат изслушани в парламента заради случай с обвиняеми, напуснали незаконно държавата.   „През последните часове в публичното пространство сред българските граждани започна да се коментира един притеснителен случай, свързан с това, че обвиняеми за рекет и тежки престъпления, роднини на български депутати, са напуснали страната само часове, след като им е отменена мярката за неотклонение. Няколко пъти вече в публичното пространство се коментира, че БСП се опитва да оказва влияние върху правоохранителните и правораздавателните органи в страната“, каза депутатът от ГЕРБ Маноил Манев. Той предложи да бъдат поканени в залата главния прокурор Сотир Цацаров и министърът на вътрешните работи в оставка Валентин Радев за да бъдат изслушани всички данни по този случай. „За да разберем всички данни за това, което се е случило в Русе“, каза Манев.   Драгомир Стойнев от БСП пък призова Валентин Радев да отговори как за пореден път чужденци влизат в България без граничен контрол и подслушвани ли са европейски политици.   Като страна, която иска да влезе в Шенген, Валентин Радев трябва да отговори на въпроса как за пореден път чужденци влизат в България без граничен контрол. Това каза зам.-председателят на ПГ на БСП Драгомир Стойнев, след като от ГЕРБ настояха главният прокурор Сотир Цацаров и вътрешният министър в оставка да се явяват в парламента.   „Да отговори и дали е имало подслушване на европейски политици по време на Председателството“, призова той.   „Ако при всяко произшествие викаме Валентин Радев и главния прокурор Сотир Цацаров, то тогава наистина трябва да се превърнем в слушатели“, коментира Драгомир Стойнев.   „Тактиката ви може би беше днес да се отклони вниманието от оставките на министрите, но тя няма да сработи“, посочи той към ГЕРБ. „Това, че ГЕРБ и институциите не могат да си вършат работата, си е тяхна вина, не е на гражданите“, заяви депутатът от БСП.   Предложението на БСП министърът в оставка Ивайло Московски да даде информация за влезли в страната чужди граждани без граничен контрол беше отхвърлено то парламента.   „Искате да смените темата, министрите да не бъдат освободени. Искате да си говорим за други неща, да изслушваме министри и главен прокурор“, коментира зам.-председателят на ПГ на БСП Георги Свиленски.   „Да бъде поканен министърът в оставка Ивайло Московски, да даде информация за влезлите граждани от Ливан на Летище София“, заяви той.  ", "date": "2018.09.13", "title": "Депутатите приеха предложението на ГЕРБ Цацаров и Радев да бъдат изслушани в парламента"}
{"url": "http://epicenter.bg/article/Danchev-v-Belitsa--Viziyata-predstavya-razvitieto-na-stranata-sled-kraya-na-upravlenieto--quot-Borisov-quot-/163376/2/0", "text": "„Визия за България“ има за цел да представи общественото развитие след края на управлението на Борисов, който предстои. То е очевидно заради скандалите в коалицията, актуалната политическа обстановка, корупцията в страната и всички проблеми, които създава това управление“. Това заяви народният представител от ПГ на „БСП за България“ Димитър Данчев по време на среща с граждани в Белица.   Заедно с народните представители от левицата - Николай Иванов, Николай Пенев и Валентина Найденова представиха проекта „Визия за България“. Народните представители акцентираха върху сферите икономика и финанси, образование и здравеопазване. „Проблемът в Белица е спешната здравна помощ. Най-близкият здравен център, който ни обслужва, е в Якоруда или в Разлог, което на 30 км. Тук няма здравна помощ“, коментираха присъстващите. Народните представители заявиха, че болниците не трябва да бъдат търговски дружества и здравеопазването трябва да бъде достъпно за всички. Те обсъдиха с присъсващите и проблемите в системата на НЗОК, бюджетирането на здравните услуги, цените на лекарствата, национална здравна карта. По време на срещата хората поставиха въпроси за безработицата и какви са възможностите за развитие в общината - има ли програми и предложения за развитие на малките и високопланинските общини, каквато е Белица. Като приротитет бяха посочени и развитието на туризма в региона, екологията и опазването на горския фонд. „На инфраструктурата и пътищата в общината също трябва да се обърне сериозно внимание. Управляващите дават милиони за асфалт, но тук не го виждаме“, коментираха хората. Сред основните теми, поставени на срещата, бяха и външната политика, както и спирането на вечните концесиите.  Народните представители от „БСП за България“ запознаха присъстващите с актуалната политическа обстановка, както и с решението на левицата да излезе от парламента и да започне срещи за разясняване на \"Визия за България\". „Не виждаме смисъл от смяната на един или друг министър, защото това няма да промени работата им. Те работят в една объркана система, която няма бъдеще. Затова поискахме и предсрочни парламентарни избори“, обясни Димитър Данчев.", "date": "2018.09.13", "title": "Данчев в Белица: Визията представя развитието на страната след края на управлението \"Борисов\""}
{"url": "http://epicenter.bg/article/Volen-Siderov--Nadyavam-se--che-prezidentat-ne-iska-da-predizvika-pravitelstvena-kriza-/163379/2/48", "text": "Надявам се, че президентът не иска да предизвика правителствена криза, като бави указа за освобождаването на Младен Маринов. Това каза пред журналисти в парламента председателят на ПГ на „Обединени патриоти“ Волен Сидеров по повод отлагането на гласуването на министерските оставки, защото няма внесен президентски указ за освобождаването на Младен Маринов от поста главен секретар на МВР, предаде репортер на Агенция „Фокус“.  „По този начин да блокира желанието на парламентарното мнозинство да избере нови министри, това не би бил държавнически ход“, заяви той.  „Подписването на указа е необходимо, за да бъде предложен Младен Маринов за министър. Президентът би трябвало да излезе и да обясни какви са причините да не го подпише“, посочи Волен Сидеров. Попитан допуска ли умисъл в това, че президентът не подписва указа той коментира: „Със сигурност има умисъл, въпросът е какъв. Разбрах, че пътува, но това не би трябвало да му попречи. Не знам дали има други по-дълбочинни причини“.  „Другата седмица най-вероятно ще гласуваме министрите“, уточни Сидеров. „Президентът е забавил подписа, дали е заради пътуването му до Рига, вероятно то е много важно - ще стане ясно“, обясни председателят на ПГ на „Обединени патриоти“.  „Не вярвам този ход да доведе до правителствена криза и предсрочни избори. Самият президент каза, че не вижда условия за такова развитие на нещата. Смятам, че не цели това“, каза още той.  Сидеров коментира и ветото върху Административно-процесуалния кодекс (АПК).  „По принцип не трябва да има битка между институциите. С колегите от ГЕРБ бяхме готови да дадем път на ветото върху АПК. Да покажем, че тук няма битка между парламентарно мнозинство и президент“, заяви той. „Ветото като че ли е игра напук, не ми се ще да мисля, че е така. Ходовете на един президент трябва да бъдат много добре премислени“, каза още Волен Сидеров.  ", "date": "2018.09.13", "title": "Волен Сидеров: Надявам се, че президентът не иска да предизвика правителствена криза "}
{"url": "http://epicenter.bg/article/Hadzhidimovo-s-priziv-kam-BSP--Samo-vie-mozhete-da-varnete-detsata-ni-ot-chuzhbina/163380/2/0", "text": "Народни представители от ПГ на „БСП за България“ посетиха Хаджидимово, за да представят проекта „Визия за България“ и да обсъдят с местните хора наболели проблеми. „Направете така, че нашите деца да се върнат от чужбина. Само вие можете да ги върнете!“, обърнаха се присъстващите на срещата към депутатите от левицата.   „Промяната ще дойде, защото има много хора, които я искат. За нас няма съмнение, че управляващите си заминават. Ние сме дошли да говорим за бъдещето, а не за ГЕРБ - те са в миналото“, заяви народният представител Пенчо Милков. Според него трябва държавата да се ангажира с цялостна политика за региона.   „Във „Визия за България“ сме предприели мерки, с които да дадем тласък на земеделието и тютюнопроизводството. Стимулиране на младите фермери, ограничаване на субсидиите за големите производители, за да не се ощетяват по-малките. Скъсяване на веригата от производството до пазара, както и въвеждане на квота на български стоки в големите вериги магазини“, посочи Милков. Според него е необходимо честност и трудолюбие и младите хора ще се върнат в родината си.  Народният представител от левицата Петър Витанов засегна проблема с неравенството. Според него в България той е много изострен. „Тук има една много малка група хора с изключително високи доходи и една огромна маса бедни хора. Ние сме убедени, че можем да върнем държавата на мястото й – държава, която да регулира пазарите и да премахне тази пропаст между бедните и богатите“, каза още Витанов. Той коментира, че има много членове на ГЕРБ, които не са доволни от правителството на Борисов. Според него това е причината да се вдигат заплатите на администрацията. „Или гласуваш за ГЕРБ, или напускаш“, разясни подхода на управляващите той.  Народният представител от „БСП за България“ Цветан Топчиев е на мнение, че държавата се управлява еднолично и има авторитарен режим. „Поискахме миналата година преизчисление на пенсиите, управляващите отхвърлиха предложението. Раздадоха нерегламентирано и тайно милиони, но животът на хората не стана по-добър“, коментира той. Топчиев подчерта, че не се прави нищо за развитие на селските региони. „Еврокомисарят Мария Габриел не си е мръднала пръста един лев да има в Хаджидимово, въпреки че е от тук“, допълни той.  Председателят на БСП Хаджидимово Костадин Караянев заяви, че БСП тръгва с промяна и младите депутати от левицата са ясен пример за това. „Визия за България“ е съвсем нов модел за управление на държавата“, подчерта той. Като основен проблем посочи обезлюдяването на региона, заради ниски доходи и заминаването на младите хора в чужбина.", "date": "2018.09.13", "title": "Хаджидимово с призив към БСП: Само вие можете да върнете децата ни от чужбина"}
{"url": "http://epicenter.bg/article/Tasko-Ermenkov--Iskame-politika-ne-za-sledvashtiya-mandat--a-pone-za-sledvashtite-10-godini-/163381/2/0", "text": "„Искаме заедно да обсъдим какво трябва да се случи в страната ни в бъдеще. Не в следващия мандат, а в следващите 10 години“. Това заяви народният представител от ПГ на „БСП за България“ Таско Ерменков на среща с обществеността в Разлог за „Визия за България“. Той подчерта, че трябва да има ясни приоритети, които да бъдат следвани. „Днес държавата се руши и имаме все по-малко контрол в основните сектори – икономика, образование, здравеопазване“, заяви Таско Ерменков. .    „Във \"Визия за България\" сме си поставили за цел да се върнем към ценностите- родолюбие, българщина, запазване на българското“, заяви народният представител Кристина Сидорова. Тя подчерта, че левицата си поставя за цел изграждането на достойно и съвременно образование, грамотни и мотивирани ученици, възпитавани в любов към родината и запазване на българските ценности. „Най-важното е днес да кажем, че образованието трябва да е държавен приоритет и обект на изключителен контрол. Трябва да спрем и пренаписването на историята“, каза още тя.  Сидорова подчерта, че основен приоритет е също борбата с корупцията, която е обхванала цялото общество. „Не се страхувайте да ни давате сигнали. Като зам.-председател на комисията за борба с корупцията, поемам ангажимент да ги входирам и да бъдат придвижени“, каза на гражданите тя.    „България трябва отново да стане социалната държава, която искаме, а не самоуправство. Младите семейства не чувстват подкрепата на държавата и не могат да отглеждат спокойно децата си в България“- заяви народният представител от ПГ на \"БСП за България\" Виолета Желева. Според нея трябва да има стимулиране на работещите родители с данъчни облекчения за всяко дете, безплатни детски ясли и градини, намаляване на ДДС за детските храни. По въпроса за възрастните хора, тя каза, че Визията предвижда преизчисляване и актуализация на пенсиите, както и закон за тези хора.  Присъстващите на срещата граждани отправиха въпроси за борбата с корупцията, административните тежести, непрекъснато увеличаващата се ненужна администрация.  ", "date": "2018.09.13", "title": "Таско Ерменков: Искаме политика не за следващия мандат, а поне за следващите 10 години "}
{"url": "http://epicenter.bg/article/Parlamentat-preodolya-prezidentskoto-veto-varhu-APK/163383/2/0", "text": "Парламентът преодоля ветото на президента Румен Радев върху последните промени в Административнопроцесуалния кодекс (АПК), предаде репортер на Агенция „Фокус“. „За“ повторното приемане на последните промени в закона гласуваха 146 депутати, 69 бяха „против“. Така парламентът преодоля деветото вето на президента Радев. Промените в кодекса затрудняват достъпа на гражданите до правосъдие, тъй като се завишават значително съдебните такси, бе един от аргументите на държавния глава.   Промените бяха подкрепени от парламентарните групи на ГЕРБ, „Обединени патриоти“, ДПС и „Воля“. „Против“ промените и „за“ ветото гласуваха само депутатите от БСП. На 11 септември парламентарната правна комисия също отхвърли президентското вето. Държавният глава върна закона в парламента на 31 август. В мотивите си той обърна внимание, че въведените такси в касационното производство ограничават възможностите за пълноценна защита на гражданите и юридическите лица срещу незаконосъобразни актове на администрацията. Румен Радев обяви, че драстичното увеличение на таксите не съответства на икономическата ситуация и доходите в България. От БСП внесоха сигнал в Конституционния съд заради увеличението на таксите. Държавният глава оспорва общо 16 разпоредби от закона.  Ветото върху АПК е девето за президента, като до момента парламентът е подкрепил само едно от тях - върху Закона за приватизация и следприватизационен контрол. Държавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, както и върху Закона за банковата несъстоятелност.    Какво ще се случи, ако АПК бъде приет - решенията за правата на гражданите ще се вземат „на тъмно“, заяви в хода на дебатите лидерът на БСП Корнелия Нинова. „Обществото няма да има достатъчно информация, както и журналистите. Това е нарушаване на принципа за достъп до информация“, обяви тя. „С тези предложения се обръща досегашният принцип на правовата държава, на конституционния ред. Заседанията, в които гражданите защитават правата си, сега ще бъдат закрити, по изключение открити. А не обратното, както беше досега“, обясни Корнелия Нинова. „Увеличава се размерът на таксите, когато гражданите искат да защитят свое право“, изтъкна тя. „Не става въпрос за партийни интереси, а за принципи на конституционния ред“, коментира лидерът на БСП. „Много от гражданите няма да могат да защитят и да търсят правата си. Увеличението на таксите вероятно няма да е посилно за тези, които искат да обжалват отказ за социални помощи“, каза още Нинова.    ", "date": "2018.09.13", "title": "Парламентът преодоля президентското вето върху АПК. Високите съдебни такси остават"}
{"url": "http://epicenter.bg/article/Ninova--BSP-shte-vnese-zhalba-v-Konstitutsionniya-sad-sreshtu-poslednite-promeni-v-APK/163384/2/0", "text": "БСП ще внесе жалба в Конституционния съд срещу последните промени в Административно-процесуалния кодекс, предупреди лидерът на партията Корнелия Нинова още в хода на разискванията по ветото на президента Радев, свързано с промените в АПК. С гласуването си народните представители преодоляха деветото вето на Радев. Само депутатите от левицата подкрепиха държавния глава.   Какво ще се случи, ако АПК бъде приет - решенията за правата на гражданите ще се вземат „на тъмно“, каза в хода на дискусиите Нинова, цитирана от „Фокус“. Държавният глава върна промените в Административно-процесуалния кодекс (АПК), част от които предвиждат повишаване на съдебните такси.   „ “, обяви лидерът на социалистите.   „С тези предложения се обръща досегашният принцип на правовата държава, на конституционния ред.  . А не обратното, както беше досега“, обясни Корнелия Нинова. „Увеличава се размерът на таксите, когато гражданите искат да защитят свое право“, изтъкна тя.    коментира лидерът на БСП. „Много от гражданите няма да могат да защитят и да търсят правата си.  “, каза още Нинова.   . В деня, в който АПК бъде обнародван, я внасяме, заяви лидерът на БСП.   „ . Това е сериозен удар по правовата държава и сериозно посегателство върху държавността и основите ѝ заложени в Конституцията“, заяви лидерът на БСП.   „Вие залагате защитата на властимащите от правата на гражданите.  “, обяви Корнелия Нинова.   . Това заяви секретарят на ПГ на „БСП за България” Филип Попов от парламентарната трибуна, съобщиха от пресцентъра на НС на БСП. Той припомни, че  . „Не може да се поставя равенство между административно съдопроизводство и гражданското и въвеждането на пропорционални такси за тях”, заяви той.    допълни Попов. „Би следвало от трибуната на НС да защитим основните принципи в една правова и демократична държава по отношение на достъп до правосъдие, по отношение на върховенство на закона”, заяви Филип Попов.   Той припомни, че тези принципи са „очевидно и ясно нарушени” с текстовете, върху които президентът налага вето. „Всички текстове са предложени от управляващото мнозинство, което се опитва да узурпира цялата власт”, заключи Филип Попов.   Ще подкрепим повторното обсъждане на АПК, аргументите за президентското вето не са нещо ново. Това каза депутатът от ДПС Хамид Хамид в дебатите по президентското вето върху АПК, съобщи „Фокус“.   „Новото беше, че  “, коментира той. „Законопроектът е внесен на 1 юли 2017 година, за разлика от други законопроекти, по него се работи постоянно“, обясни Хамид Хамид.   „ “, заяви депутатът. „Не може да се каже, че няма чуваемост и се приемат само текстове на вносителите“, обяви Хамид Хамид.   „Аргументите, че гражданите нямат пари и не могат да водят дело са неоснователни“, посочи той и уточни, че в закона има текстове, които освобождават гражданите от такси при определени условия.    каза зам.-председателят на ПГ на БСП Крум Зарков.   „Не са пресилени предупрежденията, че посегателството върху АПК може да се разглежда като посегателство върху демократичното функциониране на държавата“, обяви той.   „ “, обясни Крум Зарков. „  и би имало обратните на търсените от вносителите последствия, ако приемем, че те са добросъвестни“, заяви депутатът от БСП.   „ . За някои от нещата може да се намери златната среда, други са концептуално сбъркани“, каза още Крум Зарков.    ", "date": "2018.09.13", "title": "Нинова: БСП ще внесе жалба в Конституционния съд срещу последните промени в АПК!"}
{"url": "http://epicenter.bg/article/Valentin-Radev--Na-6-septemvri-Iliya-Stoilov-e-napusnal-teritoriyata-na-Balgariya-/163385/2/0", "text": "Илия Стоилов няма забрана за напускане на страната. Това каза министърът на вътрешните работи в оставка Валентин Радев от трибуната на Народното събрание, предаде репортер на Агенция „Фокус“. Двамата заедно с главния прокурор Сотир Цацаров бяха поканени в парламента по повод изчезналия брат на депутата Георги Стоилов.  „На 10.11.2016 г. в ГДБОП е постъпил сигнал, че лицето Илия Стоилов е ръководител на организирана престъпна група за изнудване, рекет, побой. Установени са лица, които сплашват, изнудват и рекетират лица по поръчка на Стоилов. Спрямо членовете на групата и лидера ѝ са предприети съответните мерки. Образувано е досъдебно производство по повод организирана престъпна група на територията на Русе. В хода на работа са установени лица, потърпевши от групата, които са разпитани като свидетели“, обясни Радев.  По думите му при извършените процесуално-следствени действия са претърсени 15 адреса и са направени 6 обиска на лица. „Има 8 задържани лица. На 29 август 2018 г. е Илия Стоилов е с отменена мярка „задържане под стража“ в подписка и е освободен. На 6 септември Стоилов е напуснал територията на България, не е обявен за издирване и няма налагане за ограничения за напускане на страната“, обясни Радев.  Преди изслушването на Радев и Цацаров депутатите от БСП напуснаха пленарна зала.  „Няма какво да слушаме министър в оставка, той си я носи в джоба. Да слушаме някакви съждения по слухове - няма смисъл“, посочи секретарят на ПГ на „БСП за България“ Филип Попов.  По предложение на ГЕРБ прекъсването на работата на парламента за почивка беше отложено до приключване на изслушването на министъра в оставка Валентин Радев и главния прокурор Сотир Цацаров.  ", "date": "2018.09.13", "title": "Валентин Радев: На 6 септември Илия Стоилов е напуснал територията на България "}
{"url": "http://epicenter.bg/article/Tsatsarov--Na-29-avgust-Iliya-Stoilov-e-bil-osvoboden-s--quot-podpiska-quot--ot-sada-/163388/2/0", "text": "Към настоящия момент най-тежката мярка „задържане под стража“ спрямо Илия Стоилов не е изпълнена. От справката на МВР е видно, че е напуснал страната, разполагаме с конкретни данни за лекия автомобил, лицето, което го е придружавало и евентуалната цел на пътуването. Това каза от парламентарната трибуна главният прокурор Сотир Цацаров за случая с брата на депутата от БСП Георги Стоилов- Илия Стоилов, който беше арестуван при спецакция в Русе, предаде репортер на Агенция „Фокус“.  „На 21 август е внесен обвинителен акт в Специализирания наказателен съд. Защитниците на обвиняемия Стоилов и още един обвиняем подават молби за изменение на мерките за неотклонение“, посочи той. „Съдебното заседание се провежда на 29 август. Заседанието е открито. На него се явяват Стоилов и другият подсъдим, както и защитниците им. Правят искане за изменени на мярката за неотклонение“, обясни главният прокурор.  „С определение от 29 август Специализираният наказателен съд изменя мерките и на двамата от „задържане под стража“ в „подписка“, обяви Сотир Цацаров и уточни, че подсъдимите са били освободени от съда незабавно.  „Специализираната прокуратура е подала протест срещу определението на Специализирания наказателен съд. Протестът е разгледан на 11 септември на закрито заседание. Определението на съда е било отменено като неправилно и е постановена отново най-тежката мярка „задържане под стража“, каза още главният прокурор. Илия Стоилов обаче е напуснал страната на 6 септември, както стана ясно по-рано от думите на вътрешния министър в оставка Валентин Радев.  ", "date": "2018.09.13", "title": "Цацаров: На 29 август Илия Стоилов е бил освободен с \"подписка\" от съда "}
{"url": "http://epicenter.bg/article/Georg-Tuparev--Na-Letishte-Sofiya-e-balkanski-haos/163357/2/0", "text": "На летището в София е един балкански хаос. Това каза в предаването „Тази сутрин” по БТВ в Георг Тупарев по повод поредния гаф на аерогарата, след като не е бил проверен багажът на пътници от полет от Бейрут.   При друг случай, през март, самият Тупарев е ставал свидетел как пътници от полет на летище София не са били проверени. „Когато пристигат самолети извън Шенген, поставят тараби, които водят към паспортна проверка. Хората от самолета минават през коридора през тези тараби и слизат долу, където е паспортната проверка. В началото, когато летището беше открито, такива будки функционираха. Те много отдавна не работят”, посочи той.   Тупарев разказа и за пропуски при други случаи – например за турски полет, при който загражденията са били премахнати, след като пътниците са си тръгнали, но минути след това е излязла жена с инвалидна количка с придружител и с двама нейни роднини. „Придружителят не принадлежи към органите на сигурността, той няма право да завежда някой до паспортното”, подчерта Тупарев. След като случаят през март е придобил гласност, той е получил обаждания от загрижени служители на летището, които са заявили, че това не е първият такъв случай. „Казаха ми, че има нареждане, след като един самолет бъде проверен, полицаите да си вземат почивка. Това ще рече, че оставяме европейска граница без надзор”, заяви Георг Тупарев.  ", "date": "2018.09.13", "title": "Георг Тупарев: На Летище София е балкански хаос"}
{"url": "http://epicenter.bg/article/Rumen-Radev-shte-uchastva-v-sreshtata-na-darzhavnite-glavi-ot-grupata--Arayolush-/163358/2/0", "text": "Президентът Румен Радев ще участва в срещата на държавните глави от групата „Арайолуш“, която ще се проведе на 13 и 14 септември в столицата на Латвия, Рига, съобщиха от прессекретариата на държавния глава.   Групата „Арайолуш” обединява 14 президенти на държави-членки на ЕС – Португалия, Германия, Латвия, Финландия, Италия, Австрия, Полша, Унгария, Словения, Естония, Малта, България, Хърватия и Гърция. Държавният глава Румен Радев ще направи изказвания в рамките на форума и ще проведе двустранни срещи с федералния президент на Федерална република Германия Франк-Валтер Щайнмайер, с президента на Република Гърция Прокопис Павлопулос, с президента на Италианската република Серджо Матарела и с президента на Португалската република Марсело Ребело де Соуза.   В Рига президентът Румен Радев ще се срещне и с представители на българската общност в Латвия.    ", "date": "2018.09.13", "title": "Румен Радев ще участва в срещата на държавните глави от групата „Арайолуш“"}
{"url": "http://epicenter.bg/article/Parlamentat-glasuva-ostavkite-i-novite-ministri-bez-debat/163349/2/0", "text": "Трите оставки и номинираните от ГЕРБ за нови министри ще бъдат гласувани днес от Народното събрание, но без дебат, стана ясно при вчерашното гласуване в пленарна зала на седмичния дневен ред на Народното събрание, сред които двете точки липсваха. Това бе забелязано от БСП, която присъства в пълен състав в очакване на важния дебат.   На въпрос на социалистите каква е причината, шефката на НС Цвета Караянчева отговори, че предложението на Министерския съвет още не е постъпило в деловодството на НС. \"В дневния ред не присъстват промените в състава на правителството. Съвсем нормално е да започнем работа с една от най-важните точки\", заяви от трибуната вчера зам.-председателят на ПГ на \"БСП за България\" Драгомир Стойнев.   \"Колко коалиционни съвета трябва да се проведат, за да стане ясно дали ще има промени в МС или не? Забавянето е странно. То не бяха сини каски, зелени каски\", иронизира социалистът управляващата коалиция и попита \"дали, случайно премиерът Бойко Борисов не е размислил\".   \"Няма да избягате от дебата, защото ние сме готови за него\", предупреди депутатът от БСП и настоя точките да бъдат добавени, за да не се налагат всеки ден промени в дневния ред. Два часа по-късно стана ясно, че предложението на МС за оставките най-сетне е постъпило в парламента и ще влезе като точка втора в пленарна зала в четвъртък.   Миналата седмица лидерът на социалистите Корнелия Нинова обяви, че депутатите от БСП вече няма да идват на работа, а ще бъдат сред народа, защото този парламент и правителство са изчерпани. Тя уточни, че левицата ще бъде представлявана в пленарна зала само от 20 народни представители.   Премиерът Бойко Борисов пък поиска оставките заради трагедията край Своге на Николай Нанков, Ивайло Московски и Валентин Радев, а за постовете им номинира депутатката от ГЕРБ Петя Аврамова, зам.-икономическия министър Александър Манолев и главния секретар на МВР Младен Маринов.", "date": "2018.09.13", "title": "Парламентът гласува оставките и новите министри без дебат"}
{"url": "http://epicenter.bg/article/Koy-kak-shte-glasuva-dnes-v-parlamenta-za-ostavkite-na-trimata-ministri--VIDEO-/163361/2/0", "text": "Днес Народното събрание ще гласува оставките на министрите на вътрешните работа Валентин Радев, на транспорта Ивайло Московски и на регионалното развитие Николай Нанков. Веднага след това в пленарната зала предстои изборът и на техните наследници. Министерските кресла ще заемат Младен Маринов, Александър Манолев и Петя Аврамова. Вчера министерските оставки на Валентин Радев, Ивайло Московски и Николай Нанков бяха внесени в деловодството на парламента и предстои да бъдат гласувани в пленарна зала днес като втора точка от дневния ред. До оттеглянето на тримата ключови министри се стигна след трагедията на пътя в Своге, при която загинаха 17 души. Министър – председателят Бойко Борисов поиска и получи оставките на Валентин Радев, Ивайло Московски и Николай Нанков. Това предизвика трусове в управляващата коалиция, които завършиха със съгласието ГЕРБ да предложи нови имена за постовете на подалите оставка. И премиерът ги предложи. Днес след гласуването в пленарна зала сегашният главен секретар на МВР Младен Маринов може да се завърне във ведомството като министър на вътрешните работи. Регионалното министерство трябва да бъде оглавено от Петя Аврамова, която досега беше депутат от ГЕРБ, била е и заместник – кмет на Враца. За транспортен министър премиерът Бойко Борисов предложи сегашния зам.- министър на икономиката Александър Манолев. Ясно е, че коалиционните партньори - ГЕРБ и Патриотите, ще подкрепят оставките, а и новите министри. От БСП и ДПС обаче обявиха, че ще гласуват против. Засега неясен остава вотът на Воля, но независимо от него се очаква до края на днешния ден в кабинета да има трима нови министри.   Източник: Канал 3", "date": "2018.09.13", "title": "Кой как ще гласува днес в парламента за оставките на тримата министри (ВИДЕО)"}
{"url": "http://epicenter.bg/article/-Prof--Mihaylov--Kogato-ikonomicheskiyat-interes-vleze-v-bolnitsite--nakarnyava-interesite-na-patsienta/163362/2/0", "text": "„Здравеопазване, национална сигурност, образование и социална политика са основите на всяко едно общество. В България те са в отчайващо лошо състояние. По данни на социологически проучвания- българинът поставя на първо място проблема със здравето“.   Това заяви народният представител от ПГ на „БСП за България“ проф. Георги Михайлов на среща с жителите на Гоце Делчев за „Визия за България“. По думите му в България има над 2 млн. души, които живеят в труднодостъпни региони, което прави и оказването на спешна медицинска помощ също затруднено и за тях не се прави нищо.   Проф. Михайлов изтъкна, че 20 години управляващите са насочвали парите на хората за здраве към едни определени ръце. „Болниците не трябва да са търговски дружества, само с цел печалба. Навлезе ли икономическият интерес в здравеопазването, той накърнява интереса на пациентите. Затова  нашата основна теза е- да се прекрати съществуването на държавни и общински болници като търговски тружества, а те да бъдат регистрирани като лечебни заведения и като такива да получават държавни средства“, подчерта депутатът.  По думите му Визията залага на разпределение на обществените средства за зздравеопазване на регионален принцип. Той каза, че БСП в здравеопазването и в другите сфери от Визията си не предлага партийна програма, а дискусия, в която да се намери едно общо решение на проблемите на България, така че всички да живеем по-добре.      „Държавата не осигурява сигурността на всички свои граждани. Тенденцията за нарастване на престъпността в последните години се оказа устойчива“, заяви депутатът от ПГ на левицата Иван Иванов. Той подчерта, че дори и главният прокурор е признал това, въпреки отчетите на МВР. „Имаме нужда от цялостна промяна на модела на работа на системата на МВР, създадена от Цветанов-Бъчварова-Радев. Ако и следващият вътрешен министър продължава така, ще се стигне до фалит на министерството“, коментира той. Според него поради случващите се политически безобрания трябва да се направят промени в МВР, но не от външна частна фирма както искат управляващите, а от самите служители и специалисти  в системата. „Средствата, които се харчат в системата на сигурността трябва да бъдат насочени към реално извършващи службата, които рискуват живота си и за подобряване на материалната база.      „Демографската катастрофа в България се дължи на няколко фактора – младите хора напускат Бълграия, висока е смъртността в страната, ниска е  продължителността на живота. Решението на този проблем минава през икономиката – имат ли хората работа, развива ли се икономиката, вярват ли в държавата, младите хора ще останат тук и ще раждат деца, и ще има пари за основните, важни за обществото сфери“, заяви народният представител Георги Гьоков.  Той обясни, че в момента управляващите решават един сериозен проблем на иконокимата – липсата на работна ръка- с  улесняване на вноса на кадри. Според него решението на този проблем е съвсем друго – да не се допуска да има млади хора без образование и квалификация; да се възстанови средното образование, да се подобри обучението на възрастните, да се отговори на процеса за цифровизация на труда.         „Държавата трябва да се върне в икономиката – ограничаване на приватизационните и концесионните сделки, държавните предтоиятия да влязат в пазарната икономика и да са конкурентоспособни“, заяви депутатът от региона Богдан Боцев. Той обясни, че в своята Визия левицата предлага като мярка за регионите- въвеждане на индустриалните зони във всеки от тях според спецификата им.   Присъстващите на продължилата близо 3 часа дискусия граждани поставиха пред представителите на левицата проблеми, свързани с липсата на работна ръка, демографската криза, ниските доходи на хората, закриване на СПИ-тата, ескалацията на битовата престъпност и задържането на младите квалифицирани лекари в България .", "date": "2018.09.13", "title": "  Проф. Михайлов: Когато икономическият интерес влезе в болниците,  накърнява интересите на пациента"}
{"url": "http://epicenter.bg/article/Yordan-Mladenov---Viziya-za-Balgariya--dava-restart-na-ikonomikata-i-modela-na-upravlenie-na-stranata/163363/2/0", "text": "„Визия за България“ дава рестарт на икономиката и модела на управление на страната като цяло. За всички ни е ясно, че в последните години, в страната не се случва нищо добро. Изправени сме пред демографска катастрофа, доходите на хората са ниски, а повишенията на заплати и пенсии се случват след като цените вече са завишени. Затова с предложенията във Визията ние поставихме началото на промяната“.   Това каза народният представител от ПГ на „БСП за България“ Йордан Младенов в Гърмен. Той, заедно със своите колеги от ПГ на „БСП за България“- народните представители Николай Бошкилов, Нона Йотова, Георги Стоилов и Денчо Бояджиев, се срещна с читалищни дейци и жители на общ. Гърмен, обл. Благоевград. Народният представител добави, че  преди всичко, за да се почувства промяната, трябва да се започне с реалното увеличаване на доходите на хората.    „ В този документ поставяме акцент и върху качественото образование и достъпно здравеопазване, и развитието на икономиката и земеделието, не само в големите градове, а в цялата страна. Всички искаме здравните заведения да не бъдат частни дружества затова сме предложили конкретни мерки за промяна на този модел“, каза още Младенов. Той добави, че е важно  и всички ученици да получават еднакво и добро образование и попита- как иначе училището в Гърмен ще се съпостави с някое от Благоевград. „Но за да задържим хората тук и те да живеят добре, ни трябва и работеща икономика, защото в момента най-големите инвеститори в страната ни са нашите роднини, живеещи и работещи в чужбина“, коментира Йордан Младенов.    Николай Бошкилов към жителите на Гърмен: Вашите предложения ще оформят крайния вариант на „Визия за България“   „ Дошли сме да чуем и вашето мнение за Визията. Чакаме вашите предложения, ще се съобразим с тях, защото те ще оформят крайния вариант на документа“. Това каза народният представител Николай Бошкилов. Той заяви, че  правителството на Борисов си отива и БСП трябва да има готовност да представи пред хората своето виждане за това, което трябва да се случи в страната при едно бъдещо управление. „Тук сме и за да чуем- какво е нужно не само на вас, но и на населеното място, за да разберем- дали се намираме на правилния път или грешим“, каза още народният представител.        „ Визия за България“ е проект, който е продължение на нашата работа като народни представители“. Това каза народният представител Георги Стоилов. Той добави, че по време на срещите с гражданите, още в предизборната кампания, преди година и половина, народните представители са започнали да трупат идеи за разработването на такъв документ. „Хубаво е, че хората сами идваха при нас с предложенията и  проблемите си, защото така ще успеем да усъвършенстваме проекта на Визията. „Затова сме сред вас, за да чуем проблемите на жителите на Гърмен, да я  развием и допълним, за да може да заработи“, каза още Георги Стоилов.       „ Проблемите и недъзите в социалната сфера нямат решение и до този момент, въпреки всичките опити за реформа през годините.  Затова се намираме в ситуация на демографска катастрофа, за която ние, социалистите, предупреждаваме от години“. Това каза народният представител Денчо Бояджиев. Той коментира, че децата напускат малките градове, заедно със своите родители, а младите хора отиват да учат в големия град или в чужбина и не се връщат. „Трябва да променим всичко това, да осигурим поминък на хората в родните им места, за да живеят и там“, каза още народният представител.    Той добави, че липсата на достатъчно икономика, която да дава условия за нормален живот на хората, трябва да бъде преодоляна. Бояджиев каза още, че това ще стане с привличането на бизнеса в малките населени места, но след като първо се ограничи административната тежест за него и се създадат добри условия за предприемачите на централно ниво. „Проблемите в малките населени места са едни и същи и нерешени вече с години, затова това няма да е единствената ни среща, защото обратната връзка  и решението на проблемите за нас са много важни“, каза още Денчо Бояджиев.   ", "date": "2018.09.13", "title": "Йордан Младенов: „Визия за България“ дава рестарт на икономиката и модела на управление на страната"}
{"url": "http://epicenter.bg/article/Prof--Ivo-Petrov--V-momenta-ne-patsienat--a-parite-sa-aktsent-v-nasheto-zdraveopazvane/163365/2/0", "text": "В момента не пациентът, а парите са акцент в нашето здравеопазване. Подобно нещо трябва да се промени. Трябва да се затворят течовете и да има повече пари в здравеопазването, тъй като сега най-ощетени са социално слабите. Това каза в сутрешния блок на Нова телевизия проф. Иво Петров, кардиолог. Трябва фонд, който да въвежда новите методики. В момента плаща пациентът, което не е правилно. Българинът като пациент доплаща най-много за лечение. Това трябва да се премахне, заяви той и добави, че НЗОК и допълнителното здравно осигуряване са тези, които трябва да покрият разходите.   ,,Защо в България има толкова много болници, а повечето излизат да се лекуват в чужбина? Защото тези болници са неефикасни. Има нужда от редуциране на тези болници и да се повиши ефикасността. Трябват съвременни модели, както е в Европа’’, посочи още Петров. „Беше крайно време системата да се промени. Един от най-позитивните моменти, който стана ясен на срещата вчера, е, че министерството открито призна това, което всички знаем – средствата за здравеопазване са недостатъчни”, коментира проф. Иво Петров, национален консултант по кардиология. „С около 10 пъти по-малко пари на глава от населението спрямо средното европейско ниво, постигаме един не лош резултат. Системата има нужда от още малко подкрепа. Трябва да се затворят течовете и трябва да има допълнително пари в здравеопазването, но не хаотично и безпринципно, както е в момента”, коментира още проф. Петров. „Има много недоволство от сега съществуващата система и от нерегламентираните плащания.  За мен обаче е притеснителна думата „застраховател”. Застраховател е различно от осигурител”, заяви Иван Маджаров, председател на БЛС. По думите му обаче остават въпросите със скъпите онколекарства, например, както и с другото скъпоструващо лечение, както и кой определя цената им. „При многото проблеми, които има в момента, е достатъчно 2 да решим, но не и да правим грешна стъпка”, коментира д-р Маджаров. „Адмирирам министерството – не тръгна да прави силово закон, а преговаря с всички участници в системата”.   „Българинът като пациент доплаща най-много”, заяви още проф. Петров. „Почти 90% от заплатените случаи от НЗОК са в рамките на 700 лева”, заяви д-р Маджаров.       ,,Застрахователят е нещо различно от осигурителя. Това са два модела, при което липсва договаряне със съсловни организации. Когато фонда го оставяме да решава какво да прави - това е притеснителното’’, обясни по темата председателят на Българския лекарски съюз д-р Иван Маджаров. ,,Трябва да се разбере какво правим с онколекарствата, със скъпото лечение. Затова доплащането трябва да е регламентирано, сега е нерегламентирано. Моделът трябва да е такъв, за да е в услуга на обществото’’, каза той. ,,Проблемът не е в пътеките, а в онколечението и плащането на пациентите в чужбина. Преди да правим промени по приходите, трябва контролът да се повиши’’, завърши Иван Маджаров.    ", "date": "2018.09.13", "title": "Проф. Иво Петров: В момента не пациентът, а парите са акцент в нашето здравеопазване"}
{"url": "http://epicenter.bg/article/1084-uchilishta-sa-zakriti-za-17-godini/163390/2/0", "text": "Учениците у нас са намалели с над 260 000 във всички випуски, а заради демографската криза през последните 17 години закритите школа са 1084. През учебната 2000/2001 година образователните институции са били 3497, докато през 2017/2018 г. те вече са 2413, пише вестник \"Монитор\".  Това означава, че близо една трета от школа са затворили завинаги врати, а класните им стаи тънат в разруха.  Повечето от тях са основни, най-малък е броят на закритите гимназии. Въпреки негативната тенденция през последните 17 г. се наблюдава лек ръст на средните училища. Те са се увеличили с 20. Пик в закриването на училища бележи 2008 г.  Тогава през юни 325 школа изпращат последните си ученици, а коридорите им никога повече няма да чуят детски глас. Най-много закрити учебни заведения у нас има в Южна Централна България, където попадат областите Пловдив, Кърджали, Пазарджик, Смолян и Хасково.   \"От времето на Възраждането до времето на социализма училищата по цяла България се увеличават и България става най-грамотната нация на Балканите. Сега тенденцията е обратната. Образованието и науката са в състояние на разпад\", коментира новината във фейсбук философът Васил Проданов.    ", "date": "2018.09.13", "title": "1084 училища са закрити за 17 години"}
{"url": "http://epicenter.bg/article/Karadaya-Neka-parvo-razberem-zashto-nyama-prezidentski-ukaz-za-Mladen-Marinov-i-togava-da-pravim-izvodi/163391/2/48", "text": "Нека първо да се запознаем с фактологията за липса на президентски указ за освобождаването на Младен Маринов и тогава да си правим изводите. Това каза пред журналисти в Народното събрание председателят на ПГ на ДПС Мустафа Карадайъ, предаде репортер на Агенция „Фокус“.  На въпрос дали вижда умисъл в действията на президента Румен Радев, който не подписа указа за освобождаване на Младен Маринов от поста главен секретар на МВР, Карадайъ отговори:  „Във въпроса Ви се съдържа теза, но нека по-скоро да видим каква е фактологията и тогава да коментираме. Вчера в Народното събрание не беше постъпило такова искане, не знам кога уведомлението е постъпило в президентството. Бих препоръчал да се запознаем с фактическата картина и тогава да правим изводите.“  Председателят на ДПС посочи, че според него отношенията между институциите не са на необходимото ниво.  „Държавата и обществото имат нужда от координация между институциите. За съжаление, наблюдаваме обратен процес“, посочи той.  Карадайъ обясни, че оценката на ДПС за управлението е дадена още от самото начало.  „Формулата на това управление е грешна и това управление нищо добро не може да роди за нашето общество“, коментира той.  На въпрос как ще коментира твърденията, че Ахмед Доган е придобил 70% от ТЕЦ „Варна“, той отговори: „Търговският регистър е публичен и всички ние се информираме от тях. Г-н Доган вече почти 6 години не се занимава с актуалната политика, а всеки български гражданин е свободен да се занимава с икономическа и търговска дейност.“  ", "date": "2018.09.13", "title": "Карадайъ:Нека първо разберем защо няма президентски указ за Младен Маринов и тогава да правим изводи"}
{"url": "http://epicenter.bg/article/Yavor-Bozhankov--Iskame-v-Shengen--a-chuzhdentsi-vlizat-v-Balgariya-bez-granichen-kontrol-/163420/2/0", "text": "„Като страна, която иска да влезе в Шенген, Валентин Радев трябва да отговори на въпроса: как за пореден път чужденци влизат в България без граничен контрол?“, заяви зам.-председателят на ПГ на „БСП за България“  от парламентарната трибуна.  „Да отговори и дали е имало подслушване на европейски политици по време на Председателството“, призова той. Според него управляващите се опитват да отклонят вниманието от оставките на министрите. „Това, че ГЕРБ и институциите не могат да си вършат работата, си е тяхна вина, не е на гражданите“, подчерта Стойнев.   „Тъй като управляващите са много притеснени и загрижени за слухове, ние също сме притеснени от слухове в обществото. Затова предлагаме да бъде извикан председателят на КПКОНПИ, за да разясни купил ли е премиерът Бойко Борисов къща в Барселона на любовницата си или не. Защото такива слухове има в публичното пространство“, заяви депутатът от „БСП за България“   от парламентарната трибуна. Той подчерта, че управляващите принизяват Народното събрание до това ниво - да бъде предизвикано гласуване на база слухове.  „След като управляващите искат да сменят темата и да изслушваме министри и главен прокурор, тогава нека да ни информират за всички случаи на обвиняеми и осъдени, напуснали държавата, укривайки се от правосъдието“, призова зам.-председателят на ПГ на „БСП за България“  . „Нека да поканим и министър Московски за влезлите граждани от Ливан на летище „София“, тъй като вчера МВР заявиха, че вината и пропуските са в летище „София“, а не в Гранична полиция“, подчерта той.", "date": "2018.09.13", "title": "Драго Стойнев: Искаме в Шенген, а чужденци влизат в България без граничен контрол! "}
{"url": "http://epicenter.bg/article/BSP-obsadi--quot-Viziya-za-Balgariya-quot--s-voenni-ot-zapasa-i-rezerva/163422/2/0", "text": "„Визия за България” е отворен документ, с който ще запознаем всички български граждани. В края на годината този стратегически документ за бъдещето на страната ще бъде изготвен в завършен вид.” Това заяви Атанас Зафиров, член на НС на БСП на среща с Клуб „Тил” към Съюза на офицерите и сержантите от запаса и резерва.   На нея присъстваха и народните представители Петър Витанов, ген. Кольо Милев, както и експерти от НС на партията.   Зафиров запозна присъстващите с основните стълбове на визионерския документ на левицата. Наблегна на крайната необходимост от повишение на доходите, стабилизиране на икономиката, здравеопазването, което да е насочено към хората и доброто образование. Пред събралите се председателят на клуба полковник о. з. Иван Йорданов беше категоричен, че военните от запаса не може да гледат безучастно катастрофата, в която се намира страната. Той добави, че в демографски план България ще трябва да възстановява прираста си поне още 100 години, за да върне баланса от преди 1990 година.   „За сектор „Отбрана” сме се фокусирали на два основни принципа. Първият е, че отбраната е неизменен елемент от сигурността на страната. Затова всяка инвестиция за отбрана е инвестиция и за сигурността на гражданите. Вторият елемент е – човекът. Той е в основата и центъра на въоръжените сили. Каквато и модернизация на армията не може да се прави без хората. Затова предвиждаме мерки за стимулиране на служителите в армията и връщане на авторитета на професията „войник”. Това заяви на срещата народният представител от ПГ на „БСП за България” Петър Витанов. Военните от запаса се ангажираха да предадат писмено предложенията си за допълнения на „Визия за България”.  ", "date": "2018.09.13", "title": "БСП обсъди \"Визия за България\" с военни от запаса и резерва"}
{"url": "http://epicenter.bg/article/Siderov-za-atakata-sreshtu-Manolev--Kragat--quot-Kapital-quot--nyama-ministri-i-mnogo-go-e-yad/163423/2/0", "text": "Акцията срещу Александър Манолев е дело на \"прикритата опозиция\" и кръга \"Капитал\", защото те нямат министри в кабинета на ГЕРБ като преди. Така тълкува събитията с оттеглянето на номинирания за транспортен министър лидерът на \"Атака\" и председател на парламентарната група на ОП Волен Сидеров, цитиран от \"Канал 3\". Коментара си той направи в кулоарите на Народното събрание веднага след изявлението на номинирания за министър.  \"ГЕРБ плащат данък \"опозиция\", защото всичко това е организирано от кръгове, които са по-прикритата опозиция. Този удар идва от кръга \"Капитал\".  Това са бизнес и политически формации, които навремето сложиха министри. Нека не забравяме, че този кръг сложи Трайчо Трайков, Росен Плевнелиев, Симеон Дянков. Това бяха министрите на \"Капитал\". Сега кръгът \"Капитал\" няма министри и много го е яд!\", заключи Сидеров. \"И затова атакува тези, които може да атакува\", тълкува събитията той.  Според него и сега, и друг път ГЕРБ отговарят на тези атаки, като лесно оттеглят хората си от постове.  \"Това е едно поемане на отговорност, аз лично смятам, че това е правилният начин, но, тъй или иначе, решението го взема Борисов\", заяви Волен Сидеров. Той уточни, че квотата е на ГЕРБ и не вижда основание ОП да имат претенции, както към това решение на премиера да се оттегли Манолев, така и към вакантното място в министерството.  \"Познавайки Борисов, той със сигурност е решил Манолев да се оттегли, за да няма никаква сянка на съмнение, че той е човек, който ще трябва да се оправдава. ГЕРБ ще предложат кой да замести Манолев. Не се променя квотата, не виждам основание да търсим квотни рокади\", категоричен е лидерът на групата на Обединените патриоти в НС. По повод обстоятелствата от биографията на Манолев за бизнеси и свързаности в миналото, Сидеров смята, че това е \"предмет на мемоари\", защото е важно, когато е бил на постове във властта, тогава да няма обвързаности, а не преди това.  \"Наистина има една доста концентрирана атака, защото, на когото се сетим могат да се извадят от преди 15-20 години неща, които така да се навържат, че този човек да изглежда лош.  Нито ни е работа да гледаме кои фирми с кого са били свързани, гледа се обикновено съдебно чисто минало или не, обвързаности сега, откакто той е бил два пъти зам.-министър, има ли участия във фирми. Всичко друго трябва да бъде предмет на мемоари\", коментира лидерът на \"Атака\".  ", "date": "2018.09.13", "title": "Сидеров за атаката срещу Манолев: Кръгът \"Капитал\" няма министри и много го е яд"}
{"url": "http://epicenter.bg/article/Video-razkriva-kak-shefovete-na--quot-Gugal-quot--gorchivo-sazhalyavat-zaradi-izbiraneto-na-Tramp/163360/7/0", "text": "Крайнодесният американски уебсайт \"Брайтбарт\" разпространи видео, в което се вижда как няколко от ръководителите и служителите на \"Гугъл\" изразяват горчиви съжаления заради избирането на Доналд Тръмп за президент през 2016 г., предаде Франс прес. В продължаващото повече от час видео се вижда как на голям екран зад подиум е изписана абревиатурата \"TGIF\" (Thank God It's Friday (Благодаря ти, Боже, че е петък), с която се обозначават ежеседмичните срещи между ръководството и служителите на \"Гугъл\". На екрана пише и \"ноември 2016 г.\", когато Тръмп бе избран за президент. Сергей Брин, съосновател на \"Гугъл\" и настоящ президент на компанията майка \"Алфабет\", казва на микрофона \"знам, че може би това не е най-щастливият (петък), който сме имали\". \"Много хора тук са доста ядосани и тъжни заради изборите\", продължава той с мрачно изражение и добавя, че изходът от вота \"противоречи на много от ценностите\" на \"Гугъл\". В това видео, което е било предназначено за вътрешно ползване, Брин и други началници, но също така и служители, изразяват дълбоко разочарование, включително финансовата директорка Рут Порат, която едва не се разплаква. Това видео бе публикувано в момент, когато президентът Тръмп и републикански конгресмени обвиняват \"Гугъл\", \"Фейсбук\" и \"Туитър\", че заглушават консервативните гласове в платформите си и дават преимущество на мненията на прогресистите. Тръмп дори обвини компанията, че подправя резултатите в търсачката си.  ", "date": "2018.09.13", "title": "Видео разкрива как шефовете на \"Гугъл\" горчиво съжаляват заради избирането на Тръмп"}
{"url": "http://epicenter.bg/article/Savetat-na-ES-udalzhi-s-oshte-6-mesetsa-sanktsiite-sreshtu-Rusiya/163378/7/0", "text": "Съветът на ЕС удължи с още 6 месеца санкциите срещу Русия заради действия, които заплашват териториалната цялост, суверенитета и независимостта на Украйна. Мярката е в сила до 15 март догодина, съобщи БНР.  Действията включват замразяване на авоари и ограничения на движение на хора, като засягат 155 души и 44 дружества.  ", "date": "2018.09.13", "title": "Съветът на ЕС удължи с още 6 месеца санкциите срещу Русия"}
{"url": "http://epicenter.bg/article/Polsha-shte-blokira-eventualni-sanktsii-sreshtu-Ungariya-/163382/7/0", "text": "Полското правителство даде ясно да се разбере, че ще блокира всякакви опити за налагане на санкции на Унгария от Европейския съюз, който обвинява Унгария в „нарушаване на ключовите европейски ценности“, „нарушаване на върховенството на закона“, „отстъпление от демокрацията“ и много други, предават Reuters и Агенция \"Фокус\".  „Всяка страна има суверенно право да прави вътрешните реформи, които смята за правилни“, заявиха от Министерството на външните работи на Полша чрез съобщение в сряда.  „Действията, насочени срещу страните-членки ще доведат само до задълбочаване на разделението в Съюза и още по-голямо намаляване на доверието на гражданите в европейските институции,“ се подчертава в съобщението.  Агенцията припомня, че в сряда Европейският парламент гласува да се възбуди санкционна процедура срещу Будапеща за несъобразяване с „демократическите норми“, „гражданските права“ и за „корупция“.  „Ройтерс“ отбелязва още, че унгарския премиер е водач на опозицията срещу германския канцлер Ангела Меркел и другите, които желаят да вкарат още мюсюлманско население в Европа.  ", "date": "2018.09.13", "title": "Полша ще блокира евентуални санкции срещу Унгария "}
{"url": "http://epicenter.bg/article/Amerika-treperi--Uragan-vdigna-25-metrovi-valni--2-miliona-se-evakuirat--VIDEO--/163387/7/0", "text": "Жителите на източното американско крайбрежие спешно да се евакуират, призоваха властите преди очаквания страховит ураган \"Флорънс\", който се очаква да удари района тази вечер, предава Канал 3.  Въпреки, че късно в сряда от 4-та, ураганът отслабна до 3-та степен, той продължава да е изключително опасен с ветрове, достигащи до 200 км/ч. По крайбрежието вълните достигат до 25 метра височина. Магазините останаха празни, купуват се хранителни продукти и матерали за изграждане на диги. По бензиностанциите се извиха опашки.  \"Тук всичко е на приключване. Няма мляко, хляб, нищо! Бензинът също, добре че току що успях и аз да заредя\", сподели местен жител.  \"Имаме нещо изключително мощно, което ще се изправи пред нас. И то идва бързо. Този ураган ще бъде един от най-мощните, които е виждало Източното крайбрежие и дори страната. Но ви уверявам, готови сме за него!”, гарантира президентът Доналд Тръмп.  До момента милион и 700 хиляди души са евакуирани от щатите Южна и Северна Каролина и Вирджиния. Като превантивна мярка в съседния Джорджия беше обявено извънредно положение, след което същото сториха и в Каролина - Северна и Южна, Вирджиния, Мериленд и Вашингтон. Според някои специалисти, бурята ще бъде невиждана до сега за някои от тези райони.  ", "date": "2018.09.13", "title": "Америка трепери: Ураган вдигна 25-метрови вълни, 2 милиона се евакуират (ВИДЕО) "}
{"url": "http://epicenter.bg/article/Pentagonat-predupredi--che-Rusiya-shte-nosi-otgovornost-za-humanitarnata-kriza-v-Idlib-/163389/7/0", "text": "Министерството на отбраната на САЩ предупреди, че Русия ще носи отговорността за хуманитарната криза в Идлиб, ако подкрепяните от Москва сирийски правителствени сили атакуват северозападната сирийска провинция, пише вестник The New York Times, цитиран от Агенция \"Фокус\".  Ерик Пахън, говорителят на Пентагона, заяви, че САЩ и техните съюзници са загрижени за ужасните последствия, ако сирийският президент Башар Асад, с подкрепата на Русия и Иран, започне офанзива срещу Идлиб, последният бастион на въоръжената опозиция в Сирия.  Правителствената армия е съсредоточила сили в близост до региона, а руските и сирийските ВВС нанасят масирани въздушни удари по Идлиб от няколко седмици.  По думите на Пахън, САЩ поставят под въпрос и присъствието на голям брой руски военни кораби в Средиземно море по сирийското крайбрежие.  ", "date": "2018.09.13", "title": "Пентагонът предупреди, че Русия ще носи отговорност за хуманитарната криза в Идлиб "}
{"url": "http://epicenter.bg/article/Erdogan-razporedi--Sdelkite-s-nedvizhimi-imoti---samo-v-turski-liri-/163405/7/51", "text": "Президентът на Турция Реджеп Тайип Ердоган разпореди с указ сделките, засягащи недвижими имоти, да бъдат сключвани само в турски лири, предаде БГНЕС.  В решението, публикувано в турския държавен вестник, Ердоган постанови, че вече няма да бъдат разрешавани договорите за продажба, отдаване под наем и лизинг на имоти в или индексирани в чуждестранна валута.  Сегашните споразумения в чуждестранна валута трябва да бъдат променени в рамките на 30 дни, гласи документът.  Договорите за наем и продажба често се извършват в чуждестранни валути в сектора на търговията на дребно, както и от чужденци, живеещи в Турция.  Може да има изключения, за които решенията ще бъдат на министерството на финансите, ръководено от юли от зетя на Ердоган и бивш министър на енергетиката, Берат Албайрак.  Този ход идва след драстичното падане на лирата спрямо щатския долар миналия месец по време на една от най-острите дипломатически разправии между съюзниците от НАТО Вашингтон и Анкара.  САЩ наложиха санкции на двама турски министри за задържането на американски пастор и президентът Доналд Тръм удвои митата за стомана и алуминий за Турция.  Турската валута загуби близо една четвърт от стойността си спрямо долара през август.  Експерти изразяват опасения за състоянието на турската икономика и прогнозират настъпването на рецесия. Освен това има тревога за паричната политика на президента, доколкото Ердоган твърдо се противопоставя на повишаване на лихвените проценти като „майка и баща на всички злини“.  Ердоган е убеден, че високите лихвени проценти са еквивалент на висока инфлация. Въпреки това инфлацията в Турция продължава да расте и през август достигна 18%.  ", "date": "2018.09.13", "title": "Ердоган разпореди: Сделките с недвижими имоти - само в турски лири "}
{"url": "http://epicenter.bg/article/Brizhit-Makron-uchastva-vav-frenski-televizionen-serial--quot-Sablekalni-quot-/163407/7/0", "text": "Съпругата на френския президент Еманюел Макрон - Брижит, е поканена да участва в телевизионен минисериал, предаде Франс прес, цитирана от Новини.бг.  Тя ще се появи в епизод на сериала \"Съблекални\", който ще бъде излъчен в събота. Действието в сериала се разиграва в спортен клуб за хора в неравностойно положение. Сега тече осмия му сезон. В епизода в събота госпожа Макрон ще играе самата себе си.  \"Научихме, че госпожа Макрон е голям фен на сериала. И тъй като тя го харесва, я попитахме дали иска да участва в него\", разказва Ада Абдели, автор на сериала и един от актьорите в него. Сега по френската телевизия тече осмия му сезон.  В епизода, който ще бъде излъчен в събота в 20,40 ч., Брижит Макрон ще влезе в съблекалните на плувци и ще разговаря с тях. Тя ще бъде с небесно син костюм. Със същия тя беше облечена, когато Еманюел Макрон встъпи официално в длъжност през май 2017 г.  Първата дама на Франция сподели, че се страхува страшно много от резултата от изявата си. В миналото тя е била преподавателка по литература и е водила театрален кръжок в гимназията, в която е учил Макрон. Той се влюбил в нея по време на репетиции за училищна пиеса.  Самият Макрон се появи за кратко в документалния филм \"Преходът\", посветен на събитията във Франция през 1968 г. и режисиран от Ромен Гупил и бившия европейски депутат Даниел Кон-Бендит. Той бе представен извън конкурсната програма на кинофестивала в Кан. ", "date": "2018.09.13", "title": "Брижит Макрон участва във френски телевизионен сериал \"Съблекални\""}
{"url": "http://epicenter.bg/article/-quot-Ubiytsite-quot--na-Skripal-progovoriha--Nie-sme-obiknoveni-hora--zanimavame-se-s-biznes--VIDEO--/163411/7/97", "text": "Обвинените от властите в Лондон в опита за отравяне на бившия шпионин Сергей Скрипал и дъщеря му Юлия - Александър Петров и Руслан Боширов, дадоха ексклузивно интервю за главния редактор на RT Маргарита Симонян. Двамата съобщиха, че са пътували до британския град Солсбъри като туристи. Решили се да говорят публично, след като вчера президентът Владимир Путин съобщи, че двамата са цивилни граждани, около тях \"няма нищо криминално\" и ги призова да се появят пред медиите.  Петров и Боширов се свързали със Симонян по телефона. Двамата категорично отхвърлиха твърденията, че са служители на руското военно разузнаване - ГРУ, всъщност се занимавали с бизнес, били предприемачи от средна ръка.  \"Просто ако днес разкажем за нашия бизнес, ще пострадат хора, с които работим. Накратко - става въпрос за фитнес-индустрия, всичко, което се отнася до хранителни добавки, свързани със спорта - витамини, микроелементи, протеин и т.н.\", заяви Петров.  Маргарита Симонян съобщи, че Петров и Боширов са отговорили на всичките ѝ въпроси. Двамата показали паспортите си и разказали за работата, с която си вадят хляба. Според Симонян те са непублични хора и се опасяват, че медийният интерес може да се отрази на семействата и близките им.  Двамата обясниха, че са посетили Солсбъри като туристи:  \"Приятели отдавна ни съветваха да посетим този прекрасен град\", разказва Петров. Според Боширов, Солсбъри е туристически град с прочута катедрала.  \"От самото начало планирахме да посетим Лондон и да разгледаме и Солсбъри\", поясни Петров.  Двамата отричат и да са носили в багажа си флакон от парфюм Nina Ricci, в който, както твърдят британските следователи, е било сложено отровното вещество Новичок.  \"Нормални мъже да носят със себе си женски парфюм - не е ли глупаво? Когато минаваш през митницата, проверяват всичко. Ако носехме нещо такова, нали щяха да ни попитат какво търси в мъжки багаж женски парфюм\", казва Боширов.  На забележката на Маргарита Симонян в началото на разговора, че изглеждат напрегнати, двамата отговарят: \"А как да изглеждат хора, чийто живот за един ден се преобръща с краката нагоре?\"  Александър Петров и Руслан Боширов потвърдиха самоличностите си, както и че на разпространеното от Лондон видео са самите те. Двамата разказаха и за тридневната си екскурзия на Острова.  Симонян пита дали по времето, в което са били в Солсбъри, двамата са били близо до дома на Скрипал.  \"Може и да сме минали край него, ако знаехме къде се намира\", казва Петров.  \"Възможно е да сме, може и да не сме. До момента, в който не започна този кошмар около нас, въобще не бях чувал тази фамилия, не знаех нищо за тях\", разказва Боширов.  Двамата споделят, че когато са били в Солсбъри на 3 март, градът е бил засипан със сняг.  \"Пристигнахме там на 3 март — опитахме се да се разходим из града. Но тъй като всичко беше затрупано със сняг, останахме там само половин час\", разказва Петров.  Градът беше блокиран от сняг, продължава Боширов.  \"Нито една от снимките (разпространени от властите в Лондон, бел. ред.), не показва, че градът беше затрупан. Беше невъзможно да се ходи пеша, измокрихме се до колене\", спомня си той.  \"Естествено, искахме да посетим Стоунхендж, катедралата, но не успяхме, тъй като градът беше в снежен капан. Измокрихме се, върнахме се на гарата и с най-скорошната електричка тръгнахме обратно. Около 40 минути прекарахме в кафенето на гарата\", добавя Петров.   ", "date": "2018.09.13", "title": "\"Убийците\" на Скрипал проговориха: Ние сме обикновени хора, занимаваме се с бизнес (ВИДЕО) "}
{"url": "http://epicenter.bg/article/Premierat-na-Chehiya--Zastavam-zad-Orban--nie-sme-sayuznitsi--/163413/7/0", "text": "Правителството на Чешката република застана зад премиера на Унгария Виктор Орбан, след като Европейският парламент гласува за започване на наказателна процедура срещу Будапеща за нарушаване на европейските ценности. Това заяви чешкият премиер Андрей Бабиш в четвъртък, предава Reuters, цитирана от Агенция \"Фокус\".  „Тези глупости само засилват негативното отношение към Европейския съюз“, заяви Бабиш пред чешкото електронно издание Parlamentarni Listy. „Вместо да се обединим, се прокарват тези политики“, цитира думите на чешкия министър председател US News.  „Така че, заставам зад Орбан. Ние сме съюзници“, добави той.  По-рано днес и полското правителство даде да се разбере, че ще блокира всякакви опити за налагане на санкции срещу Унгария. В нарочно изявление на министерството на външните работи във Варшава се казва, че „Всяка страна има суверенно право да прави вътрешните реформи, които смята за правилни.“  ", "date": "2018.09.13", "title": "Премиерът на Чехия: Заставам зад Орбан, ние сме съюзници! "}
{"url": "http://epicenter.bg/article/Ankara-predupredi-ES-za-nova-valna-ot-stotitsi-hilyadi-begaltsi-ot-Siriya-/163417/7/51", "text": "Турция предупреди Европейския съюз, че потенциална бежанска вълна от северозападната сирийска провинция Идлиб може да засегне и Европа, пише електронното издание на вестник „Хюриет“, цитирано от Агенция \"Фокус\".  „В момент, когато вече сме приели милиони бежанци, нова вълна от десетки или стотици хиляди бегълци към Турция ще доведе до различни усложнения. Техните последствия ще се наблюдават не само в Турция, но ще се разпространят и към Европа и други страни“, заяви говорителят на турското президентство Ибрахим Калън по време на пресконференция.  Турция публично призова целия свят и по-конкретно западните страни да действат в координация, за да предотвратят възможна атака срещу Идлиб, заяви още говорителят на президента Реджеп Таийп Ердоган. Той отбеляза също, че всички страни трябва да играят конструктивна роля и да се разберат за политическо решение, което ще елиминира всички проблеми, отнасящи се до Идлиб.  Евентуална офанзива във въпросната провинция ще създаде криза в доверието и ще подкопае политическите процеси, предупреди Калън. Той предупреди, че риториката на „западните държави, че ще се намесят, ако режимът на Асад използва химически оръжия в Идлиб не е достатъчна и е непостоянна“.  По неговите думи, 99% от убийствата в Сирия са резултат от използване на конвенционални оръжия и тези изявления означават, че Западът ще се намеси за предотвратяване на убийствата само ако те се осъществяват с химически оръжия.  Малко по-късно говорителят на президентството пусна съобщение и в „Туитър“, в което продължи да критикува Вашингтон за това, че ще се намеси само при употреба на химическо оръжие в Идлиб. Това изявление „не означава нищо и няма да спре никого“, смята Калън. Стотици хиляди са убити с конвенционални оръжия и е жизнено важно да бъдат предотвратени убийствата като цяло, отново посочи той  ", "date": "2018.09.13", "title": "Анкара предупреди ЕС за нова вълна от стотици хиляди бегълци от Сирия "}
{"url": "http://epicenter.bg/article/Bunt-vav-VMRO-DPMNE-sreshtu-lidera-Hristiyan-Mitskovski--iskat-boykot-na-referenduma-/163421/7/51", "text": "Демократическата фракция на ВМРО-ДПМНЕ в писмено изявление разкритикува председателя на партията Християн Мицковски, тъй като той не излезе с твърда позиция по нито един въпрос в ключови моменти за Македония, предава скопското електронно издание „МКД“, цитирано от Агенция \"Фокус\".  \"Демократичната фракция на ВМРО-ДПМНЕ и всички честни и искрени вмровци страдат от \"пресметливи\" политици с двойни и тройни стандарти, особено наложените в нашите редици. Възможно ли е най-голямата държавна партия да няма твърда позиция по какъвто и да е въпрос, и особено когато държавните служители с разбити гръбначни стълбове разединяват държавата на всички основания?“  „Да не се излезе с твърда и ясна позиция пред членовете и обществеността, да не се поведе народът в тези ключови моменти е характеристика на страхливци и хора, които имат други приоритетни интереси. Дългото мълчание, манипулациите на обществото и членовете, тайното кокетничене с представители на международната общност и опитът да се защитят престъпниците в собствените редове доразбиха партията. На вмровците и на македонците им е много по-важна държавата, отколкото стемежът на лидера бързо да седне на удобното премиерско кресло“, пише в съобщението.  От демократическата фракция на ВМРО-ДПМНЕ напомнят:  „Ако водя, следвайте ме, ако се двоумя, свалете ме, ако ви предам, убийте ме“. Мицковски...!, Благодарение на престъпниците в нашите редове, които те насадиха на лидерската позиция, ти ни водеше, заради партията, ние те следваме, а ти ни предаде. Когато се колебаеше, ние те бутахме и насърчавахме заради доброто на всички. Но, ти ни остави да решаваме сами заради твоите математически пресмятания, въпреки че нашата позиция ясна и твърда, бойкот на референдума, чиято основа е Договорът от Преспа. Твоето време и твоя шанс изтекоха, ти докара партията на срамни позиции и затова си тръгни преди да се проведе референдума. Ние искаме лидер и ръководство, което ще застане пред народа, а не, който се крие зад него“, заявяват от фракцията.  Според тях, ВМРО-ДПМНЕ и Македония се нуждаят от ново, решително и смело лидерство, с ясна позиция по всички въпроси, а не лидер, който се колебае и постоянно е зает с „математика“.  „Нужно е партийно ръководство, което има свои принципно изложени червени линии и позиции за защита на държавата, името на държавата и националните интереси“, се допълва в изявлението.  ", "date": "2018.09.13", "title": "Бунт във ВМРО-ДПМНЕ срещу лидера Християн Мицковски, искат бойкот на референдума "}
{"url": "http://epicenter.bg/article/Zoran-Zaev-pred-Evroparlamenta--Za-parvi-pat-makedonski-premier-darzhi-rech-tuk-na-maychin-ezik-/163431/7/0", "text": "„За нашия македонски народ това е исторически момент. Това е първият път, в който премиер на нашата страна държи реч пред Европейския парламент на своя майчин език.“ Това заяви министър-председателят на Македония Зоран Заев, говорейки на македонски език пред евродепутатите и членовете на Европейската комисия присъстващи в залата, предава скопският телевизионен канал „Телма“, цитиран от Агенция \"Фокус\".  Той им обясни значението за Македония на сключването на договора с Гърция, за който посочи, че може да послужи като пример за решаване на други двустранни спорове.  „Също така знаем какви са придобивките от това решение и знаем, че това е най-добрият шанс, който нашата страна е получила досега. И знаем, че това е нашият единствен шанс и няма да го пропуснем“, добави Заев.  Пред евродепутатите македонският премиер говореше за договора за името с Гърция, за предстоящия референдум и за евроатлантическото бъдеще на страната. Македония е успешен европейски пример и автентичен модел на функционална мултиетническа демокрация, в която ежедневно живее Европейското мото „Единство в многообразието“, оцени той.  „Няма силна Европа без успешни Балкани. Успешни Балкани са тези, които са интегрирани в ЕС. Тази визия ни мотивира“, заяви Заев.  И докато неговата реч беше аплодирана от евродепутатите, ВМРО-ДПМНЕ обвини македонския премиер, че лъже Европейския съюз и говори за европейски ценности, докато държавата тъне в престъпност. Най-голямата опозиционна партия смята, че Заев вреди на репутацията на Евросъюза в Македония.  ", "date": "2018.09.13", "title": "Зоран Заев пред Европарламента: За първи път македонски премиер държи реч тук на майчин език "}
{"url": "http://epicenter.bg/article/Uzhas-v-Gartsiya--Ogromna-skala-se-svleche-do-desetki-turisti-na-edin-ot-nay-izvestnite-plazhove/163435/7/0", "text": "Потресаващо бедствие хвърли в паника десетки туристи на един от най-известните плажове в Гърция, а и в света. Става въпрос за плажа Наваджио на остров Закинтос. Огромна скална маса се свлече в страничната част на закътания плаж, като се изсипа и върху пясъка, и във водата, съобщи Канал 3.   Инцидентът стана днес. На видео, заснето от присъстващи, се вижда, че в непосредствена близост до срутището се намира и туристическа лодка. Общо – по време на инцидента, край плажа са били акостирали три лодки, като част от хората от тях са били на самия плаж.   Трима туристи са пострадали и са откарани в болницата на Закинтос. Не се съобщават техните националности. Пожарникари претърсват за евентуални жертви и под срутилите се камъни.   \"Чухме звук и видяхме как първо падна малко парче скала. След това падна втора, а накрая и третия най-голям къс скала, който се свлече в морето. Той предизвика вълни, които за малко да преобърнат лодките\", разказва очевидец.", "date": "2018.09.13", "title": "Ужас в Гърция! Огромна скала се свлече до десетки туристи на един от най-известните плажове"}
{"url": "http://epicenter.bg/article/11-stanaha-zhertvite-na-atakata-s-kola-v-Kitay/163436/7/0", "text": "Единадесет са вече жертвите на криминално проявен шофьор, който късно снощи се вряза с кола в хора в парк, съобщиха ДПА и АП, позовавайки се на китайски държавни медии.  В град Миуши, провинция Хунан, където се случи трагедията, на място загинаха трима души. Веднага след това полицията арестува 54-годишния водач. Смята се, че той нарочно е връхлетял с високопроходимия си автомобил си в парка, след това излязъл от колата и нападал хората с нож и лопата, съобщи в. \"Пийпълс дейли\". При нападението са ранени общо 44 души.  Според вестника извършителят, който е действал сам, може да е бил подтикнат от желание да отмъсти на обществото. Това изглежда изключва версията за тероризъм, въпреки че се твърди, че в миналото мюсюлмански сепаратисти от тюркския етнос уйгури са използвали превозни средства за нападения. Според предварителното разследване нападателят е съден за много престъпления, сред които има трафик на дрога, кражби и умишлено нанасяне на телесна повреда.  Пекин ограничава продажбата и притежанието на оръжие и атаките срещу много хора обикновено са извършвани с нож или самоделни взривни устройства.    ", "date": "2018.09.13", "title": "11 станаха жертвите на атаката с кола в Китай"}
{"url": "http://epicenter.bg/article/Finansovata-kriza-struva-60-mlrd--evro-na-germantsite/163443/7/50", "text": "Финансовата криза е струвала няколко десетки милиарда евро на германските данъкоплатци, съобщава „Зюддойче Цайтунг“, позовавайки се на отговор на депутатски въпрос, зададен на германското правителство от ПГ на „Съюз 90/Зелените“.   Разходите на държавния бюджет в края на 2017 г. са достигнали 59 милиарда евро. Тази сума включва предоставянето на гаранции, заеми и вливания в капитала. Но посочената сума е ориентировъчна, защото предоставянето на финансова помощ не е приключило, се посочва в отговора.   Новите данни показват, че държавните разходи могат да надхвърлят 68 милиарда евро. „Банковата криза в Германия още не е приключила“, заяви експертът по финансовите въпроси в ПГ на „зелените“ в Бундестага Герхард Шик.   Той нарече този баланс разорителен. Според него всяко 4-членно германско семейство е платило за спасяването на банкрутиралите банки над 3000 евро. Към това трябва да бъдат добавени и косвените издръжки на банковата криза, по-конкретно последиците от политиката на нулеви лихви, смята експертът.", "date": "2018.09.13", "title": "Финансовата криза струва 60 млрд. евро на германците"}
{"url": "http://epicenter.bg/article/Velikobritaniya--Rusiya-ni-obidi-zhestoko/163449/7/0", "text": "Великобритания разкритикува интервюто с двама руснаци, приличащи на мъжете, които според нея са виновни за отравянето на бивш шпионин и каза, че то е \"обида за интелигентността на обществото\" и е \"дълбоко оскърбително\", предаде агенция „Ройтерс“.   \"Лъжите и очевидните измислици в това интервю, излъчено по спонсорирана от руската държава телевизия, са обида за интелигентността на обществото. По-важното е, че те са дълбоко оскърбителни за жертвите на това ужасяващо нападение и любимите им хора\", каза говорител на британския министър-председател Тереза Мей.   \"За съжаление, това и очаквахме. Полицията много ясно представи доказателствата срещу тези двама мъже. Те са издирвани и ние предприемаме всички действия, така че те да бъдат задържани и изправени пред правосъдието във Великобритания, ако някога отново излязат извън Русия\", заявиха от Лондон.", "date": "2018.09.13", "title": "Великобритания: Русия ни обиди жестоко"}
{"url": "http://epicenter.bg/article/Potres--Sadat-na-ES-postanovi--che-Ungariya-ne-mozhe-da-vrashta-bezhantsi--izvarshili-tezhki-prestapleniya/163450/7/0", "text": " предаде БТА, цитирайки ДПА. Според решението на съда всеки случай трябва да бъде разглеждан индивидуално. Решението е свързано с делото на афганистанец, който получава статут на бежанец в Унгария през 2000 г. Впоследствие той е осъден на пет години затвор за извършено престъпление. На процеса мъжът моли афганистанското консулство да бъде информирано за изхода по делото. Унгарските власти изтълкували тази молба в смисъл, че афганистанецът вече не е преследван и го лишили от статута му на бежанец. Когато той отново кандидатствал за статут на бежанец и за статут на субсидиарна закрила (по-ниско ниво на закрила за хора, които биха се изложили на опасност, ако се върнат в родината си), властите на Унгария отказали с аргумента, че е извършил престъпление. Афганистанецът обжалвал решението и по делото било отправено допитване до Съда на Европейския съюз.   \"Всяко решение, с което на конкретен човек се отказва статут на бежанец, трябва да бъде предшествано от цялостно разследване на всички обстоятелства по всеки отделен случай\", се казва в решението на Съда на Европейския съюз. В него се посочва, че същото правило важи и при предоставянето на статут на субсидиарна закрила, отбелязва ДПА. \r\n \r\n \r\n \r\n", "date": "2018.09.13", "title": "Потрес! Съдът на ЕС постанови, че Унгария не може да връща бежанци, извършили тежки престъпления"}
{"url": "http://epicenter.bg/article/Publikuvaha-vtora-chast-na-avtobiografiyata-za-detsa-na-Roald-Dal/163418/6/0", "text": "По случай 13 септември, Световния ден на Разказвач №1 Роалд Дал, издателство „Ентусиаст“ публикува дългоочакваното продължение на автобиографията на любимия автор на милиони деца по света –  . От самолетни катастрофи до сблъсъци с отровни змии, книгата разкрива дръзките и опасни приключения на писателя след заминаването му от Англия.    са малка част от обичаните произведения, заради които Роалд Дал се е превърнал в най-великия Разказвач на всички времена. Но как е заслужил тази титла?   Ако в   малките читатели за забавляваха с историята за детството на Роалд Дал, изпълнено с радости, чудатости и интересни случки за сладкарници, шоколади и зли старици, то тук те имат възможността да се срещнат с по-сериозни теми като тези за порастването и войната. Разбира се, поднесени в неподражаемия стил на писателя.   В първата част на книгата Роалд Дал продължава личната си история оттам, където свършва разказа в  . В нея той пише за заминаването си за Източна Африка, за да започне първата си работа. Но понеже всяка работа, пък била тя и в Африка, не е особено интересна, авторът описва само събитията, които са оставили трайна следа в живота му. Във втората част малчуганите се запознават с времето му като летец по време на Втората световна война, когато всеки един миг е изпълнен с приключения и вълнуващи преживявания.   „Животът представлява съвкупност от множество дребни случки и шепа изключително важни събития. Поради това една автобиография, за да не досади на читателя, трябва да съдържа само внимателно подбрани истории, оставили ярка следа в спомените“, споделя писателят.   Тази книга е пълна с вълнуващи и чудати разкази − някои са смешни, други са страшни, типично в стила на Роалд Дал. Но всички до една са напълно истински.   Десет процента от авторското възнаграждение от продажбата на „Момчето пораства. Приключения в Африка“, както и на всички останали заглавия от Роалд Дал, се даряват на фондация „Роалд Дал“, която подпомага специализирани детски клиники и благотворителни организации във Великобритания, грижещи се за деца, болни от епилепсия, заболявания на кръвта и с мозъчни травми.   Роалд Дал е британски писател-хуморист от норвежки произход, известен с късите си разкази с неочакван край и произведенията си за деца.   Женен е за американската актриса Патриша Нийл от 1953 до 1983 г., с която имат пет деца. Две от тях умират при трагични обстоятелства. Писателят е един от най-четените и превеждани автори в световен мащаб. Книгите му печелят редица награди, а много от произведенията му са филмирани.   Роалд Дал умира на 74-годишна възраст, през 1990 г., от рядка болест, наподобяваща левкемия. За мото на своя живот писателят избира:   .   В негова чест са създадени фондация и музей на името на автора. Рождената дата на писателя – 13 септември – е обявена за Световен ден на Роалд Дал и от 2006 г. този празник се отбелязва всяка година от почитателите на Разказвач №1 в света.                ", "date": "2018.09.13", "title": "Публикуваха втора част на автобиографията за деца на Роалд Дал"}
{"url": "http://epicenter.bg/article/Prof--Plamen-Kirov--Prezidentat-si-go-varna-na-premiera--zaradi-otivaneto-mu-na-sesiyata-na-OON-/163415/11/0", "text": "- - Става въпрос за назначаване и освобождаване на главния секретар по Закона за МВР и в този случай попадаме в хипотезата на т.нар. споделени правомощия между изпълнителната власт и президента на Републиката. В смисъл правителството предлага, а президентът назначава с указ. Когато се предлага за назначаване, президентът може да има някакви съображения и да каже: \"Абе, този дето ми го предлагате, не кореспондира с моите разбирания за професионализъм, pd добросъвестност, честност и т.н. Я, си помислете и дайте да някой друг, предложете, да не е този, защото имам сериозни възражения\". Но когато се освобождава от пост - може ли насила президентът да остави едно лице да действа в дадено министерство, въпреки нежеланието на изпълнителната власт да работи с това лице?  Представете си и другата хипотеза - ако Младен Маринов си беше подал оставката като главен секретар, тогава Министерският съвет щеше да направи на това основание предложение до президента да го освободи. Нима при това положение президентът ще му каже: \"Не, твоята оставка нищо не означава за мен, аз настоявам ти да си изпълняваш функциите\". Това е абсурдно!  - Не! Президентът е длъжен да издаде указ и да освободи главния секретар на МВР.    - Няма срок, но ние все пак сме хора, които мислят рационално. Но не да мислим рационално под въздействие на страсти и емоции. Като ще управляваме държава, трябва да действаме според законите. Правителството иска Младен Маринов да стане министър, президентът трябва да се съгласи с това желание на премиера, а народните представители да го гласуват. Това е редът.    - Тази съгласувателна процедура визира само назначаването на дадена кандидатура. Тогава президенът може да възрази. Но не и за освобождаването. Правителстното не предлага на мястото на Младен Маринов нов човек, правителството предлага той да бъде освободен. Какво има да се съгласува в случая? Ако решението МС за указа беше – да бъде освободен Младен Маринов и на негово място да бъде назначен еди кой си, тогава в тази съгласувателна процедура можеше да се разменят аргументи относно качествата на този, който се предлага да заеме поста. А в случая няма такава хипотеза. Нещата са толкова тривиални, че няма накъде повече. Президентът явно си връща, заради факта, че правителството реши тази година премиерът Борисов да отиде на откриването на годишната сесия на ООН. Май няма такава държава в Европа като нашата.  Още нещо - по закон Младен Маринов е прав. Той казва: Аз изпадам в конфликт на интереси и в едномесечен срок трябва да бъда освободен, което е изискването на стария закон за установяване, предотвратяване конфликта на интереси. Този текст е в новия закон за борба с корупцията и отнемане на незаконно придобито имущество. Значи той обявява, че е в несъвместимост. И в едномесечен срок от настъпването на тази несъвместимост Маринов предприема действия по прекратяването на това положение. Ами ако той беше управител на търговски дружество и го избират за министър? Подава си оставката, но трябва да има общо събрание на акционерите, за да бъде освободен и да бъде вписан в Търговския регистър. Но след като той си е подал оставката, какво повече да направи? Е, какво, да чакаме вписването в Търговския регистър, та да бъде избран за министър ли?  -  - Няма пречка и така да стане. Възниква обаче конфликт на интереси. Затова в този случай този конфликт на интереси се разрешава като кандидатът се освобождава от позицията главен секретар.    - Няма никакъв проблем и едното, и другото. Но по-чистият въриант е да го освободят и след това да го изберат, защото в противен случай възниква конфликт на интереси. Просто президентът намери начин да си го върне на премиера, заради ООН.    - Най-вероятно е такова, като знам какво е нивото на някои хора, които съветват Румен Радев в президентската администрация. Да си припомним, че когато Румен Радев трябваше да се кандидатира за президент, Плевнелиев за един ден му издаде указа за освобождаване от съответната длъжност във ВВС. Можеше ли да го върти Плевнелиев? Можеше, ама не го направи. Добре известно е, че не съм фен на Плевнелиев. Това са дребни заяждания, които са контрапродуктивни. В този случай Борисов изпрати топката във вратата на Радев. И в момента го води с две на нула, заради глупостите, които върши президентът под въздействие на съветниците си.", "date": "2018.09.13", "title": "Проф. Пламен Киров: Президентът си го върна на премиера, заради отиването му на сесията на ООН "}
{"url": "http://epicenter.bg/article/Trima-mladezhi-zaginaha-pri-katastrofa-mezhdu-tir-i-kola/163386/3/0", "text": "Четирима младежи загинаха при тежка катастрофа на главния път Плевен-Русе тази нощ. Инцидентът е станал в района на село Горна Студена в минутите след полунощ, съобщи Нова телевизия   Четирите момчета на възраст между 18 и 20 години се прибирали от футболен мач. На знак „Стоп“ обаче шофьорът на автомобила не успял да спере и внезапно препречил пътя на тир.   Вследствие на удара колата била смачкана до неузнаваемост, заради което се наложило екипи на пожарната да я срежат, за да извадят жертвите. И четиримата младежи са футболисти на отбора в Павликени. Заради тежкия инцидент движението в района часове наред беше затруднено.    ", "date": "2018.09.13", "title": "Четирима младежи загинаха при катастрофа между тир и кола"}
{"url": "http://epicenter.bg/article/Letishte-Sofiya-uvolni-sluzhitel-ot-Direktsiya--quot-Sigurnost-quot--zaradi-pusnatite-bez-proverka-patnitsi-ot-Livan/163397/3/0", "text": "Уволнен е служител от Дирекция „Сигурност“ на „Летище София“ ЕАД заради допуснатите без проверка пътници от Ливан. Това съобщиха от пресцентъра на „Летище София“ ЕАД. Супервайзори и началници на отдели са наказани с предупреждение за уволнение, забележка и понижение в длъжност.  Мерките са взети след направената проверка по случая от 3 септември 2018 г., при който на летище „София“ бе допуснато смесване на пътници от „трета страна“ с вече проверени такива. Тогава 40 пътници от Бейрут не са минали през проверка.  ГД „Гранична полиция“ не е допуснала грешка при проверката на пътниците от Ливан, отговорността е на летището, каза по-рано пред журналисти в Народното събрание министърът на вътрешните работи в оставка Валентин Радев, цитиран от Агенция \"Фокус\".   Уволнената служителка е пряко отговорна за смесването на пътниците от Бейрут с пътници, проверени по стандарта за сигурност на ЕС. Това каза изпълнителният директор на Летище „София“ Владимир Рапонджиев по време на брифинг, предаде \"Фокус\".  „На 3 септември полетът от Бейрут на „България ер“, който каца на Летище „София“, започва да се обработва по процедура, каквато имаме за недопускане на пътници от трети страни да се смесят с пътници по стандарта за сигурност на ЕС. Това е процедура, която знаят и служителите на Дирекция „Сигурност“, и служителите в другите дирекции. В конкретния случай се е допуснало такова смесване“, обясни Рапонджиев.  Той уточни, че са взети тежки мерки.  „Направен е анализ и освен промените в човешкия фактор, е изменена и процедурата, така че да има и технически средства, които да гарантират, че няма да има повече такива смесвания на пътници. Един служител на Дирекция „Сигурност“ е уволнен, двама са с последно предупреждение, ръководител на отдел е понижен и ръководител на отдел е наказан със забележка. Директорът и заместникът му са с мъмрене“, каза още Рапонджиев.  Toй посочи, че уволнената служителка е пряко отговорна за смесването на пътниците от Бейрут с пътници, проверени по стандарта за сигурност на ЕС.   „Служителката е допуснала да преминат директно край нея такива пътници и те са влезли в зона, в която не е трябвало“, коментира Рапонджиев. По думите му зоната на смесването е била Терминал 2.   Няма пробив в авиационната сигурност, каза още Владимир Рапонджиев.  „Веднага, след като е станало смесването на непроверените пътници от Ливан с такива, които са проверени по стандарта за сигурност на ЕС, са взети всички мерки с камери и със служители на Дирекция „Сигурност“, за да може да гарантираме спокойствието и на пътниците, и на служителите на летището и да гарантираме, че няма пробив. Когато случаят е констатиран, са взети необходимите мерки, разписани в европейските регламенти, така че да не се допусне пробив в авиационната сигурност“, каза още Рапонджиев и посочи, че няма пробив в авиационната сигурност.  На въпрос как си обяснява случването на вече няколко пропуски на Летище „София“, той отговори: „Такива неща се случат, защото сигурността не е продукт, а процес. Всеки ден работим върху нея, за да бъдат спокойни всички“. Той уточни, че винаги и по всяко едно време хората на позиции като неговата са готови да си подадат оставките.  На въпрос дали от Летище „София“ е излетял непроверен пътник, Рапонджиев отговори: „Такова нещо не може да стане“.   ", "date": "2018.09.13", "title": "Летище София уволни служител от Дирекция \"Сигурност\" заради пуснатите без проверка пътници от Ливан"}
{"url": "http://epicenter.bg/article/Tsatsarov-za-Arabadzhievi--Ne-priemame-uvedomleniya--kazani-pred-mikrofoni/163401/3/0", "text": "Прокуратурата действа по реда на НПК и не приема уведомления, казани пред микрофони. Това каза главният прокурор Сотир Цацаров по повод твърденията на адвоката на Ветко и Маринела Арабаджиеви Илиян Василев, че те ще се върнат доброволно у нас до дни, предаде БТВ.   Прокуратурата действа по реда на НПК и не приема уведомления, казани пред микрофони. Това каза главният прокурор Сотир Цацаров по повод твърденията на адвоката на Ветко и Маринела Арабаджиеви Илиян Василев, че те ще се върнат доброволно у нас до дни. „Не сме пощенска станция, която да получава потвърждения. Кой е заявил, че ще се върнат? Това са изявления на адвоката”, подчерта Цацаров.   Той потвърди за тримата задържани вчера в рамките на разследването за данъчни престъпления и пране на пари, по което бяха обвинени членове на фамилия Арабаджиеви и техни служители.  На този етап Цацаров не даде подробности има ли връзка на задържаните с Арабаджиеви.   И за този случай, както и за бизнесмена Миню Стайков, главният прокурор отбеляза, че всички действия са координирани с ръководството на прокуратурата. Заявявам, че действията ще продължат, категоричен беше Цацаров. Той потвърди, че има изпратено искане за екстрадиция на Димитър Желязков по надлежния ред, но разглеждането му е от компетентността на турския съд.", "date": "2018.09.13", "title": "Цацаров за Арабаджиеви: Не приемаме уведомления, казани пред микрофони"}
{"url": "http://epicenter.bg/article/Sadat-dade-hod-na-deloto-sreshtu-Desislava-Ivancheva/163424/3/0", "text": "Специализираният наказателен съд даде ход на делото срещу отстранената от длъжност кметица на „Младост” Десислава Иванчева, съобщи  bTV . На 7 септември това не се случи, защото Иванчева не беше получила навреме обвинителния си акт.   Съдът отказа да върне делото на прокуратурата за допуснати нарушения, въпреки исканията на адвокатите на Иванчева и бившата ѝ заместничка Биляна Петрова. Поисканите съдебно-медицински експертизи са готови, а вещите лица присъстват в залата.   Иванчева и Петрова вече са пети месец в ареста, след като на 17 април бяха показно задържани за искане на подкуп.  ", "date": "2018.09.13", "title": "Съдът даде ход на делото срещу Десислава Иванчева"}
{"url": "http://epicenter.bg/article/Zalovihme-shveytsarets--patuvasht-kam-Siriya-s-nelegalen-arsenal-/163433/3/0", "text": "Швейцарец, пътуващ до сирийския град Идлиб, е задържан на граничния пункт \"Капитан Андреево\", съобщиха от прокуратурата. Мъжът искал да влезе в Турция. В управлявания от него джип с швейцарска регистрация са открити три пушки, пистолет, около 400 патрона за тях, както и 24 ножа.  В личните вещи на швейцареца е намерена и карта с отбелязвания на маршрута му. Мъжът и автомобилът са били обявени за издирване от швейцарските власти в Шенгенската информационна система, с информацията, че лицето е въоръжено. Предоставена е и информация, че неговият баща е сигнализирал полицията, че синът му е изчезнал заедно с автомобила, като от жилището им липсват огнестрелни оръжия и боеприпаси.  Вчера на мъжа са повдигнати обвинения за тероризъм и контрабанда на оръжия през държавната граница. Според първоначалните му обяснения искал да окаже помощ на цивилни граждани в Сирия.  Прокурор Евгения Станчева обясни, че 30-годишният мъж е влязъл в страната още на 10 септември през ГКПП \"Дунав мост 2\". Прекарал една нощ в столицата, а вчера опитал да излезе от България, но бил арестуван.  \"С вчерашна дата, 12 септември, беше повдигнато и предявено обвинение по смисъла на член 108А, алинея 7 в НК и за престъпление против митническия режим по отношение на швейцарец, задържан при съвместна акция на ДАНС и специализираната прокуратур\", обясни Станчева.  Лицето е задържано за 72 часа. Утре спецсъдът ще решава дали да го остави в ареста.  ", "date": "2018.09.13", "title": "Заловихме швейцарец, пътуващ към Сирия с нелегален арсенал "}
{"url": "http://epicenter.bg/article/Mazh-otselya-sled-udar-s-barziya-vlak-Sofiya-Varna/163445/3/0", "text": "Бързият влак 2601 София - Варна блъсна пътник на необслужваната железопътна спирка Радовене край едноименното романско село, съобщава medianews.bg.   Инцидентът е станал тази сутрин, малко преди 9:00 часа. 61-годишният П. М. Б. от село Селановци слязъл от пътническия влак 20 110 Горна Оряховица - Мездра и тръгнал да пресича жп линията, когато бил ударен от преминаващия в този момент бърз влак, идващ откъм гара Роман.   За късмет, възрастният мъж оцелял като по чудо. Той е транспортиран незабавно с линейка и настанен за лечение във филиала на Центъра за спешна медицинска помощ - Враца в гр. Роман. Пострадалият е със счупен таз и фрактура на глезена на десния крак, но без опасност за живота.   На място пристигнали и разследващи полицаи, които извършили оглед на местопроизшествието. Най-вероятната причина за инцидента е неправилно пресичане на линията от страна на пътника в нерегламентиран участък от жп линията.", "date": "2018.09.13", "title": "Мъж оцеля след удар с бързия влак София-Варна"}
{"url": "http://epicenter.bg/article/Valeri-Simeonov--/163432/2/0", "text": ", заяви вицепремиерът Валери Симеонов. Вицепремиерът Валери Симеонов в предаването \"Лице в лице\" по БТВ. Попитан ще го оттегли ли, Симеонов избухна: \"Да не съм луд!\"   . А що се отнася до думите на Волен Сидеров, лидер на \"Атака\", че го съветват свързани със сем. Арабаджиеви, коментира така:  Симеонов се обърна от екрана към главния прокурор Сотир Цацаров. И попита как ще реагира,   Нека да видим какви са били причините президентът да не подпише указа за освобождаване на главния секретар на МВР Младен Маринов, каза в началото на предаването Симеонов.   \"Не бива да се разпалва и да се поддържа някаква война, защото тя руши държавността и вярата на хората в институциите. Така се стига до желание да ги махнем всичките и стигаме до... Георги Димитров\", коментира Симеонов.   Попитан защо се оттегли Александър Манолев, Симеонов благодари на Премиера Борисов, че е променил стила на поведението си и го е поканил да присъства. Прави му чест, каза Симеонов по адрес на Борисов.  работил съм с него, каза вицепремиерът. Натрупаните обвинения в някаква статия бяха изложени в поредица от обвинения по отношение на бивши съдружия във фирми, по отношение на катастрофа, която не е катастрофа, а инцидент, посочи той.   Не приемам само по внушения да бъдат окепазявани хора с чиста биография, бе категоричен Валери Симеонов. Съдружията на Манолов са, когато той е бил на 17 - 18 години. В самото съдружие няма нищо за упрекване. Фирмите не са работили. Там няма сикаджии, каза той.   Запитан дали не е странно Манолев да има регистрирани фирми, когато е на такава възраст, Симеонов отговори: \"На колко години е бил Рокфелер като е избърсал ябълката и я е продал?! Мисля, че на по-малко!\"   По отношение с Ангел Попов, чието оттегляне като зам.-министър на транспорта иска прокуратурата,  Атаките към Ангел Попов идват от бизнес конкуренцията, смята той.   Вчера Софийската градска прокуратура внесе в Софийския районен съд искане за отстраняване на Попов от длъжност. Той ще бъде съден за измама, защото е поискал от собственик на транспортна фирма 8000 евро.  „Близо година, след като е подаден сигнала, прокуратурата излиза с обвинителен акт. Затова, че той е получил 8000 евро. Няма свидетели, няма белязани пари, няма никакви доказателства. Има един човек, който е с доста сериозна слабост към алкохола, който е подал сигнал, когато Ангел Попов е назначен за зам.-министър. Март месец т.г. прокурор Илиян Лефтеров отхвърля искането за отстраняване от длъжност, защото то не отговаря на чл.69 от НПК. Шест месеца по-късно същия прокурор казва, че има нови обстоятелства и той трябва да бъде остранен от длъжност, а такива няма\", коментира вицепремиерът Симеонов.  Според Симеонов зам.-министърът ще бъде оправдан в съда и ще остане на поста си. „Това нещо се прави, за да се плюе срещу Ангел Попов и косвено срещу Валери Симеонов. Аз си задавам въпроса: Дали това не е свързано с атаките, които съм подготвил срещу хазарта и Васил Божков, братя Домусчиеви, който загубиха възможността да ощетят държавата с 58 млн. лв.”, каза Симеонов и призова главния прокурор Сотир Цацаров да обърне внимание на случая.    ", "date": "2018.09.13", "title": "Валери Симеонов: Настоях Александър Манолев да не се оттегля! Факти не видях, само нападки!"}
{"url": "http://epicenter.bg/article/Borislav-Tsekov--Ima-nedobra-komunikatsiya-mezhdu-institutsiite--koyato-tryabva-da-se-podobri-/163434/2/0", "text": "„В случая става дума за недобра комуникация между висши държавни институции, която трябва да се подобри. По този начин не изглежда добре държавността“. Това заяви в предаването „Нещо повече“ на БНР Борислав Цеков от Института за модерна политика относно днешното отлагане на гласуването на трите министерски оставки. Според него обаче не може да се говори за ескалация на напрежението или още по-малко за война между институциите.  „От една страна президентът трябва да е по-сдържан в преки, рутинни, политически оценки на работата на изпълнителната власт и парламентарното мнозинство. От друга страна обаче парламентарното мнозинство не следва да превръща държавният глава в своя политическа мишена и да го атакува по повод и без повод. За съжаление, през последните месеци видяхме доста такива прояви“, добави мнението си той.  Относно информацията, че правителството и Борисов са решили делегацията на България в Общото събрание на ООН в Ню Йорк да не се води от държавния глава, а от премиера, Цеков коментира:  „Това е в нарушение на досегашната държавна практика. Това обаче не означава, че е недопустимо подобно решение, но наистина влиза в дисонанс с традицията. Мисля, че този опит за изолация на президента не работи добре за управляващите и за държавността, защото тези неща правят впечатление и в чужбина. Когато висшите държавни институции на една суверенна държава демонстрират на международната арена дисонанс, противоречия, конкуренция, обикновено започват да се търсят начини как позицията на тази държава по една или друга тема да бъде заобиколена“.  ", "date": "2018.09.13", "title": "Борислав Цеков: Опитът за изолация на президента не работи за управляващите и за държавността"}
{"url": "http://epicenter.bg/article/Vremenno-e-spryan-dostapat-do-spravki-po-EGN-i-PIK-na-NAP-prez-sayta-na-NOI/163437/2/0", "text": "В Националния осигурителен институт постъпиха сигнали на граждани и медии, че на интернет страницата на института може да се осъществи невалидиран достъп за справки по ЕГН и ПИК на Националната агенция по приходите (НАП).   В момента се извършва интензивна проверка на случая и до пълното изясняване на обстоятелствата достъпът до тези справки е блокиран. Всички други електронни услуги със свободен или ограничен достъп функционират нормално. Това съобщиха от пресцентъра на НОИ.  ", "date": "2018.09.13", "title": "Временно е спрян достъпът до справки по ЕГН и ПИК на НАП през сайта на НОИ"}
{"url": "http://epicenter.bg/article/Chetiri-firmi-iskat-da-pravyat-pazarnoto-prouchvane-za-vavezhdane-na-mashinno-glasuvane-/163438/2/0", "text": "Централната избирателна комисия (ЦИК) отвори офертите на фирмите, които кандидатстват по обществената поръчка за пазарно проучване и определяне на прогнозна цена за производство, закупуване, наемане и доставка в страната на не по-малко от 12 500 специализирани устройства за машинно гласуване, предаде репортер на БГНЕС.  В процедурата участват общо 4 фирми, а обществената поръчка включва и логистично осигуряване на специализираните устройства до секционните избирателни комисии в страната и чужбина, гаранционно и извънгаранционно обслужване, поддръжка, обучение на персонал за работа и обслужване на устройствата. Целта на обществената поръчка е провеждане на проучване на всички участници на пазара, които произвеждат и доставят устройства за машинно гласуване.  С това ЦИК иска да се ориентира предварително при какви условия може да осъществи задължението, които Изборният кодекс и вменява, а именно да осигури възможността за машинно гласуване на българските граждани за предстоящите европейски избори. „Става дума за един доста голям разход. Комисията реши, че е оправдано да се направи предварително проучване.  На фона на очакваните разходи за техническото осигуряване на машинното гласуване, разходите за такова проучване са пренебрежимо малки. От тази гледна точка е смислено да се направи, защото може да доведе до събиране на информация, която може да ни бъде полезна, както и до икономии при реализацията на този проект“, обобщи говорителят на ЦИК Цветозар Томов.  Въпреки че цените на офертите също ще бъдат отчитани, по отношение на класирането на кандидатите техническата част на офертата ще има по-голяма тежест във финалната оценка.  „Още нищо не сме видели. Офертите са току-що отворени, нека ги разгледаме. Нека видим какво предлагат агенциите, които кандидатстват и тогава ще вземем решение“, подчерта Томов.  БГНЕС припомня, че на този етап ЦИК обжалва пред ВАС решението на Административен съд – София, задължаващо я да въведе задължително машинното гласуване. Делото бе заведено от бившите депутати от „Реформаторски блок“ и настоящи членове на „Демократична България“ Петър Славов и Мартин Димитров, защото от Комисията не предприеха действия по въвеждане на машинното гласуване, въпреки че това бе заложено като промяна в Изборния кодекс.  Аргументът на ЦИК бе, че парите трябва да бъдат отпуснати от правителството, но в началото на месец август от финансово министерство съобщиха, че имат готовност да осигурят средствата.  „През октомври ще има заседание на ВАС по този въпрос. Двете процедури нямат общо една с друга. ЦИК е задължен да действа съгласно задълженията, които има по Изборния кодекс. Той в момента е такъв, че би трябвало да направим всичко възможно, за да осигурим машинно гласуване за предстоящите избори за европейски парламент догодина. Комисията ще работи по това, независимо от изхода на обжалването“, заяви още Цветозар Томов. Определеният срок за извършване на проучването е 2 месеца.  ", "date": "2018.09.13", "title": "Четири фирми искат да правят пазарното проучване за въвеждане на машинно гласуване "}
{"url": "http://epicenter.bg/article/Otteglyaneto-na-Aleksandar-Manolev-iznenada-GERB-i--quot-Obedineni-patrioti-quot-/163440/2/0", "text": "Александър Манолев отказа да стане министър на транспорта след разговор с премиера Бойко Борисов. Манолев е разговарял както с премиера, така и с вицепремиера Валери Симеонов.   На извънреден брифинг той посочи като причина за оттеглянето си медийни спекулации срещу него. Това е координирана атака срещу мен от определена група със скалъпени твърдения и без никакви доказателства, заяви Манолев Александър Манолев не назова вестник „Капитал”, но часове преди изявлението му, там беше публикувана статия за участието му в два инцидента на пътя. Както и за съдружията, в които е участвал преди да влезе в изпълнителната власт.   Коалиционните партньори останаха изненадани от развоя на събитията, но директно посочиха откъде идва атаката. Волен Сидеров обяви, че „този удар идва от кръга „Капитал”, които навремето сложиха министри\". „Росен Плевнелиев, Трайчо Трайков, Симеон Дянков – това бяха министрите на „Капитал”, сега няма министри и много ги е яд”, категоричен беше лидерът на „Атака”.   Социалистите определиха ситуацията като действия в състояние на паника. Георги Свиленски от БСП обяви, че нищо повече не може да ги изненада. „Всичко, което се прави през последните седмици са действия в ситуация на паника, Борисов се чуди как да спаси властта, как да изкара още няколко месеца във властта”, заяви Свиленски.   Самият Александър Манолев не знае дали ще запази поста си на заместник министър на икономиката или ще се оттегли напълно от властта.", "date": "2018.09.13", "title": "Оттеглянето на Александър Манолев изненада ГЕРБ и \"Обединени патриоти\""}
{"url": "http://epicenter.bg/article/Radev--ES-se-nuzhdae-ot-mnogo-po-efektiven-mehanizam-na-vzemane-na-resheniya-v-krizisni-situatsii/163442/2/0", "text": "Европейският съюз се нуждае от много по-ефективен механизъм за вземане на решения, особено в кризисни ситуации. Нерядко кризите вече са факт, а в ЕС успяваме да постигнем консенсус за дадено решение след година. Това заяви държавният глава Румен Радев на срещата на държавните глави от групата „Арайолуш“, която се провежда в столицата на Латвия, Рига, съобщиха от прессекретариата на държавния глава.   Форумът за политически диалог обединява 14 президенти на държави членки на ЕС – Португалия, Германия, Латвия, Финландия, Италия, Австрия, Полша, Унгария, Словения, Естония, Малта, България, Хърватия и Гърция и тази година е посветен на аспектите на сигурността.    Българският президент подчерта, че дори и при наличието на кризи, които засягат всички държави членки, ЕС невинаги успява да бъде единен и да търси устойчиво и дълготрайно решение. По думите на Румен Радев това с особена сила важи по отношение на миграцията. „Ако вложим всичките си усилия в превръщането на Европа в крепост и не се обърнем към причините за миграцията, рискуваме да загубим тази крепост. ЕС трябва да изнася не само стоки, но и реално да подкрепи развитието на образованието, културата и социалната стабилност в държавите, от които произхождат мигрантите“, подчерта президентът.    Държавният глава призова страните членки да преосмислят следваните подходи към сигурността, която не зависи само от обмен на информация между службите за сигурност, но и от способността на ЕС да отстоява своите позиции в международен план.   Според президента Радев без наличието на адекватен отбранителен капацитет, ЕС не е в състояние да осигурява сигурността на държавите членки в съседните региони, които продължават да генерират рискове и да провокират миграционни вълни.    Трябва да си отговорим и на въпроса дали имаме достатъчно адекватни механизми, за да идентифицираме и предотвратим потенциални кризи както извън ЕС, така и вътре в Европа, в отделните общества и по отношение на днешните социално-икономическите процеси, заяви още Румен Радев.   Държавният глава добави, че държавите в света не се делят на големи и малки, а в зависимост от амбициите и целите, които си поставят в отстояване на своите интереси.", "date": "2018.09.13", "title": "Радев: ЕС се нуждае от много по-ефективен механизъм на вземане на решения в кризисни ситуации"}
{"url": "http://epicenter.bg/article/GERB-i-BSP-si-spretnaha-zrelishten-spor-po-krizata-vsichki-goreshti-politicheski-temi/163444/2/0", "text": "Правителствена криза има от няколко седмици. Не се разбраха кой да поеме отговорност за тежкия инцидент край Своге, едвам се разбраха кои да са номинирани за министри, днес не можахме да гласуваме новите министри, а за капак един от тях се оттегли. Защо премиерът Бойко Борисов предлага някой за министър, след като той се оттегля? По-добре въобще не го предлагай. Това каза пред БНТ депутатът от БСП Георги Свиленски. Заедно с него гост беше и народният представител от ГЕРБ Димитър Лазаров.   \"Правителствена криза няма. Виждате - увеличават се заплати и пенсии. Работим по коалиционната програма. Виждаме какво правят колегите от опозицията. Преди седмица сипеха обвинения, а днес не присъстваха на дебатите за задължителното поставяне на колани в автобусите\", отговори Лазаров.   \"Днес не присъствахме в зала, защото от ГЕРБ подмениха дневния ред. Вместо да дискутираме ветото на президента, което засяга изключително много български граждани, те обърнаха нещата и темата стана братът на нашия колега в Русе\", аргументира се Свиленски.   \"Няма никаква битка между ГЕРБ и президента. Неподписването на указа за освобождаването на Младен Маринов от длъжността главен секретар на МВР от Румен Радев може да се дължи на много фактори - техническа невъзможност, липса на време и тн. Ние решихме да не гласуваме днес оставките от уважение към президентската институция. Това е урок по етика. Натиск имаше от колегите от БСП. Те не спряха да искат да се гласуват оставките и те оказваха натиск. Няма проблем Младен Маринов да стане министър, дори и президентът да не подпише указа. Нямза несъвместимост, казвам го като юрист. Просто днес показхме едно етично поведение\", разкри Лазаров.   \"Премиерът Бойко Борисов е изпаднал в паника. Панически иска да спаси правителството\", обяви Свиленски. \"Това ми прилича на ходеното по СПА курорти и на Бенчо Бенчев. Тези неща за правителството ги слушаме от 2009 година\", отговори му Лазаров.   Тук някъде добрият тон на разговаря беше забравен и беше намесена трагедията край Своге. Двамата депутати започнаха да се обвиняват за инцидента, да се репликират, да говорят един през друг, да си мерят времето и кой колко е говорил. Водещата Поли Златарева направи опит да помири гостите си, но безуспешно, а зрителите трудно разбираха какво казват Лазаров и Свиленски.", "date": "2018.09.13", "title": "ГЕРБ и БСП си спретнаха зрелищен спор по кризата всички горещи политически теми"}
{"url": "http://epicenter.bg/article/Georgi-Markov-za-prezidentskiya-ukaz--Napravihme-ot-muhata-slon-/163446/2/0", "text": " коментра пред   казуса с неиздадения указ на президента за освобождаването на Младен Маринов като главен секретар на МВР. Това блокира промените в кабинета, които трябваше тази сутрин да бъдат гласувани от парламента.   „  за да бъде издигнат за министър, защото не е сигурно, че ще бъде избран.  Нещата са толкова прости, че се чудя какви сме ние, българите, че винаги комплицирлано усложняваме живота си политически”, заяви Георги Марков.   Той подчерта, че няма конституционна пречка всеки да бъде издигнат за министър и нищо не налага предварително да напуска работата си. В един разумен срок избраният може да бъде освободен от поста, които заема. Това са елементарни неща.  Разумът на Конституцията повелява, че ще бъдем нормална държава и тези отношения ще се регулират нормално, каза Марков.   Той обърна внимание, че несъвместимостта започва едва от момента, в който кандидатът бъде избран. Затова именно от този момент той напуска предишните си постове и длъжности. И това е толкова просто.     заяви още Марков.   Едва ли можем да приемем, че държавният глава ще се заяжда. Ако ще вървим на инат, Конституцията не е замислена за простотии. В крайна сметка ние сме нормална държава, заключи Георги Марков.", "date": "2018.09.13", "title": "Георги Марков за неиздадения президентски указ:  Направихме от мухата слон!"}
{"url": "http://epicenter.bg/article/Vanshno-preduprezhdava-balgarite-v-chuzhbina--Registrirani-sa-sluchai-na-nova-i-mnogo-opasna-bolest/163447/2/0", "text": "За нова болест с много висока смъртност предупреждават от българското Външно министерство.   Нов случай на така нареченият „близкоизточен респираторен синдром” е диагностициран тези дни в Сеул, Южна Корея. Смъртността при заболяването достига 46%. През 2015 година Южна Корея бе засегната от заболяването, като тогава имаше 38 смъртни случая. Симптомите на заболяването са висока температура, кашлица и недостиг на въздух.   На 8 септември т. г. в Сеул е диагностициран първият случай на „Близкоизточен респираторен синдром (MERS)“ в Република Корея за последните три години. Властите в Корея са декларирали, че са взели необходимите предпазни мерки и няма опасност от разпространение на вируса, съобщават от Министерство на външните работи.   Близкоизточният респираторен синдром е вирусна болест със смъртност от 20-46%. Тя се дължи на нов коронавирус, пренасян от камили и може да се разпространи, когато някой е в тесен контакт със заразен за продължителен период от време.   MERS е твърде нова човешка болест, с много висока смъртност. Инкубационният период е от 2 до 14 дни и се характеризира с треска при температура от 38 градуса, кашлица, недостиг на въздух и диария. Южна Корея бе засегната от епидемия на болестта през летните месеци на 2015 г., в резултат на която имаше 38 смъртни случая и 186 заразени.   Министерство на външните работи препоръчва на българските граждани при необходимост от актуална информация да посетят страницата на Корейския център за контрол и превенция на заболяванията.", "date": "2018.09.13", "title": "Външно предупреждава българите в чужбина: Регистрирани са случаи на нова и много опасна болест"}
{"url": "http://epicenter.bg/article/Saytat-na-NOI-se-bagna/163448/2/0", "text": "Сайтът на Националния осигурителен институт (НОИ) може да бъде пробит за по-малко от минута от всеки технически грамотен гражданин.    След сигнали проверка показа, че бутонът за искане на валидация на поддомейна за справки по ЕГН и ПИК на Националната агенция по приходите (НАП), на адрес https://pic.nssi.bg/egn, може да бъде заобиколен много лесно, след което потребителят получава възможността да вижда данни за всяко едно лице, за което разполага с ЕГН, пише Инвестор бг. Сайтът не разполага с back-end валидация, която да блокира злонамерените действия. Проблемът не е само със справката за осигурителните доходи, защото ако се разкрият и радио бутоните на началната страница, се получава вариант за промяна на координати за получаване на съобщения, за пенсии, парични обезщетения и др., коментират източници.    От НОИ обещаха пред медията да коментират темата, след като се запознаят по-подробно с обстоятелствата, а междувременно адресът за справки е временно недостъпен. По късно от там съобщиха, че се извършва интензивна проверка на случая и до пълното изясняване на обстоятелствата достъпът до тези справки - по ЕГН и ПИК, е блокиран. Всички други електронни услуги със свободен или ограничен достъп функционират нормално. ", "date": "2018.09.13", "title": "Сайтът на НОИ се бъгна"}
