{"url": "http://epicenter.bg/article/35--ot-zdravnite-zavedeniya-u-nas-ne-pazyat-dobre-lichnite-danni-na-patsientite-/147205/2/0", "text": "35% от здравните заведения у нас не опазват добре личните данни на пациентите, показва проверка на Комисията за защита на личните данни в здравеопазването, предаде бТВ.  Къде са пробойните? 39 хиляди болници, клиники, лаборатории и аптеки имат достъп до чувствителна информация на пациенти, а изтичането й може да навреди на болния.  „Например първото нещо е при установяване на определено заболяване може да бъде уволнен. От друга страна представете си, че имате много ценни здравни характеристики и можете да станете прекрасен донор за някой, който плаща много пари за това”, каза проф. Веселин Целков.  Проверката е открила най-много пропуски в център за рехабилитация в Несебър и в ловешката болница – липсва строга отчетност кой има достъп до здравната информация на пациентите. В Ловеч са запознати със Закона за личните данни.  В Несебър доскоро имали проблеми със задържане на личните карти на пациентите.  Около 18 хиляди администратори на лични данни не са регистрирани като такива. Част от тях са общопрактикуващи лекари и зъболекари.  Глобата е от 500 до 100 000 лева, но от месец май глобите ще стигат до 4% от годишния оборот. Засега целият здравен сектор има 4 месеца да отстрани пропуските.  ", "date": "2018.02.13", "title": "35% от здравните заведения у нас не пазят добре личните данни на пациентите "}
{"url": "http://epicenter.bg/article/Izdirvaniyat-za-terorizam-marokanets-bil-s-pet-falshivi-pasporta--nosel-kolan-za-samovzrivyavane/147127/2/0", "text": "На 13 януари група от 27 чужди граждани е опитала да премине нелегално българската граница. Това каза в сутрешния блок на БНТ говорителят на Главния прокурор Румяна Арнаудова по повод задържания у нас мароканец Науфал Рашид Захри. Той е издирван от Интерпол за тероризъм и членство в джихадистката групировка \"Ислямска държава\".   Задържани между селата Сладун и Маточина са шест мъже и шест жени и деца. Изпратени са в центъра в Харманли, където е започнала проверка. 26 от лицата, роднини, са подали веднага заявление и са поискали хуманитарен статут, не е подало заявление само въпросното лице.   Мъжът се е опитал да заблуди българските власти, че е сирийски гражданин и е част от групата.   Имал е пет различни документа за самоличност сирийска лична карта, сирийски паспорт, испанска лична карта, документ за семейно положение, както и сирийско свидетелство за управление на МПС.   Извършени са проверки на документите и е установено, че сирийският паспорт е обявен за издирване от Интерпол. Изпратена е снимка на лицето в Интерпол - снимката, която стои в неистинските документи. Установено е, че всички тези документи са фалшифицирани, те са преправяни.   Бланките са оригинални, но снимката на лицето е различна от тази, която би следвало да се намира на тези документи. В рамките на това международно сътрудничество, което са установили българските власти е изготвена и т. нар. лицево-идентификационна справка, тъй като лицето по външни белези е било обявено за издирване и в ШИС и в Интерпол.   Едва, когато се установява категорично, че това е лице, което се издирва от мароканските власти, тогава е била издадена заповед за задържане и е била изпратена на българската прокуратура, заяви Арнаудова. След всички процедури по установяване на самоличността на лицето и след като Интерпол ни уведомява, че се издирва за тероризъм, ВКП в петък разпореди задържане на лицето за 72 часа.   Според заповедта, която ние сме получили на български език, лицето се издирва за съставяне на група и подготовка за извършване на терористични действия, противозаконно използване и притежаване на огнестрелни оръжия в рамките на организационен проект, целящ да посегне на националната сигурност и обществения ред в Мароко, организирано масово присъединяване към терористична организация, получаване на обучения, набиране на средства, както и набиране на големи групи от хора, които да се присъединят към \"Ислямска държава\".   На 5 и 6 февруари в съда в Ал Рияд са били разпитани двама съмишленици, съратници на лицето, което сме задържали и те също свидетелстват за това, че той е изключително лоялен член на \"Ислямска държава\" и че е подпомагал изцяло дейността на тази терористична организация, използвайки собствените си умения на механик.   Според техните показания, лицето е достатъчно високо в йерархията на \"Ислямска държава\", тъй като демонстративно е носел боеприпаси и множество гранати, демонстративно е носел и колан за самовзривяване. Така, че очевидно той е сериозна част от тази организация, каза още Румяна Арнаудова.   Припомняме, че вчера съдът постанови временно задържане на Науфал Захри до 90 дни. За този срок ще бъде уредена екстрадицията на лицето, уточни Арнаудова.    ", "date": "2018.02.13", "title": "Румяна Арнаудова: Издирваният за тероризъм мароканец бил с пет фалшиви паспорта"}
{"url": "http://epicenter.bg/article/-Galap--58--ot-balgarite-sa-protiv-Istanbulskata-konventsiya--grafiki-/147165/2/48", "text": "86% от българите вече са чули за Истанбулската конвенция. Това на практика означава всички. Сред чувалите обаче 58% не одобряват България да я приеме. Едва 19% са \"за\". Съотношението е приблизително три към едно, а останалите се колебаят. Това показват данните от изследване на социологическата агенция \"Галъп“, независимо от външно финансиране.  Във всички социални групи преобладава отрицанието към конвенцията. Известно изключение са привържениците на ГЕРБ, където близо една трета приемат документа, а две пети все пак я отхвърлят. Разбира се, по този въпрос едва ли има огромна запознатост, но в такива обществени дискусии е важно да се провери най-вече какъв образ се е създал. Общият имидж на конвенцията очевидно е негативен за българите, коментират социолозите. Според тях общественият ефект от дебата за Истанбулската конвенция е сериозен, защото огромната част от пълнолетните българи се оказват въвлечени в него. Други теми от публичния дебат в последните дни обаче срещат одобрение- най вече се подкрепят различните типове проверки на съответните контролни органи – на имущество, на кметове, на железниците и т.н. Например 78% споделят мнението, че никога не е късно да се проверява нечие богатство. 20% обаче смятат, че вече е много късно, сочат още резултатите от проучването. По повод скорошните разкрития по отношение на железниците, участниците са били помолени да дадат цялостна оценка на БДЖ по скалата от 2 до 6. Средната оценка е 3.2. Тя е доста нисък атестат за общото състояние на железниците, макар и да не е безнадеждно лош. Обществото е безусловно съгласно, че положението с подобни системи като железниците е твърде тежко, но дава и шансове за поправяне, анализират още социолозите. ", "date": "2018.02.13", "title": "”Галъп”: 58% от българите са \"против\" Истанбулската конвенция, само 19 % са \"за\" (графики)"}
{"url": "http://epicenter.bg/article/Karakachanov-za-Simeonov--Ako-nyakoy-ima-da-si-izyasnyava-neshto--znae-mi-telefona-/147168/2/0", "text": "Красимир Каракачанов отхвърли обвиненията, че заради него имало напрежение в коалицията Обединени патриоти, защото говорел през медиите, а не с партньорите. Отправи ги днес, парадоксално, именно през медия коалиционният му партньор Валери Симеонов. По думите на лидера на ВМРО, този, който отказва диалога, е самият Симеонов.  \"Аз, когато имам нещо да му казвам, му звъня по телефона или отивам в кабинета му и му го казвам. Когато той има да ми казва нещо, го казва през медиите\", разкри как стоят нещата в ОП Каракачанов в коментар за Канал 3.  \"А той, когато има да ми казва нещо - \"няма разговор\". Ами как да има разговори, като той не си вдига телефона и се прави на сърдит за нещо, и аз не знам какво\", недоволства лидерът на ВМРО.  Каракачанов беше категоричен, че няма какво да изяснява с никого.  \"Аз смятам, че нищо нередно не съм направил. Изразявам мнението си такова, каквото го виждам, че е правилно. И както виждам, обществото ме одобрява. Ако някой иска да си изяснява нещо, има ми телефона, знае ми кабинета, на един площад се намираме, дето се казва\", коментира той желанието на Симеонов да седнат на една маса тримата със Сидеров, защото нещата в коалицията куцали и имало напрежение.  По повод констатацията на Валери Симеонов, че това напрежение било \"грешка на растежа\", Каракачанов не спести ирония:  \"Е, пораснал съм отдавна все пак, завършил съм висше образование, изкарал съм докторска степен. Изчел съм един-два вагона книги. Мисля, че няма нужда да раста още - 1,85 м. Приличен рейтинг в обществото. За къде да раста повече?\", засмя се Каракачанов.  Лидерът на ВМРО повтори още веднъж какво е заявил Волен Сидеров като председател на парламентарната група - че, ако депутати от ПГ на ОП гласуват за Истанбулската конвенция или се ошумолят и ги няма в залата, когато се гласува, ще бъдат изключени от групата.  Каракачанов е съгласен със Сидеров, че общественото настроение против тази конвенция е толкова силно, че приемането й може да доведе до падането на правителството.  ", "date": "2018.02.13", "title": "Каракачанов: Ако депутати на ОП гласуват за Конвенцията или се ошмулят, ще бъдат изключени!"}
{"url": "http://epicenter.bg/article/Karayancheva--Balgariya-razpolaga-s-ogromen-potentsial-v-oblastta-na-turizma/147174/2/0", "text": "България разполага с огромен потенциал за успехи в областта на туризма и полага усилия той да бъде оползотворен. Това заяви председателят на Народното събрание Цвета Караянчева в приветствието си към участниците в неформалната среща на министрите на туризма на държавите-членки на ЕС в София. Темата на форума, който е в рамките на Българското председателство на Съвета на Европейския съюз, е \"Туризъм и икономически растеж\".   Туризмът е приоритетен сектор на българската икономика, подчерта Цвета Караянчева и отбеляза, че чрез повишаване на качеството на туристическите продукти в последните години България се е превърнала в конкурентноспособна дестинация. Председателят на парламента цитира данни, според които 2017 г. е рекордна по отношение на гостуванията на чужди туристи в България, като ръстът е със 7,6 спрямо предходната година.   България безспорно разполага с голям потенциал за успехи в областта на туризма – географско положение, благоприятен климат, планини, богато културно-историческо наследство, посочи председателят на Народното събрание. Цвета Караянчева подчерта, че приоритет за страната ни е развитието на културно-историческия, конгресния, кулинарния, селския и други видове туризъм.   Българското председателство на Съвета на Европейския съюз ще предостави нови, още по-големи възможности за развитие на сектора и аз съм сигурна, че хората от туристическия бранш ще ги оползотворят максимално, заяви председателят на Народното събрание.   Председателят на парламента поздрави организаторите на форума, че са обърнали специално внимание на свързаността като фактор, позволяващ разширяването на отношенията между хората и нейното положително въздействие върху региона на Балканите. В областта на туризма интеграцията на Балканите отдавна се е осъществила, секторът е символ на приятелски отношения, откриване на нови култури, хоризонти и възможности, заяви Цвета Караянчева.   Министърът на туризма Николина Ангелкова подчерта пред участниците във форума, че приносът на туризма в икономиките на страните от ЕС е над 10 на сто от Брутния вътрешен продукт и това определя неговата значима роля за развитието на европейската икономика. Тя поздрави участниците и отбеляза, че днес ще бъдат обсъдени възможностите за създаване на условия за подобряване на качеството на туристическия продукт, допълнителната свързаност в региона на Балканите, както и създаването на съвместни продукти за далечни пазари.   В неформалната среща на министрите на туризма на страните от ЕС участват и европейският комисар за вътрешния пазар, промишлеността, предприемачеството и малките и средни предприятия Елжбета Бенковска, генералният секретар на Световната организация по туризъм към ООН Зураб Пололикашвили, министри на туризма от страните от ЕС, от Балканите и представители на бизнеса.", "date": "2018.02.13", "title": "Караянчева: България разполага с огромен потенциал в областта на туризма"}
{"url": "http://epicenter.bg/article/TsIK-predlaga-da-bade-otlozheno-vavezhdaneto-na-elektronnoto-distantsionno-glasuvane-/147175/2/0", "text": "Да бъде отложено въвеждането на електронното дистанционно гласуване, предлага Централната избирателна комисия. Препоръката към депутатите идва след проведени шест симулации на такъв вот, предава БНР. По план електронното гласуване трябваше да бъде въведено на изборите за Европейски парламент през 2019 година.  Според ЦИК дистанционното електронно гласуване е бързо и удобно за избирателите - минимизират се рисковете от недействителност на гласа, но в същото време се изискват специфични компютърни умения заради допълнителните стъпки, свързани с гарантиране на сигурността.  Според становището, рискът от контролиран вот при дистанционното електронно гласуване е по-голям, отколкото например при гласуването с хартиените бюлетини. Докато в последния случай избирателят все пак остава сам в кабината за гласуване, то при дистанционното има възможност той да не е сам или друг да гласува вместо него.  Освен това, ако се даде и тази възможност за гласуване, ще се оскъпи изборният процес, а отчитането на резултатите ще бъде чувствително забавено.  ЦИК се притеснява от хакерски атаки върху бази данни и от регистрираните напоследък атаки върху криптографски алгоритми на сим-картите. Не се изключват пробиви в сигурността и като следствие се посочва, че може да се стигне до касиране на избори.  Освен това у нас няма надеждни методи за идентификация. С електронен подпис разполагат малко българи, а тези от чужбина ще трябва да се върнат в България и на място да се снабдят с такъв, което ще ги натовари финансово.  ", "date": "2018.02.13", "title": "ЦИК предлага да бъде отложено въвеждането на електронното дистанционно гласуване "}
{"url": "http://epicenter.bg/article/Prezidentat-se-sreshta-s-makedonskiya-vanshen-ministar/147179/2/0", "text": "Държавният глава Румен Радев ще се срещне с министъра на външните работи на Република Македония Никола Димитров, съобщиха от пресцентъра на \"Дондуков\"2.   Двамата ще разговарят в сряда следобед в президентството. Президентът ще приеме Никола Димитров в контекста на посещението му у нас по повод неформалния съвет на министрите на външните работи на държавите членки на ЕС и на страните кандидати за членство, който ще се проведе в София на 15 и 16 февруари.   Днес приключва държавното посещение на президента Румен Радев в Армения.", "date": "2018.02.13", "title": "Президентът се среща с македонския външен министър"}
{"url": "http://epicenter.bg/article/Boyko-Borisov-na-zhivo-v--Pitay-premiera--po-bTV-utre-vecher-/147185/2/0", "text": "Премиерът Бойко Борисов гостува в специално издание на поредицата „#Питай…“ утре, 14 февруари, от 19:25 ч., веднага след централната емисия на bTV Новините.  Пред водещия Антон Хекимян в ефира на bTV министър-председателят ще даде отговори на важните въпроси за стабилността на управлението, Истанбулската конвенция, стабилността на Балканите и българското европредседателство.  Специалното издание на „Питай премиера” ще бъде излъчено на живо в ефира на bTV и bTV Радио, както и онлайн на btvnovinite.bg.  Зрителите могат да задават въпроси към Бойко Борисов до 14 февруари включително като коментар под статията, както и под поста във Facebook страницата на bTV Новините.  Редакцията с най-голямо доверие в България реализира за пореден път интерактивната поредица „#Питай…“. Изданията ѝ традиционно събират над 1 милион зрители пред екрана на bTV и са сред най-гледаните актуални предавания в телевизионния ефир у нас.  От старта на поредицата „#Питай…” през 2015 година до днес на зрителски въпроси са отговаряли президентите Росен Плевнелиев и Румен Радев, министър-председателят в последния служебен кабинет Огнян Герджиков, министър-председателят Бойко Борисов, председателят на 43-ото Народно събрание Цецка Цачева, главният прокурор Сотир Цацаров и кметът на София Йорданка Фандъкова.  ", "date": "2018.02.13", "title": "Бойко Борисов на живо в „Питай премиера“ по bTV утре вечер "}
{"url": "http://epicenter.bg/article/Shofyor-na-kamion-zagina-na-patya-Ruse-Pleven/147139/3/0", "text": "  Тежка катастрофа взе жертва на пътя Русе – Плевен. Шофьор на товарен камион е загинал в района на село Пейчиново, съобщи bTV, цитирани от    Инцидентът е станал тази нощ, след като камионът е излязъл от пътя и се е обърнал. Водачът е загинал на място. Предполага се, че е заспал зад волана.   Движението в района е затруднено.   През изминалото денонощие на територията на страната са станали 13 тежки катастрофи. Един човек е загинал, а 17 са пострадали, информира МВР.   В София са станали 159 леки и три тежки пътни произшествия. Трима са ранени.  ", "date": "2018.02.13", "title": "Шофьор на камион загина на пътя Русе-Плевен"}
{"url": "http://epicenter.bg/article/Angelkova--Darzhavite-ot-Zapadnite-Balkani-s-direktni-samoletni-linii-/147152/4/0", "text": "В контекста на развитието на туризма на ЕС, иновациите и добрите връзки, страната ни представя днес идеята държавите от Западните Балкани да имат директни самолетни линии помежду си. Това заяви преди срещата на високо равнище и неформалния съвет \"Туризъм и икономически растеж\" министър Николина Ангелкова, предаде „Канал 3“.  \"И във вчерашните индивидуални срещи, които имах с министрите на туризма, коментирахме възможността за откриване на директни авиолинии между, на първо място, столиците и разбира се след това и другите градове. Изключително важно е това за свързаността\", аргументира се министърът на туризма. Така и първата среща на високо равнище от календара на европредседателството ни отново е с акцент Балкани. А гости в НДК са и министрите на туризма на съседни страни, които са извън ЕС.   След неформалната среща на министрите на туризма Ангелкова даде пресконференция, на която добави, че се работи „интензивно за създаването на директна авиолиния между София и Пекин“. „Именно Китай е изключително важен не само за България, но и по отношение на ЕС и Европа като цяло. Затова и в днешния панел ще обсъдим възможността за представянето на Европа като една дестинация за китайските туристи и създаване на съвместни туристически продукти. По този начин смятаме да привлечем повече китайски туристи и към България, обединявайки усилия и с други държави-членки и със страните от Балканите. Вчера по време на срещата ми с министъра на Хърватска той направи предложение да се включим към техните съвместни пакети, които изготвят със Словения. Със сигурност ще го направим, готвим такива и с Турция, Гърция и Румъния“, коментира Ангелкова, цитирана от „Фокус“. По думите ѝ това е един от начините да се привлекат допълнително китайски туристи. „По време на срещата мината година 16+1, която се проведе в Будапеща и на двустранната среща между нашия премиер Борисов и този на Китайската народна република се взе решение да се обсъди възможността за създаване на директна авиолиния между София и Пекин“, добави тя и уточни, че в момента се водят разговори, но предстои още много работа, за да може една такава линия да бъде реализирана. „Но аз се надявам през втората половина на тази година, когато сме домакини на форума 16+1, да имаме конкретика, която можем да съобщим. Работим изключително интензивно в тази посока“, каза още Николина Ангелкова.  Делегатите на туристическия форум обсъждат как да бъдат подобрени резултатите на европейският туризъм и ЕС да постигне устойчив растежа в сферата. Страните от Западните Балканите са поканени, за да дадат своите идеи за интегрирането на региона в ЕС именно чрез туризма, допълни министърът.  В неформалния съвет днес участват още еврокомисараят Елжбета Бенковска и министри от над 25 държави. Заседанието от срещата на високо пък откри председателят на НС Цвета Караянчева.    ", "date": "2018.02.13", "title": "Ангелкова: Държавите от Западните Балкани с директни самолетни линии. Работим и за полет до Пекин!"}
{"url": "http://epicenter.bg/article/14-godini-ot-potavaneto-na-koraba--Hera----17-balgari-zaginaha/147128/11/0", "text": "На 13 февруари 2004 година корабът \"Хера” потъна край Босфора. Загинаха 17 български и 2-ма украински моряци. И до днес няма осъдени за трагедията. Според разследващите причина за нея са станали некачествени ремонтни работи, които влошили якостта на конструкцията и плавателният съд не издържал на бурята, в която попада. Дир.бг припомня събитията около най-големия морски инцидент в новата ни история и проточилото се с години разследване. Във фаталния петък, 13-и, моторният кораб, натоварен с близо 12 тона въглища, плава под знамето на Камбоджа от Керч, Украйна, за Гебзе, Турция. Спрян е на 7-8 км преди Босфора от служба \"Управление на трафика\", защото трябва да изчака в открито море - заради лошото време проливът е затворен. Все още е необяснимо защо турската служба държи \"Хера\" в открито море, докато пропуска 11 други кораба от сутринта до обяд.  Скоростта на вятъра е 90 км/ч, а вълнението на морето - 6 бала. При тези условия \"Хера\" издържа няколко часа, но накрая се преобръща и потъва буквално за минути, без дори капитанът да успее да подаде сигнал SOS. На 800 м се намира българският кораб - \"Вежен\". Капитанът му Явор Миланов дава сигнал, че \"Хера\" се преобръща и вижда кърмата му, издигната над повърхността. След минута, точно в 12,50 ч, \"Хера\" вече не се забелязва над водата. Капитанът на \"Вежен\" вижда млад, леко облечен човек на спасителен плот, но бурята, силният вятър и снеговалеж не позволяват да му се помогне и той внезапно изчезва. Според официалната версия при корабокрушението моряците са се намирали в столовото помещение на кораба, където са обядвали. Оттам възможностите за спасяване са били ограничени, особено за краткото време, в което \"Хера\" се озовава на дъното - на 74 метра дълбочина.  13 от моряците, които загиват, са варненци, в това число капитанът Атанас Атанасов, останалите четирима са от Добрич, Шумен, Габрово и Горна Оряховица. Водолазите така и не откриват телата им. Повечето от тях обаче никога няма да бъдат погребани. 40 дни след трагедията турски водолази извадиха едва 5 трупа, три от които на българи - на главния механик Петър Жеков Колев, на електротехника Никола Спахиев и на стажант-механика Христо Милков. Намерени бяха телата и на втория механик Олександр Серафимович и на третия механик Олексий Левченко.  Завинаги в неизвестност остават капитанът, първият пом.-капитан Петър Петров, вторият пом.-капитан Боян Станков, боцманът Начо Начев, Кирил Димов, Свилен Спасов, Илия Димитров, Филко Фердинандов, Пламен Димитров, Светослав Георгиев, Стефан Пеев, Желязко Колев, Мартин Минчев и Александър Каменов. Последните двама са най-младите жертви - едва на 23 г.  Делото беше образувано буквално три дни след потъването на кораба. Но години наред буксуваше. Неяснотите са толкова, че на 19 февруари 2010 г. разследването дори беше спряно, тъй като не бяха събрани категорични доказателства за самоличността на извършителя. Оказа се, че турските власти отказват повторен оглед.  Това породи версии, които до момента се определят като спекулации. Едната беше, че „Хера“ е пренасял не само въглища, а и някакъв специален товар. Според видени от роднини на моряци снимки от френски сателит, минути след крушението край кораба били засечени две турски и една руска подводница, които вероятно са го ескортирали именно заради това. Според други пък сблъсък с едната турска подводница пратил нашия кораб на дъното.  Историята стигна дори до Европейския парламент, където френските депутатки Моника Франсони и Елен Флотр лансираха още по-стряскаща хипотеза - че петимата открити моряци са били убити на брега и после върнати на кораба.  Разследването у нас беше възобновено чак на 9 май 2013 г., по настояване на служебния премиер Марин Райков. Тогава той заяви:  „При моето последно посещение във Варна, имах възможността да се срещна с един покрусен баща, загубил своя син, който продължава да очаква отговори, които не идват. Аз обещах, че ще направя всичко възможно българската държава да съдейства за намиране на тези отговори. В началото на 2010 г. имах настойчиви разговори с нашите турски партньори, настоявайки за повторна проверка и да създадем условия за намиране на отговори. С г-н Цацаров обменихме виждания по тази тема”.  Самият главен прокурор пък коментира: „Последният контакт с турските власти е през 2010 г. Тогава на среща заявяват, че няма да допуснат кораб на българските военноморски сили да направят оглед на потъването, както и турска техника да извърши този оглед\".  Така, чак 13 години и половина след трагедията - на 23 ноември 2017 г., Софийска градска прокуратура (СГП) привлече като обвиняеми Милен Балчев и Стефчо Минчев за извършено престъпление по транспорта, при което е последвала смърт на 19 моряци. Те бяха обвинени за това, че в периода 23.07. 2002 г. - 13.02.2004 г. са допуснали да се повреди и потъне корабът \"Хера“.  В този период Балчев е генерален директор и ръководител „Експлоатация“ на фирма „Провидънс шипинг енд трейдинг“ ООД. Това дружество, съгласно стандартен договор за мениджмънт на кораб Шипман 98 от 01.02.2002 г., е менажирало “Хера“, собственост на „MAESTRA SHIPPING S.A.“, плаващ под юрисдикцията на правителството на Кралство Камбоджа. Белчев е бил и пълномощник на собственика на фирма „MAESTRA SHIPPING S.A.“, уточниха тогава от прокуратурата.  През същия период Минчев изпълнява длъжността “Технически директор“, ръководител „Материално техническо снабдяване“, ръководител на бреговата структура на търговско дружество „Провидънс шипинг енд трейдинг“ ООД и ръководител „Морски операции“.  Според обвинението двамата в съучастие допуснали да се повреди \"Хера“, като не извършили необходимия ремонт и отказали извършването на планирани ремонтни дейности. На 02.09.2002 г. те приели без забележки и последващи рекламации ремонта на кораба с акт за край на ремонта. Същевременно била извършена замяната на листове ламарина от палубната обшивка и дънния настил с ламарини с дебелини, по-малки от редуцираните остатъчни дебелини спрямо новите построечни такива.  В края на месец август 2003 г., след извършването на класификационен преглед, възложили и допуснали извършването на преустройство на кораба чрез свалянето на 16 товарни стрели с прилежащото им оборудване, като не уведомили упълномощената от Камбоджанския корабен регистър класификационна организация - Български корабен регистър (БКР) и в нарушение на Международната конвенция за безопасност на човешкия живот на море от 1974г. /SOLAS/ и Протокола към нея от 1988г., ратифицирани от България и Кралство Камбоджа.  До 13.02.2004 г. Балчев и Милчев не снабдили капитана на кораба с актуална „Информация за устойчивостта на кораба за капитана“ в нарушение на Правило 22, глава 1-2 на Международната конвенция за безопасност на човешкия живот на море“ от 1974 г. и протокола към нея от 1988 г.  Най-общо, причините за потъването на кораба, според заключението на  множество експертизи, включително и в Института по хидродинамика и аеродинамика към БАН (ИХА), са следните:  \"В резултат на описаните ремонтни работи и конструктивни промени е било влошено якостното състояние на конструкцията на кораба и така бурята, на която той е бил подложен, е причинила деформация повече от допустимата в корпуса (в района на първия хамбар). От това е последвало разхлабване на крепежа на люковото закритие на хамбара, при което в него е навлязла голяма маса морска вода. Водата и въглищата, с които е бил натоварен „Хера“ са образували течна смес. При бурята и въздействието от нея, на което е бил подложен плавателния съд, движението на тази смес в товарната част на кораба е довело до загуба на устойчивост, накланяне на носовата част във водата и последвало потъване на „Хера“.  Балчев и Милчев са на свобода с най-леката мярка за неотклонение - „Подписка“, но им беше наложена забрана да напускат пределите на страната.    ", "date": "2018.02.13", "title": "14 години от потъването на кораба ”Хера” - 17 българи загинаха"}
{"url": "http://epicenter.bg/article/Egipetskata-tsaritsa-Nefertiti-bila-byala-zhena/147155/6/0", "text": "Възстановената по ДНК анализ глава на Нефертити показа, че обратно на разпространеното мнение тя е била с бяла, а не с тъмна кожа. Както е известно, през 1898 година в Долината на царете в Египет бе открита добре запазена женска мумия, пише \"Дейли мейл\".  През 2010 година при генетична експертиза бе установено, че тази мумия е на майката на фараона Тутанкамон - Нефертити. Тя е дъщеря на фараон Аменхотеп III и царица Тии. Била е и сестра, и съпруга на Ехнатон, фараонът, който въвежда Амон или Слънцето като главен бог в Египет.  Нейната красота била легендарна приживе, съобщават исторически източници. Това се потвърждава и от намерения бюст на царицата, макар че произведението се счита за идеализирано.  Именно по изолираната ДНК са били разчетени най-важните особености на Нефертити. Така на основата на тези данни е възстановен и образа й. Оказало се, че тя е имала бяла кожа, а чертите на лицето й съвпадат с тези от бюста .    Източник: Дир.бг", "date": "2018.02.13", "title": "Египетската царица Нефертити била бяла жена"}
{"url": "http://epicenter.bg/article/Kim-Chen-Un-pohvali-Yuzhna-Koreya-za--vpechatlyavashtite-quot--usiliya-okolo-posreshtaneto-na-delegatsiyata-na-KNDR/147135/7/0", "text": "  Севернокорейският лидер Ким Чен Ун похвали Южна Корея за „впечатляващите\" усилия около посрещането на делегацията на КНДР за Олимпийските игри в Пьонгчанг. Коментарите му бяха направени след завръщане от Пьонгчанг на водената от сестрата му делегация, съобщава    Ким Чен Ун е благодарил на Южна Корея за важността, която са придали на севернокорейските представители.   Сестрата на Ким Чен Ун- Ким Йо Чен, предаде в Сеул покана към президента Мун Дже Йн да посети Пхенян в близко време. Засега той не е дал отговор на поканата от Пхенян.   Безпрецедентната визита се разглежда като значително затопляне в отношенията. Мнозина обаче смятат, че по този начин на Пхенян е позволено да спечели битка в пропагандата.   Лидерът на Северна Корея Ким Чен-ун каза, че е важно да бъде продължен климатът на помирение и диалогът между двете Кореи . Агенциите отбелязват, че това е това е първото изявление на севернокорейския лидер във връзка с безпрецедентната визита на делегацията от Пхенян, включваща и неговата сестра, на Юг.   Според държавната агенция на КНДР Ким бил впечатлен от топлото посрещане в Сеул и от отношението, проявено към делегацията. Той дал \"важни инструкции\" за мерки, с които да се поддържа атмосферата на помирение и диалог, но без повече подробности.  ", "date": "2018.02.13", "title": "Ким Чен Ун похвали Южна Корея за „впечатляващите\" усилия около посрещането на делегацията на КНДР"}
{"url": "http://epicenter.bg/article/Dve-godini-bez-golemiya-Trifon-Ivanov/147142/8/0", "text": "  На днешния ден преди две години почина легендарният българския футболист Трифон Иванов.   Железният бранител ни напусна на 50-годишна възраст вследствие на масиран инфаркт.   Трифон Иванов ще остане в историята на българския футбол като един от най-добрите играчи на своя пост. Той е Футболист №1 на България за 1996 г., трикратен шампион на България с екипа на ЦСКА, а през 1996 г. стана шампион на Австрия с Рапид (Виена).   За националния отбор има 77 мача и 6 гола и с тима стана бронзов медалист на паметното за нас Световно първенство в САЩ през 1994 г. Незабравим ще остане и неговият гол във вратата на Русия на Националния стадион \"Васил Левски\" на 10 септември 1997 г., с който България се класира за Мондиал '98.   На неговото погребение преди две години дойдоха всички до един герои от САЩ `94 и треньорът на най-успешния футболен отбор на България Димитър Пенев.   Тогава от името на четвъртите в света се изказа Бончо Генчев. \"Скъпи, Туци, Туньо, скъпи приятелю и скъпи колега. Ти си човекът, който ни даде силата да се опълчваме на всички и беше страшилище за тези, които бяха срещу нас\".        ", "date": "2018.02.13", "title": "Две години без големия Трифон Иванов"}
{"url": "http://epicenter.bg/article/Sinat-na-Vartan-osporva-zaveshtanieto-na-Dzhoni-Holidey/147145/10/100", "text": "Две от децата на певеца Джони Холидей - Давид и Лора, ще оспорят завещанието му.   Съгласно документа съпругата му Летисия придобива цялото му богатство и авторските му права.  Лора е поискала от адвокатите си да предприемат нужните правни действия, за да бъде оспорено завещанието, което е съобразено със законите в Калифорния, където рокаджията прекарваше няколко месеца годишно заедно със съпругата си Летисия и двете им осиновени дъщери, малолетните Джой и Джейд. Искът ще бъде представен съвместно от Лора и нейния брат - Давид, поясни неговият адвокат Жан Вейл. Адвокатите на Лора отбелязаха, че тя с изненада установила, че баща й Джони Холидей е завещал на съпругата си Летисия цялото си богатство и авторските си права в съоветствие с калифорнийските закони. Според тях завещанието противоречи на изискванията на правото във Франция. В завещанието на Джони се казва, че при смърт на съпругата му цялото му богатство трябва да бъде поделено между двете им дъщери Джейд и Джой, осиновени от Виетнам. Джони Холидей почина от рак на белия дроб на 74-годишна възраст на 6 декември м.г. Той е баща на Лора, родена от брака му с актрисата Натали Бай, на Давид, роден от брака му с певицата Силви Вартан, и на Джейд и Джой, които осинови заедно с Летисия.   Източник: Дир.бг", "date": "2018.02.13", "title": "Синът на Вартан оспорва завещанието на Джони Холидей"}
{"url": "http://epicenter.bg/article/Siropiran-sladkish-za-Sv--Valentin/147194/9/14", "text": "5 бр. яйца  5 с.л. брашно  2 ванилии  5 с.л. захар  плодов сок за сиропиране  2 бр. крем без варене прясно мляко    2 бр. белтъци  600 г захар  1 ч.л. лимонов сок  сладкарска боя  шоколад Жълтъците на яйцата се разделят от белтъците, след което се разбиват с 3 с.л. захар и ванилия. Белтъците пък се правят на сняг.    Към сместа се прибавя брашното. Разбърква се добре и се поставя в набрашнена тавичка. Пече се в предварително загрята фурна на 200С.   Готовият блат се охлажда и се разделя на 2 части, след което се сиропира. Кремът се приготвя по указание на опаковката. Глазурата се разбива, докато пудрата захар се разтопи и се получи гъста консистенция, след това се добавя боята.   Кремът се поставя между блатовете, полива се с глазура.    Тортата се украсява по желание с ядки, плодове, сметана и шоколад.", "date": "2018.02.13", "title": "Сиропиран сладкиш за Св. Валентин"}
{"url": "http://epicenter.bg/article/10-godishno-transdzhendar-dete-otkradna-vnimanieto-v-Nyu-York--Snimki-/147151/10/84", "text": "Модният дизайнер  винаги е знаел как да бъде предизвикателен и новата колекция на Gypsy Sport не е изключение. ,  близначки, музикантът  , транссесксуалният модел  бяха част от невероятното шоу, с което дизайнерът представи колекцията на Gypsy Sport за сезона есен/зима 2018-2019 г. на Нюйоркската седмица на модата.   Толкова много голота и блясък, а вниманието открадна 10-годишно дете. Но младият нюйоркчанин  не е обикновено дете – той е модел, Instagram звезда (Дезмънд се подвизава в социалната мрежа под името   и транс активист. Той е основател на първия клуб за трансджендър деца и  .   е роден през 2007 година в   по време на нюйоркския прайд. Казва, че е знаел какъв е от момента, в който се е родил. Още от съвсем малък развива афинитет към обличането на рокли. Ясно помни как на шестгодишна възраст за първи път се облича като принцеса  от „ “. има няколко участия в развлекателни програми, а през 2015 година става световноизвестен с участието си в Нюйоркския Гей Прайд. Тази година бе първото му дефиле на    . „Умирам! Буквално умирам в момента!“, написа в Instagram развълнуваният  .   Източник: дарик ", "date": "2018.02.13", "title": "10-годишно трансджендър дете открадна вниманието на Нюйоркската седмица на модата (Снимки)"}
{"url": "http://epicenter.bg/article/Rumen-Radev-se-sreshta-s-ministar-predsedatelya-na-Armeniya-i-s-armenskiya-patriarh/147126/2/0", "text": "През втория, заключителен ден от държавното си посещение в Армения президентът Румен Радев ще има в Ереван работна среща с арменския министър-председател Карен Карапетян.   По-късно българският държавен глава ще се срещне с арменския патриарх Карекин Втори. Програмата на визитата включва още посещение на Института за древни ръкописи \"Матенадаран\".  ", "date": "2018.02.13", "title": "Румен Радев се среща с министър-председателя на Армения и с арменския патриарх"}
{"url": "http://epicenter.bg/article/Muhamed-Halaf--Izdirvaniyat-za-terorizam-marokanets-e-mnogo-dobre-obuchen/147129/2/0", "text": "Издирваният за тероризъм мароканец е много добре обучен в Сирия. Това коментира в студиото на предаването „Здравей, България“ по Нова телевизия журналистът Мохамед Халаф.   Той подчерта, че задържаният определено е свързан с различни групи вътре в страната си. Но в същото време знае, че мароканските власти се държат много строго с тях, даже ги обесват, без да им мигне окото, подчерта той. Според журналиста той е натоварен да извършва атентати.   Мароканците представляват от 9 до 11 процента от всичките терористи в света. Най-голямата група терористи в Европа са именно от тази националност. „Според мен той търси да се присъедини към неговите колеги в Западна Европа, тъй като там имат много добра организация“, коментира Халаф.  ", "date": "2018.02.13", "title": "Мохамед Халаф: Издирваният за тероризъм мароканец е много добре обучен"}
{"url": "http://epicenter.bg/article/Tsveta-Karayancheva-shte-privetstva-uchastnitsite-v-neformalnata-sreshta-na-ministrite-na-turizma/147130/2/0", "text": "Председателят на Народното събрание Цвета Караянчева ще приветства участниците в неформалната среща на министрите на туризма на държавите членки на ЕС в София, съобщиха от пресцентъра на Народното събрание. Темата на форума, който е в рамките на Българското председателство на Съвета на Европейския съюз, е \"Туризъм и икономически растеж\". Той ще бъде открит в 11.30 часа днес в НДК. Във форума ще участват и европейският комисар за вътрешния пазар, промишлеността, предприемачеството и малките и средни предприятия Елжбета Бенковска, генералният секретар на Световната организация по туризъм към ООН Зураб Пололикашвили, министри на туризма от страните от ЕС, от Балканите и представители на бизнеса.", "date": "2018.02.13", "title": "Цвета Караянчева ще приветства участниците в неформалната среща на министрите на туризма"}
{"url": "http://epicenter.bg/article/Valeri-Simeonovo-nedovolen--Tsyaloto-mediyno-prostranstvo-e-uzurpirano-ot-predstavitelite-na-VMRO/147131/2/0", "text": "Сериозни въпроси се разглеждат на коалиционен съвет, а не в телевизионни студия. Това каза в сутрешния блок на БНТ вицепремиерът по икономическата и демографската политика и лидер на НФСБ Валери Симеонов по повод изказването на председателя на ПГ на Обединените патриоти и лидер на \"Атака\" Волен Сидеров, че ако Истанбулската конвенция бъде приета, правителството ще падне. Впоследствие към мнението на Волен Сидеров се присъедини и вицепремиерът и лидер на ВМРО Красимир Каракачанов.   Такъв съвет не е имало, а въпросът е изключително сериозен. В случая явно не сме обединени и се правят самоволни изказвания там, където не му е мястото. Естествено е да има проблеми, когато се работи. Когато каруцата върви, тогава скърца, когато не скърца, тогава е опасно, заяви Симеонов.   В същото време острата реакция на партньора му Каракачанов миналата седмица дойде именно след като първо Симеонов даде телевизионно интервю и обяви за \"глупотевини\" идеята на ВМРО за референдум за Истанбулската конвенция. \"Винаги съм казвал, че когато една конструкция работи винаги има в нея определени търкания, когато каруцата върви тогава скърца, когато не скърца тогава е опасност. Естествено, че има непрекъснато проблеми, наслоени с неколкомесечни напрежения, които са в парламентарната група. Все още няма никакво желание да бъдат решени тези проблеми, които пораждат напрежение – най-вече от страна на колегата Каракачанов\", обвини той партньора си. \"Там има едно голямо деформиране на медийните представяния в коалицията. Все пак, това е коалиция между три партии със съответните споразумения и равноправни и взаимоотношения, и изяви, но в случая цялото медийно пространство е узурпирано от представители на ВМРО, което си е един проблем от няколко месеца. Надявам се да го решим в скоро време\", цупи се лидерът на НФСБ.   В същото време през последните дни той отнесе и критики от другия партньор в коалицията - Волен Сидеров. Лидерът на \"Атака\" го обвини, че се договаря с Цветан Цветанов НФСБ да даде рамо на Истанбулската конвенция зад гърба на \"Атака\" и ВМРО. Дали ще изчистят напрежението с Каракачанов, зависело от самия него. \"О, зависи от него най-вече. Нещо няма комуникация напоследък. Предложил съм няколко пъти вече на г-н Сидеров, който е председател на ПГ, да организираме такава среща. Нещо не се получава. Това са болести на растежа, които са преодолими, защото все пак, когато първите симптоми на звездната болест бъдат видени, определени и показани, мисля че може да се реагира\", заяви Симеонов. По думите му разумните хора реагират, а неразумните продължават да мисля, че са по-умни от другите.   Той отрече да е имал среща с председателя на ПГ на ГЕРБ Цветан Цветанов, на която да е постигната договорка НФСБ да извади свои депутати по време на гласуването на Истанбулската конвенция в парламента, каквато информация се появи в медиите. Това излезе в сайта на Явор Дачков. Обадих му се и му казах, че не му прави чест. Това е нечистоплътен човек за мен. Някой утре може да каже, че съм се чувал с Кончита Вурст и изпълнявам нейните или неговите указания.   С Цветанов не съм се чувал в последните 14 дни, мисля че той е в чужбина. Но спекулации винаги ще има, коментира Валери Симеонов. Той е категоричен, че НФСБ няма да подкрепи референдум за Истанбулската конвенция, но ще гласува срещу приемането на конвенцията.   Симеонов изрази мнение, че референдум е ненужен, защото ще се провали и тогава на хората трудно ще им бъде обяснено защо са похарчени 30 млн. лв. за провеждането му. \"Няма да излязат бабите да гласуват за нещо, което не разбират. Представяте ли си каква атака ще има тогава от това джендър общество, как ще обясняват, че с това вкарахме джендър темата в общественото пространство. Един политик трябва да гледа в бъдещето. По такива теми не се прави референдум\", каза вицепремиерът. Темата се преекспонира и се използва за тяснополитически интереси. А темата е сериозна и е рискова.   Тази конвенция няма да мине. Няма нормален човек, който да не се бори срещу насилието, но когато една конвенция дава възможност за едно по-друго образование – там да се говори за социални роли на пола, нещо което не е естествено, това е неприемливо, подчерта Симеонов.   Той обясни, че с промяната в плана за Пирин концесионната такса в Банско се увеличава около два пъти. Не се излиза с един сантиметър от концесионната зона, става въпрос само за строителството на един лифт. Няма да има никакво презастрояване, каза вицепремиерът.   Той съобщи, че Обединените патриоти и ГЕРБ ще предложат да бъде направена промяна в закона за горите, с която да могат да се правят лифтове и влекове без да се променя предназначението на земята под тях. Тези промени ще станат паралелно с изготвянето на нов план за управление на Витоша, уточни Симеонов. Дано има някакво по-бързо развитие на зимния туризъм, защото това е бъдещето на тези региони, добави той. От казаното в студиото се разбра, че лидерът на НФСБ се е обидил и на думите на математика Михаил Константинов, който в същото предаване вчера го е нарекъл \"неефективен политик\". Като примери за обратното посочи приноса си за промяната в плана за управление на национален парк \"Пирин\", подготовката на измененията в  и вкарването на ред в Слънчев бряг.   Водещият на БНТ Иво Никодимов нито веднъж по време на сутрешното предаване не попита вицепремиера на България за скандала с евродепутатката от \"Зелените\" Ска Келер и обидната декларация срещу нея от страна на партията му НФСБ, след като се разбра, че по този въпрос отношение е взел дори и шефът на Еврокомисията Жан-Клод Юнкер. ", "date": "2018.02.13", "title": "Валери Симеонов недоволен: Цялото медийно пространство е узурпирано от представителите на ВМРО"}
{"url": "http://epicenter.bg/article/Valentin-Radev-/147132/2/0", "text": "Няма друга по-спокойна държава от България на Балканите, заяви вътрешният министър Валентин Радев, който бе гост на сутрешния блок на БТВ. Мароканецът, който бе заловен в България, има връзки с Ислямска държава. Вече получихме молба за екстрадиция. Колегите посочват, че е опасен, каза министър Валентин Радев в ефира на БТВ.   Той е бил част от група от 27 души, когато е получен сигнал, че е опасен и трябва да бъде заловен. „Ние не знаехме кой е точно. Успяхме да го заловим и това се оценява добре от партньорските ни служби. Следим за такива хора, които се опитват да преминат границата ни“, допълни министърът. На въпрос дали има заловени каналджии и мигранти в последните дни, Валентин Радев каза: „Засичаме ги, обаждаме се на турските служби и те ги прибират и връщат обратно. Залавяме и помагачи. Дори вчера има заловени 8 човека от „Гранична полиция“, които са подпомагали каналджиите. Правели са го за дребни пари“.   „Сърбия ни връщат бежанци, но все по-малко – те са нули и единици. През последните дни е върнат един човек. Натискът е нулев. Това е най-добре защитената граница в Европа, казват го и от Фронтекс“, уточни Радев.   „Няма друга по-спокойна държави на Балканите от България“. Той даде пример: От 95 убийства миналата година са разкрити 94. „Има проявена агресия към полицаите в Ихтиман. Не трябва да се действа срещу държавата и държавните служители. Такова нещо няма да позволим. Полицаят, когато отива на подобна операция трябва да бъде подготвен и дори да знае, че трябва да използва сила. Всички трябва да имат съзнание. Трябва да има респект към служителите на реда. Полицаите съответно трябва с поведението си да внушават респект“, подчерта вътрешният министър.   „ За да ви помогнат тези хора, трябва да ги уважавате.“ Като безобразие определи кадрите с арестуван, който прави кълба в полицейския участник. „Системата на МВР няма да бъде реформирана. Аз съм привърженик на еволюцията“, разясни Радев. Където има повече сигнали, там изпращаме полицаи. Където има полицаи сигналите намаляват. Частната охрана не е задължение, а опция, стана ясно от думите на Валентин Радев.   На въпрос имало ли е гонка между полицията и кола на НСО, в която се е возила първата дама, Валентин Радев каза: „Минали са с тъмната кола и патрула тръгва след тях. На третия светофар ги настигат и спират. След като е изяснено, са били освободени и са продължили пътя си. Ще работим в синхрон за това какви операции се провеждат“.  ", "date": "2018.02.13", "title": "Валентин Радев: Няма друга по-спокойна държава на Балканите от България"}
{"url": "http://epicenter.bg/article/Porednata-grupa-balgari-se-pribraha-ot-Velikobritaniya---gladni-i-premraznali/147133/2/0", "text": "18 българи, родом от Смолянско, са останали без подслон в Англия. Заминали са на 8 февруари, но вместо да се трудят във ферма, както им било обещано, са оставени на улицата при минусови температури. Това предаде bTV.   \"Oбещаха ни по 11 паунда на час, условия за нощуване, одеала, спално бельо и работа не по-малко от 6-7 часа дневно. Оказа се обаче, че в това, което ни казаха, нямаше нищо вярно\", разказа една от потърпевшите българки.    \"Там нямаше бунгала, нямаше абсолютно нищо. Казаха ни, че няма къде да отседнем. Температурите бяха около минус 3-4 градуса, имаше дъжд и сняг\", каза още тя.   Всеки от групата сам платил самолетния си билет до Великобритания, след което платили и транспорта до самата ферма. Когато стигнали там обаче действителността се оказала съвсем различна. Те щели да работят само един ден в седмицата, защото нямало достатъчно работа за всички. Заплащането също не било обещаното – щели да получават по 30 паунда на ден. Били им обещани каравани, в които да живеят, докато трае работата, но и това не случило – място за тях нямало.   Тази нощ те успели да се приберат у дома, след като наша сънародничка им помогнала. Фирмата, изпратила българите във Великобритания, е в процедура на отнемане на лиценза.   Българските посредници за работа на Острова често изоставят хората още на пътя, казват експерти. Междувременно става ясно, че фирмите посредници за работа в Англия прибират между 300 и 500 лв. на човек. Тези, които не са одобрени, рядко си връщали парите, а наетите често пък оставали на пътя. Това разказа пред на bTV Георги Калев, който е работил в няколко ферми в Англия.", "date": "2018.02.13", "title": "Поредната група българи се прибраха от Великобритания - гладни и премръзнали"}
{"url": "http://epicenter.bg/article/Yordanka-Fandakova--Nasilieto-nad-detsa-e-nedopustimo/147134/2/0", "text": "Насилието над деца е недопустимо. Това коментира в сутрешния блок на Нова телевизия кметът на София Йорданка Фандъкова. Изказването й е по повод зачестилите случаи на агресия по детски градини и домове. Последният пример е жена от център в Борован, която брутално обижда и рита дете. „Хора като тази възпитателка нямат място в системата. Това е не просто недопуснимо“, посочи столичният кмет.   По думите й в обществото трябва да има пълен консенсус, че за хора, които упражняват физическо или психическо насилие, място в системата няма. Според Фандъкова условията на труд са тежки, дейностите са трудни, но няма оправдание да се посегне на деца.   „В края на краищата ръководителят е този, който трябва да даде знак на работещите там. В такъв случай трябва да се реагира бързо, ясно, веднага да се даде ясен знак“, смята още тя.   Фандъкова коментира и темата за видеонаблюдението в детските градини: „Аз смятам, че видеонаблюдението е една възможност да се превантира, но и да се вижда истината“. Фандъкова припомни, че в София има външни камери в 80% от детските градини, а в половината забавачки са монтирани вътрешни устройства. Столичният кмет обаче припомни, че това трябва да бъде консенсусно решение не само на екипа в детската градина, но и на родителите. „Добре е да има такава система“, смята Фандъкова.   „Ние сме готови финансово да подкрепим всяка детска градина и всяка детска ясла, която постигне този консунсус“, допълни още тя. Фандъкова уточни, че при наличие на видеонаблюдение записът е добре да се пази един месец. Тя посочи, че тази година в столицата се откриват 4 детски градини и се започват 9 нови.", "date": "2018.02.13", "title": "Йорданка Фандъкова: Насилието над деца е недопустимо"}
{"url": "http://epicenter.bg/article/Vatmanat--zasnet-da-pushi-v-kabinata-si--shte-poluchi-globa-ot-7-leva-i-zabelezhka/147138/2/0", "text": "  Ватманът, който беше сниман да пуши в кабината си в трамвай номер 5 в столицата, ще бъде санкциониран със 7 лв. Той ще получи и административно наказание „забележка”. Това каза зам.-директорът на Столичния електротранспорт инж. Иво Василев пред БТВ, цитиран от    По думите му контролните органи месечно регистрират 10-12 души за пушене в кабините. Почивките на водачите в трамвайния транспорт са достатъчно големи в разписанието и се спазват, така че ватманите могат да посетят тоалетна и да пушат и не е нужно да пушат в кабините, още Василев.   „Клипът е застраховка, и преди съм подавал сигнали, но това не е водело до каквато и да било проверка или реакция от съответните органи, защото нямам доказателства”, заяви авторът на видеото Иван Деспов.   „Това е елементарно правило – просто да не се пуши в кабината. Ако допуснем то да се нарушава системно, имаме ли право да се оплакваме от цялата ситуация в държавата и от корупцията”, попита той. Зам.-директорът на Столичния електротранспорт обаче беше категоричен, че всяка жалба се проверява достатъчно подробно и ако се докаже, че съответният служител е виновен, задължително се санкционира.   \"Има месечен график за проверки и когато се установят нарушители, се санкционират\", увери той. Отделно от това Регионалната здравна инспекция също прави проверки, праща ни писма и санкционираме тези ватмани или шофьори на тролеи, за който е упоменато, че са пушили в кабината, обясни Иво Василев.   \"Надявам се не само аз да правя клипове, а всеки един, който види някаква нередност, да даде отзвук\", отбеляза Иван. Той призна, че е пушач, но пали цигара само на упоменатите места.        ", "date": "2018.02.13", "title": "Ватманът, заснет да пуши в кабината си, ще получи глоба от 7 лева и забележка"}
{"url": "http://epicenter.bg/article/Boyko-Noev--Rusiya-otnovo-tarsi-kontrol-nad-orazheynata-ni-industriya-/147141/2/0", "text": "Зачестяват индикациите, че правителството преговаря с Русия за признаване на нейно право на контрол върху българската оръжейна индустрия. Това заяви в коментар за Агенция „Фокус“ Бойко Ноев - министър на отбраната в правителството на ОДС, в служебното правителство на Ренета Инджова, заместник-министър на отбраната в правителството на Любен Беров и бивш посланик в НАТО, Белгия и Люксембург.  „Или по-точно, подготвя се междуправителствено “Споразумение между Република България и Руската федерация за урегулиране на отношенията във връзка с производството на въоръжение, военна техника и резервни части за тях, съгласно междуправителствените споразумения между НРБ и СССР”, известно накратко като “Споразумение по лицензите”“, заяви той.  „Черно на бяло, в чл. 1 на руския проект за такова Споразумение се настоява за следното, цитат: “Българската страна прекратява производството на въоръжения, военна техника и резервни части за нея, по лицензите, които са предадени на Народна Република България от бившия СССР в рамките на междуправителствените споразумения по приложения към настоящето Споразумение списък.” По нататък в текста се настоява България да иска писмено разрешение от Русия за всеки износ за трети страни на военна продукция, която има каквото и да било отношение към въпросните споразумения отпреди 1989г.“, коментира още Ноев  „Казано накратко - Русия отново търси контрол над оръжейната ни индустрия, нещо за което тя настоява с различна интензивност вече повече от 15 г. Нито едно българско правителство досега не е отстъпвало на този натиск, като до неотдавна въпросът практически е бил свален от дневния ред на двустранните отношения“, добавя той.  ", "date": "2018.02.13", "title": "Бойко Ноев: Русия отново търси контрол над оръжейната ни индустрия "}
{"url": "http://epicenter.bg/article/Turskiyat-ministarat-na-kulturata-kam-Vezhdi-Rashidov--Antichna-Serdika-e-mnogo-krasiva-/147144/2/0", "text": "Антична Сердика е много красива и прави Ларгото в София впечатляващ обект на културното наследство. Поздравявам ви за усилията ви да реставрирате центъра на столицата. С тези думи се обърна министърът на културата и туризма на Турция Нуман Куртулмуш към председателя на парламентарната Комисия по културата и медиите Вежди Рашидов, съобщиха от пресцентъра на ГЕРБ.  Куртулмуш е в България за участие в Министерската конференция на високо равнище „Туризъм и икономическо развитие“, която се провежда днес в рамките на българското председателство на Съвета на Европейския съюз.  Нуман Куртулмуш, който е за първи път в България, обсъди с Вежди Рашидов културните взаимоотношения между двете държави и парламентарната подкрепа за развитието им. Отбелязано бе, че ново споразумение за опазване на културното наследство ще е от голяма полза и за България, и за Турция.  Възможности за сътрудничество дава и 2019 година, когато Пловдив ще е Европейска столица на културата.  ", "date": "2018.02.13", "title": "Турският министър на културата към Вежди Рашидов: Антична Сердика е много красива "}
{"url": "http://epicenter.bg/article/Uchitelkata-ot-audiozapisa-v-detska-gradina-v-Pleven-shte-bade-otstranena-/147146/2/0", "text": "Учителката, която беше записана да вика и обижда деца в детска градина в Плевен ще бъде отстранена от работа, съобщи за bTV директорката на учебното заведение Даринка Стойчева.  За случая стана ясно, след като аудиозапис направен в детската градина беше публикуван в социалните мрежи.  „Такова поведение не съм очаквала, че мога да чуя”, допълни още директорката.  Междувременно общината започна проверка заради записа, която е установила, че той наистина е направен в детската градина и, че гласът е на учителката Стойка Гатева, която има 40-годишен стаж като педагог.  Проверката на общината ще продължи, като детската градина ще бъде проверена и документално за нарушения.  Междувременно родителите, чиито деца учат в 10 ЦДГ „Надежда” в Плевен настояха да бъдат поставени камери.  „Това поведение не може да бъде оправдано по никакъв начин”, категоричен е бившият министър на образованието проф. Тодор Танев. Той поясни обаче, че от такива случаи не бива да се прави обобщение на цялата система.  „Да се налагаш, при това с власт, а понякога и с плесници, върху този, който те гледа, е престъпление. Не е само липса на професионализъм”, категоричен е Танев.  Според психолога Александра Петрова повечето учители сами искат да минат допълнително обучение, защото не могат да се справят с поверените им деца.  „Родителите имат право да искат камери, а за самите учители може да бъде много полезно като обучителен вариант”, смята Петрова.  ", "date": "2018.02.13", "title": "Учителката от аудиозаписа в детска градина в Плевен ще бъде отстранена (Видео)"}
{"url": "http://epicenter.bg/article/OON--Prez-2100-godina-balgarite-shte-badat-3-8-mln--lv-/147149/2/0", "text": "През 2050 година населението на България ще наброява 5,4 млн. души, а през 2100 - едва 3,8 млн., гласи прогнозата на ООН. \"Не очаквам обаче да се стигне до изчезване на българската нация\", твърди обаче проф. Пенка Найденова в интервю за „Дойче веле“. Проф. Найденова е работила дълги години като представител на Фонда за населението на ООН в много страни по света. Според нея влошаването на демографската ситуация в България се дължи на нарушения баланс между броя на живородените и на починалите. Освен това броят на емигрантите е доста по-висок от броя на имигрантите, а в резултат осезаемо нараства делът на хората на 65 и повече години. В момента те са 22% от цялото население, но към 2050 година ще бъдат поне 33%. \"Остаряването на населението не е кризисно явление - то е резултат от развитието на демографската система. Населението на България ще намалява, както във всички развити страни - редом с нарастването на средната продължителност на живота и със спада в раждаемостта. Не очаквам обаче това да доведе до изчезване на българската нация\", казва проф. Найденова. Предварителните данни за 2017 сочат, че с 8,7 раждания на 1 000 души България заема 212-то място в света. Много по-тревожна е позицията на страната по показателя за обща смъртност, където с 14,5 смъртни случая на 1 000 души от населението тя се нарежда на трето място. Непосредствено преди нея са малката африканска държава Лесото, която е силно засегната от СПИН-пандемията, и Литва, където населението застарява особено бързо заради високата емиграция на млади хора. Отрицателното миграционно салдо на България я поставя на 114-то място в света - далеч назад в сравнение със страни, които привличат особено много имигранти, като Люксембург, Сингапур, Обединените арабски емирства, Испания, Белгия, Швеция, Швейцария, Австрия.   По скорост на обезлюдяване страната вече заема 9-то място сред 234 държави и територии - непосредствено след Латвия, Литва и Молдова. Ревизираната през 2017 дългосрочна прогноза на ООН за населението на България сочи, че през 2050 година то ще наброява около 5,4 милиона души, а към 2100 година - около 3,8 милиона. Проф. Найденова коментира, че за разлика от българите и турците, които са преминали през всички фази на първия демографски преход, ромите в България ще увеличават числеността си, тъй като не са преминали дори през втората му фаза, свързана с намаляване на смъртността при запазена висока раждаемост. \"Единствено осезаемото нарастване на темповете на икономически растеж и на стандарта на живот е в състояние да промени неблагоприятното миграционно салдо\", посочва експертката.   И напомня, че за десетилетието след икономическата криза през 2008-2009 страната са напуснали над 300 хиляди българи на възраст до 30 години. Намаляването на трудовите ресурси поставя страната пред предизвикателството да компенсира изтичането на работна сила с осезаемо увеличаване на производителността на труда. Необходима е коренна промяна в образователната система и в политиките за регулиране на пазара на труда, заключава проф. Найденова.", "date": "2018.02.13", "title": "ООН: През 2100 година българите ще бъдат 3,8 млн. души"}
{"url": "http://epicenter.bg/article/Valeri-Zhablyanov--BSP-shte-nastoyava-bolnitsite-da-ne-se-tretirat-kato-targovski-druzhestva/147150/2/0", "text": "Лечебните заведения да не се третират като търговски дружества, ще настоява БСП в специален законопроект, който ще бъде предложен на мнозинството в парламента до няколко седмици. Това заяви в Кърджали членът на Изпълнителното бюро БСП и заместник-председател на Народното събрание Валери Жаблянов, цитиран от Дарикнюз.бг.   По думите му законопроектът предвижда коренна промяна в системата на здравеопазване, чиято философия няма да се основава на търговския закон. Според Жаблянов законопроектът регулира отношенията държавни-частни болници. Трябва да има разделение на държавното финансиране за държавни болници от частните лечебни заведения на свободния пазар, категоричен бе Жаблянов.   Според него сегашният здравен модел в България е изчерпан, защото средствата в бюджета се увеличават непрекъснато, дефицитът расте, болничните заведения се съкращават като бройка и се ограничава качеството на здравното обслужване. В същото време огромният финансов ресурс отива в нелоялната конкуренция на частните болници, коментира Жаблянов.    Той каза, че при сегашния модел на здравеопазване една трета от общинските болници към момента трябва да бъдат затворени, а тази тенденция се прехвърляла и към областни болници в Северна България. Освен че сме против болниците да бъдат търговски дружества, ние сме категорично за здравеопазване на мрежата от общински болници, подчерта Жаблянов.", "date": "2018.02.13", "title": "Валери Жаблянов: БСП ще настоява болниците да не се третират като търговски дружества"}
{"url": "http://epicenter.bg/article/Dimitar-Manolov-se-obyavi-protiv-ratifitsiraneto-na-Istanbulskata-konventsiya/147153/2/0", "text": "  Президентът на КТ \"Подкрепа\" Димитър Манолов обяви, на пресконференция от централата на синдиката, че е против ратифицирането на Истанбулската конвенция, съобщава БТА.   Той смята, че хубавото на шума около Истанбулската конвенция е, че можем да видим като общество, което е част от ЕС, случващото се в нравите в момента. Манолов вижда ситуацията като във вица, който описва разликата между либерализъм и постмодерен либерализъм, като между стол и електрически стол. По думите му сегашната система мачка по всички възможни начини белия хетеросексуален християнин.   Димитър Манолов заяви, че е добра идеята за борба с насилието срещу жени, защото насилието е сериозен проблем. Той обаче цитира изводи от статистика, според която в хомосексуалните двойки насилието се случва по същия начин и със същата честота като в хетеросексуалните. \"Не мога да се съглася като човек, който вероятно е патриархално възпитан, когато отстъпя място на жена в трамвая, да бъда третиран като бяла мъжка хетеросексуална шовинистична свиня\", допълни Манолов.   Според лидера на КТ \"Подкрепа\" не е ясно и доколко България е в състояние да изпълни изискванията на Истанбулската конвенция и няма ли конвенцията да натовари допълнително \"силно немощната ни социална система\". Истанбулската конвенция налага и въвежда трансгранични институции, овластени до безкрай, които ще се произнасят и ще правят изводи и те са от хора, които никой не е избирал, заяви Димитър Манолов.   В ЕС, в който трябва да бъдем единни в многообразието си, всеки народ има своите особености и трябва да прецени какво пасва на неговите традиции, нрави, как и в какво да бъдат образовани децата му, заяви още Димитър Манолов.  ", "date": "2018.02.13", "title": "Димитър Манолов се обяви против ратифицирането на Истанбулската конвенция"}
{"url": "http://epicenter.bg/article/Kaloyan-Pargov--Detsata-v-Sofiya-imat-nuzhda-ot-kachestveno-obrazovanie-vav-vsyako-uchilishte/147163/2/0", "text": "Децата в София имат нужда от качествено образование във всяко училище на територията на града и Столична община е длъжна да го осигури. Това заяви председателят на групата на БСП в СОС и лидер на градската организация на социалистите Калоян Паргов по време на обсъждането на новите Наредби за прием на деца в общинските детски градини и в първи клас в общинските училища. Калоян Паргов, който е заместник-председател на Комисията, и експертът по образование към групата на БСП в СОС Александър Грозданов се включиха в обсъждането с конструктивни предложения, част от които бяха приети от управляващите в Столична община. \"С експертите на БСП в образованието имахме много срещи с различни родителски организации, за да чуем тяхното мнение за проекта за нова Система за прием на ученици в първи клас в общинските училища на територията на СО, каза Калоян Паргов. - Най-голямото притеснение на всички е свързано с качеството на образователната система в различните райони на София. От години настояваме кметът Фандъкова да направи така, че да има балансиран прием навсякъде в София и да не се обезлюдяват училища. А сега тепърва се търси начин за справяне точно с това - училища, които не са предпочитани заради лошо качество на образованието, което предлагат, се обезлюдяват и тежат на бюджета. Радвам се, че гражданските организации са толкова активни и ние, от БСП, подкрепяме исканията и предложенията им. Доволен съм също така, че с общи усилия упражнихме натиск и част от тези искания и предложения бяха приети от управляващите. Така напрежението между родителите и общината ще намалее и се радвам, че ние, от БСП, помагаме за това\". Част от предложенията, които бяха направени, са точките за дете от многодетно семейство да бъдат увеличени. В критериите да бъде добавено и \"дете на самотен родител\", а заповедта за прилежащите райони да стане част от самата Наредба за прием на деца в първи клас.", "date": "2018.02.13", "title": "Калоян Паргов: Децата в София имат нужда от качествено образование във всяко училище"}
{"url": "http://epicenter.bg/article/VMRO--Da-napravim-legitimen-prevod-na-Istanbulskata-konventsiya-i-edva-togava-KS-da-dade-hod-na-deloto/147169/2/48", "text": "ВМРО поиска да се направи легитимен превод на Истанбулската конвенция и едва тогава Конституционният съд да даде ход на делото.   \"Ние от ВМРО – Българско национално движение припомняме, че именно несъстоятелността на българския превод беше използвана като мотив в основната битка на поддръжниците на Конвенцията на Съвета на Европа за превенция и борба с насилието над жени и домашното насилие, известна като Истанбулската конвенция.   Именно мандатоносителят – ГЕРБ, още в началото на годината, след гласуването на 03.01.2018 г. на документа в МС, изрази своите притеснения, че проблемът в неразбирането на текста идва от некоректния превод и заяви, че ще поиска официален такъв от Съвета на Европа\", заявяват от ВМРО. Според ВМРО, до този момент обаче, вече месец и половина по-късно, такъв няма.  От ВМРО питат по кой текст Конституционният съд на Република България ще направи своето тълкувателно решение – по българския, обявен от сезиращия субект (ПП ГЕРБ) за несъстоятелен, или по английския и/или френския, на които е подписана конвенцията, и които са официални по силата на международното право.   Преди да отделим внимание на двете възможни хипотези – нека обърнем внимание на още един детайл. Текстът, с който ще се съобразяват българските съдилища, респективно е преводът на български, който е подписан първоначално от Министерство на правосъдието, след което е приет от Министерския съвет на Република България, след това е внесен в Народното събрание и (евентуално) ратифициран някой ден. От това следва именно този текст да бъде публикуван и в „Държавен вестник“, което вече го прави официален документ, релевантен към правната система на Република България, коментират от ВМРО.  Нещо повече – наддържавен документ, който има по-висока правна сила от българското законодателство (дори по-висока от Конституцията!), а това ще доведе до промени в редица закони, включително Основния закон на държавата. Ето оттук следват вече и нашите съществени въпроси.   Текстът, който е подписан от Министерство на правосъдието, приет от МС и внесен в НС на Република България, и който е меродавен към настоящия момент ли е текстът, по който уважаемите конституционни съдии от КС на Република България ще се произнесат? Ако това е текстът, който е спорен дори според радетелите на Конвенцията, то не е ли противоконституционно Конституционният съд да се произнесе по нелегитимен текст?  Ето защо от ВМРО – БНД призовават конституционните съдии да не дават ход на делото, преди да бъде изчистен въпросът с легитимността на текста на Конвенцията. \"Призоваваме Външното министерство на страната ни да спази процедурата, като направи нов превод, който да изпрати за одобрение в Съвета на Европа, и едва след това т.нар. Истанбулска конвенция да бъде гледана по същество от Конституционния съд. Припомняме също така, че в началото на миналата седмица, след консултация с водещи юристи, ние от ВМРО изказахме своите аргументи и обърнахме внимание, че при ратифициране на документа ще се наложат не само законодателни промени (в над 20 закона), но и на фундаментални текстове от Конституцията на Република България, чиято промяна може да направи само ВНС (според чл. 6 от КРБ). Също така припомняме още няколко притеснителни факта около легитимността на Конвенцията на Съвета на Европа за превенция и борба с насилието над жени и домашното насилие, известна като Истанбулската конвенция. А именно – още при самото обсъждане на документа в Съвета на Европа са възникнали сериозни противоречия. Даже от българска страна са направени забележки относно спорните и днес дефиниции за джендър и социален пол. Те не са взети под внимание. Нещо повече – всеки пробен документ, който се приема от Съвета на Европа, се гласува от Съвета на министрите на СЕ с консенсус. Т.нар. Истанбулска конвенция обаче не минава през тази съгласувателна процедура. Тя не е била гласувана, точно заради скандалите, които я съпровождат още при създаването, коментират от ВМРО.   Направо се пристъпва към нейното подписване в Истанбул. А що се отнася до това дали в документа съществуват или не понятия, различни от традиционните и общоприети за българските нрави, морал и правна система – нужен е обикновен прочит, както и запознаване с документ на Съвета на ЕС от 2010 г., който представлява инструментариум за защита правата на ЛГБТ общността.   В него ясно и точно се посочват механизмите за въвеждане на терминологията и специалното отношение на държавите към тази общност. На стр. 13 (абзац предпоследен) дори има специални препоръки тези права нарочно да бъдат вкарани в подготвяната Конвенция на Съвета на Европа за превенция и борба с насилието над жени и домашното насилие, заявяват още от ВМРО.", "date": "2018.02.13", "title": "ВМРО: Да направим легитимен превод на Истанбулската конвенция и едва тогава КС да даде ход на делото"}
{"url": "http://epicenter.bg/article/Seksi--angeli--nazhezhiha-strastite-do-cherveno-na-karnavala-v-Rio--Snimki-/147160/10/99", "text": "Секси ангели на Victoria's Secret . Адриана Лима, Лаис Рибейро и Джасмин Тукс показаха, че имат наистина гореща кръв. Кадри, разпространени в социалните мрежи, показват красавиците, които около минаващите край тях пищни платформи. \r\n \r\n И трите са , гордо демонстриращи бразилския си произход. Красавиците привлякоха вниманието на всички с безупречните си фигури и огнени танци   Източник: Дарик", "date": "2018.02.13", "title": "Секси „ангели“ нажежиха страстите до червено на карнавала в Рио (Снимки)"}
{"url": "http://epicenter.bg/article/Zheni-Kalkandzhieva-i-Tacho-praznuvat-praznika-na-lyubovta-i-vinoto-vav-vinarska-izba--Zlaten-Rozhen-/147172/10/0", "text": "На връх празника на виното и любовта Евгения Калканджиева и съпругът и Стефан Манов-Тачо гостуват в кулинарното предаване по CodeFashionTV „Вечеряй с Петя Раева”.   Тримата се отправят на едно винено пътешествие до Мелник, където гостуват на традиционния тридневен Празник на виното. Там се срещат със собствениците на изисканата винарска изба „Златен Рожен” Теодор и Маруся Осиковски. След като опитват от най-добрите вина в областта, загряват с хоро и местни кулинарни изкушения, се отправят към Винарска изба „Златен Рожен”,разположена в с. Капатово, община Петрич, на 20 километра от гр. Сандански и на 19 километра от с. Рожен.   В атрактивната изба гостите се запознават с произвежданите бутикови червени и бели вина. Винарска изба „Златен Рожен” сенамира в близост до границата с Гърция и представлява модерен архитектурен комплекс заедно с хотелска част.   Гостуването под надслов „Вино, лов, любов”, естествено, минава през кухнята, където известния със своя вкус към готвенето Тачо се разполага като шеф и дирижира приготовлението на меню, в което главната роля е поверена на еленски бут. Компанията се потапя в автентичната атмосфера, а на масата присъстват традиционни български блюда като шопска салата, кисело зеле с червен пипер, туршия и домашни мезета и, разбира се, великолепна сира, произведена в самата изба.   Петя Раева, Жени, Тачо и техните домакини споделят емоциите на празника и темите неминуемо се въртят около семейството и любовта. Жени не пропуска да подкачи Тачо, като подчертава, че жената за един мъж задължително трябва да изпълнява множество роли.   Тачо, верен на себе си, не спира да се шегува, а Жени отговаря като казва, че ще го заколи с ножа, но минути по-късно разкрива, че двамата искат да имат още едно дете – момиче. Разнежен от желанието на съпругата си, Тачо приготвя цветя от салфетка за всички дами. Жени се отпуска в мечти и споделя, че един ден като стане баба, ще бъде шестата по красота баба в света.   Има ли Тачо любовница, започнали ли са двамата с Жени да работят за второ дете и  колко е важно да бъде верен съпруга на жена си? Гледайте в поредния епизод на „Вечерай с Петя Раева” на връх празника на виното и любовта – 14-ти февруари, точно в 21.00 часа само по CodeFashionTV.   „Вечеряй с Петя Раева”, както и всички предавания на CodeFashionTV, публиката може да гледа в мрежата на  ,  Intelsat 904 45.0 и,  7 днив седмицата, в сайта на медията   .”  ", "date": "2018.02.13", "title": "Жени Калканджиева и Тачо празнуват празника на любовта и виното във винарска изба „Златен Рожен”"}
{"url": "http://epicenter.bg/article/-quot-Chereshkata-na-tortata-quot--vzrivi-Feysbuk/147187/10/88", "text": "Социалната мрежа \"Фейсбук\" прегря от гневни коментари след грозните сцени в предаването \"Черешката на тортата\", излъчени снощи.   В готварското предаване за звезди тази седмица на една маса сядат Мис Плеймейт 2017 Нора Недкова, гримьорът Валентин Кулагин, режисьорът Люси Иларионов, латино-танцьорът Алфредо Торес и актрисата Борислава Стратиева.   Вместо вкусна храна и уютна атмосфера по време на вечерята на Алфредо зрителите станаха свидетели на непристойни сцени и неуместни изказвания от страна на измислените \"родни ВИП-ове\".   Напрежението ескалира след употреба на алкохол, а Нора Недкова и Валентин Кулагин почти се хванаха за косите, след като леките закачки помежду им загрубяха. Самата миска пък обяви, че \"макароните и майонезата са храна за простолюдието\".   Поведението им бе остро критикувано от феновете на риалитито, които заляха с гневни коментари страницата на \"Черешката на тортата\" в социалната мрежа. Оказва се, че зрителите искат продуцентите да канят стойностни и доказали се в обществото родни знаменитости, а не набедени за ВИП-ове фалшиви звезди.   \"Такава селянка не съм виждала в живота си!!! Аз съм в шок..И тази е с претенции и титли..!!!!\"   \"Обичам това предаване, но тази седмица няма да го гледам. Разочарована съм от просташкото отношение на никому неизвестните селяци с претенции.\"     \"Мале... слушам, гледам и не мога да повярвам що за гнусни твари са това?!???\"   „ ” е „Цветът   нацията”   \"Уникална селянка е Нора Недкова,невъзпитана,ниско интелигентна,грозна баба Яга!!!Простачка!!!!\"   \"Кравата с Джуките да хваща този до нея за нашийника и да си ходят... Манчев, канете достойни хора, които да ти е кеф да гледаш!\"   \"Откъде ги намерихте тези клоуни? Дори да се забавляваш на техен гръб не стават. Продуцентите, свалили сте летвата до в мазето.\"     \" \"Шок и ужас в “ ” - много “Ви Ай Пи”, много просташко държание!!! Говорене с пълна уста и хора   изкуството?  Стига де....  Потресена съм от неуважението, което виждам!\"  Въпреки огромната вълна от негативни коментари, рейтънгът на предаването продължава да расте. Изводът е ясен: Докато има интерес към изцепките на набедените за родни ВИП-ове личности, ще има и \"звезди\", станали известни само и единствено с това, че са известни.  ", "date": "2018.02.13", "title": "\"Черешката на тортата\" взриви Фейсбук с простащини"}
{"url": "http://epicenter.bg/article/Megan-Markal-pristigna-s-shotlandsko-kare-v-Edinburg/147195/10/84", "text": "Меган Маркъл и принц Хари започнаха визитата си в Шотландия. Двамата пристигнаха в Единбург и направиха кралска обиколка пред погледите на тълпата. Меган носеше палто Burberry в шотландско каре в зелено и синьо, и широк чарлстон на Veronica Beard. Тя носеше и малка чантичка, съчетана със зеления цвят в карето на горната дреха. Маркъл бе посрещната с много любов и получи валентинки от феновете си. Стотици доброжелатели бяха запазили места още в ранни зори, за да зърнат кралската двойка въпреки влажното и студено време. \r\n \r\n \r\n", "date": "2018.02.13", "title": "Меган Маркъл пристигна с шотландско каре в Единбург"}
{"url": "http://epicenter.bg/article/Prof--D-r-Gyokhan-Yadzha-konsultira-patsienti-s-diabet-tip-2-i-zatlastyavane/147209/10/0", "text": "Проф. Д-р Гьокхан Яджъ пристига у нас, за да се срещне с пациенти, които се нуждаят от хирургическо лечение на наднормено тегло и диабет тип 2.   Проф. Д-р Гьокхан Яджъ е завършил Военномедицински факултет Гюлхане. Бил е научен сътрудник в Университет Мадисон, Уисконсин, САЩ - Отделение по трансплантация. През 2005 г. е обявен за почетен член на престижния университет. През 2010-а завършва курс по роботизирана хирургия Да Винчи, Страсбург - Франция, Програма за бариатрична и метаболитна хирургия. Яджъ специализира и в Медицински център АСАН, Южна Корея по Програма за Трансплантация на черен дроб жив донор.   Лекарят от престижната турска болница Гювен Анкара е специалист по Обща и Онкологична хирургия,  трансплантации на органи,  метаболитна и бариатрична хирургия. В  болница Гювен Анкара през 2015-2016 година са оперирани над 400 пациента с наднормено тегло. 100% от оперираните са свалили излишните килограми.   При 80% от хората страдащи от диабет тип 2 се забелязва и проблем с наднорменото тегло. Всички въпроси свързани с тези проблеми могат да бъдат отправени към турския специалист на отворени врати в София на 22 февруари.   Д-р Яджъ е водещ отделението по Бариатрична и метаболитна хирургия на Гювен Анкара. Той е специалистът, който преди повече от две години оперира режисьорът Люси Иларионов, отслабнал драстично след интервенцията. Иларионов освен наднормено тегло имаше и диабет, кръвната му захар беше стигнала над 17, но в следствие на операцията успя да се нормализира и да премахне болестта.   \"Дефиницията на диабета е повишена стойност на глюкозата в кръвта над нормалните нива. Високото ниво на кръвната захар чрез обръщението в тялото би могла да навреди на някои от тъканите или органите и последствията от тези вреди в дългосрочен план биха могли да бъдат смъртоносни\", коментира проф. д-р Ягджъ.   При пациентите страдащи от затлъстяване и диабет тип 2 целта на метаболитната хирургия е да подобри високото ниво на кръвната захар и останалите метаболитни нарушения. По този начин се възпрепятстват усложненията, които биха могли да бъдат предизвикани от диабета и се осигурява по-здравословен начин на живот за пациентите в дългосрочен план. От друга страна не всеки пациент би могъл да е подходящ за тази операция.   \"Възрастта на пациента, физическото му състояние, историята на здравословното му състояние и наличния инсулинов резерв, имат голяма роля за успеха на операцията\", казва специалистът от \"Гювен Анкара\". Дали пациентът е подходящ за метаболитната хирургия се оценява от мултидисциплинарен екип, в който взимат участие хирурзи със специализация в лечението на диабета, специалисти по ендокринология, анестезиолози и диетолози.   Консултациите със специалиста с над 25-годишен опит са безплатни и ще се проведат на 22 февруари в централния офис на болница Гювен Анкара в София (бул. „Цар Освободител“ 14, сграда Ландмарк, етаж 5), като записванията трябва да се направят предварително на тел. 0890187777.  ", "date": "2018.02.13", "title": "Проф. Д-р Гьокхан Яджъ консултира пациенти с диабет тип 2 и затлъстяване"}
{"url": "http://epicenter.bg/article/Vizhte-svatbenata-roklya-na-Sesil-Karatancheva--Snimki-/147164/8/18", "text": "Тенис звездата разказа наскоро, че вече е семейна от почти три месеца. Досега обаче не знаехме как е изглеждала в сватбения си ден. Сесил и дългогодишният ѝ приятел Георги Долмов са имали приказна сватба на плажовете на Пунта Кана. сподели наскоро тенисистката. Все пак тя е имала време да се подготви за щастливия ден с разкошна сватбена рокля Justin Alexander. И докато нежната Сесил разхожда финия си тоалет по фините плажове на Доминикана, любимият ѝ Георги е избрал съвсем лежерно облекло. Той е със сив чино панталон и черна вталена риза, съчетани с мокасини на бос крак. Единственият аксесоар, който издава, че е част от сватбата, е бяло сватбено цвете, закачено от страната на сърцето. Каратанчева, която винаги е изпъквала с грациозност, изглежда невероятно в роклята с дантелена горна част, дълбок гръб и паднало късо ръкавче. Явно Сесил е успяла да изпълни желанието си и да запомни всеки миг от този паметен за всяка жена момент.   Източник: Дир.бг", "date": "2018.02.13", "title": "Вижте сватбената рокля на Сесил Каратанчева (Снимки)"}
{"url": "http://epicenter.bg/article/Masov-boy-na-balgarski-detski-rozhden-den-v-Germaniya--pone-sedem-dushi-sa-raneni/147137/7/0", "text": "  Детски рожден ден се превърна в кървав бой в събота в германския град Швалмщат. Празникът бил на хора от България, съобщи местната полиция, цитирана от БТВ и    Най-малко седем гости са пострадали.   Гостите били поканени в местен общински клуб.   Те се скарали по все още неясна причина за властите и спорът бързо прераснал в бой. Трима възрастни и четири деца са ранени.   Наложило се да бъдат повикани линейки, за да помогнат на пострадалите.   В това време част от гостите се стекли в близкото полицейско управление, за да подават сигнали едни срещу други. Все още не е ясно каква е причината за скандала, тъй като никой не говори немски, уточняват още от полицията.        ", "date": "2018.02.13", "title": "Масов бой на български детски рожден ден в Германия, поне седем души са ранени"}
{"url": "http://epicenter.bg/article/Tropicheski-tsiklon-opustoshi-tihookeanskiya-ostrov-Tonga/147140/7/0", "text": "  Голяма част от Тонга остана без ток, след като тропическият циклон от 4-та категория Гита опустоши тихоокеанския остров, срина сгради, прекъсна електричеството и предизвика наводнения, съобщава \"Ройтерс\", цитирани от    Бурята е ударила с ветрове от 230 км/ч и с пориви над 280 км/ч. Нанесени щети на столица Нукуалофа и на Парламента на страната. Достъпът до зоните извън столицата е възпрепятстван от бурята и отломките.   Няма потвърдени смъртни случаи, но има много ранени, коментира Греъм Кена, австралийски държавен съветник в Националното аварийно управление на Тонга.   \"Пълната степен на щетите, причинени от Гита, все още се оценяват, но има непосредствена нужда от помощ на място\", коментира министърът на външните работи на Нова Зеландия Уинстън Питърс. \"Около 5700 души са потърсили подслон в евакуационните центрове и се очаква да се увеличат съществено\", допълва той.   Нова Зеландия дарява помощи в размер на 545 000 долара, а самолет \"Херкулес\" се очаква да излети с доставки и спешна помощ. ВВС на Нова Зеландия провежда и огледи на пораженията и други спасителни дейности.   Австралия дарява 275 000 долара за подслон, кухненски и хигиенни комплекти, външният министър на страната заяви, че австралийските отбранителни сили ще съдейства за почистване и въстановяване.   Циклонът се насочва към южните острови на Фиджи, като някои прогнози сочат, че се засилва и може да достигне до категория 5. Премиерът на Фиджи Франк Байнимарама предупреди жителите да \"се съобразят с предупрежденията и да се подготвят\", въпреки че се очаква бурята да заобиколи силно населените райони.  ", "date": "2018.02.13", "title": "Тропически циклон опустоши тихоокеанския остров Тонга"}
{"url": "http://epicenter.bg/article/Snahata-na-Tramp-e-v-bolnitsa-sled-podozritelno-pismo/147143/7/0", "text": "Снахата на президента на САЩ   е откарана в болница в Манхатън. Това е предпазна мярка, след като подозрително писмо, съдържащо неидентифицирано вещество, е било изпратено до нейния апартамент, съобщи Ен би си, цитирайки източници от правоохранителните органи и градските власти в Ню Йорк.   Писмото е било адресирано до съпруга на Ванеса Тръмп - Доналд Тръмп-младши, сина на президента   най-голямото дете на президента и бившата му съпруга Ивана.   След като писмото било отворено, трима души в жилището са откарани в нюйоркския медицински център Презбитериън-Уейл Корнел като предпазна мярка, съобщи пожарната на  сити. Няма индикации, че някой е пострадал, нито че веществото е опасен материал или биологичен агент.", "date": "2018.02.13", "title": "Снахата на Тръмп е в болница след подозрително писмо с бял прах"}
{"url": "http://epicenter.bg/article/Vav-Vashington-pokazaha-ofitsialnite-portreti-na-Mishel-i-Barak-Obama-/147156/7/0", "text": " на бившия американски президент Барак Обама и съпругата му Мишел бяха показани за първи път в галерия във Вашингтон. Двамата позираха заедно с художниците на официалното представяне.  заедно с тези на други американски президенти, съгласно традиция, датираща вече 50 години.    Източник: Нова.тв", "date": "2018.02.13", "title": "Във Вашингтон показаха официалните портрети на Мишел и Барак Обама (Видео)"}
{"url": "http://epicenter.bg/article/Skandalno-video--Bareti-vlachat-Saakashvili-za-kosata-pri-aresta-mu-v-Kiev-/147157/7/0", "text": "Скандално видео от ареста си в Киев пусна във Фейсбук бившият грузински президент и бивш губернатор на Одеса Михаил Саакашвили. На него се виждат кадри от задържането му при акции на украинските спецчасти в заведение в Киев, съобщават руски медии.  Видеото показва как маскирани спецове нахлуват в заведението, няколко посетители сами лягат на пода, за да не попаднат под ударите им. След това четирима маскирани влачат арестувания, като един от тях го е хванал за косата.  В коментар към видеото Саакашвили твърди, че по време на ареста е бил заплашван със саморазправа.  В понеделник Саакашвили бе екстрадиран от украинските гранични служби в Полша.  Междувременно изгоненият в Полша бивш грузински перзидент призова за помощ канцлера на Германия Ангела Меркел, съобщава германският вестник Bild, цитиран от \"Фокус\".  „В кафене в Киев бях нападнат от маскирани мъже, които ме заплашиха, отвлякоха и ме качиха на частен самолет за Полша. Зад тази акция стои корумпираният украински президент (Петро) Порошенко“, заяви Саакашвили за редакцията на изданието.  „Ако Европейският съюз и преди всичко канцлерът на Германия Ангела Меркел най-накрая не предприемат действия, Украйна ще бъде унищожена. Порошенко разрушава тази държава и иска да се избави от мен, защото разобличавам корупцията“, допълни депортираният политик.  ", "date": "2018.02.13", "title": "Скандално видео! Барети влачат Саакашвили за косата при ареста му в Киев "}
{"url": "http://epicenter.bg/article/Erdogan-kam-SASht-i-kyurdite-v-Siriya--Shte-usetite-silata-na-osmanskiya-yumruk--/147161/7/0", "text": "САЩ трябва да прекратят с \"театъра\", че се борят срещу \"Ислямска държава\", който всъщност се превръща във война срещу Турция. Това заяви турският президент Реджеп Тайип Ердоган пред депутати от управляващата Партия на справедливостта и развитието, цитиран от РИА \"Новости\".  Отношенията между Анкара с Вашингтон напоследък се изостриха заради факта, че САЩ подкрепят силите за самоотбрана на сирийските кюрди (YPG), които турските власти определят като терористична организация. При това САЩ определят действията си като борба с \"Ислямска държава\".  \"Ние имаме 911 километра граница със Сирия. А те (САЩ, бел. ред.) каква връзка имат със сирийската граница? Те вече изхарчиха 550 милиона долара, но сега искат да ги увеличат до 3 милиарда. Говорят, че се борят срещу \"Ислямска държава\". А колко членове на ИД са унищожили? Тези, които се бореха срещу ИД, сега се бият срещу Турция. Никой няма право да използва ИД като повод. Дойде време да спрем с този театър с \"Ислямска държава\", време е да свалим маските\", заяви Ердоган.  \"Казват ни: \"Ако ни ударят, ще отговорим твърдо\". Тези, които твърдят това, никога не са изпитвали силата на османския юмрук\", категорично заяви турският президент.  Според него действията на Вашингтон в Сирия са в противоречие със съюзническите отношения на САЩ с Турция.  \"Това, което Турция прави в рамките на НАТО, трябва да го прави и Америка. САЩ не е НАТО, всички членове на алианса са равни помежду си. Но ако вие подкрепяте терористите, които нападат страна - член на алианса, то НАТО трябва да защити тази страна\", казва Ердоган.  От 20 януари Турция провежда военната операция \"Маслинова клонка\" срещу кюрдските формирования в сирийския кантон Африн. При това Анкара неведнъж призова Вашингтон да прекратите подкрепата за кюрдите, включително доставките на оръжие, но американците продължават да обучават кюрдските отряди за охрана в контролираните от тях територии.  Миналата седмица Ердоган обвини президента на САЩ Доналд Тръмп, че не е изпълнил обещанието си за изтегляне на отрядите на YPG от Манбидж.   ", "date": "2018.02.13", "title": "Ердоган към САЩ и кюрдите в Сирия: Ще усетите силата на османския юмрук! "}
{"url": "http://epicenter.bg/article/Ot-20-000-molbi-Yaponiya-prie-20-bezhantsi-za-2017-g-/147177/7/0", "text": "  Броят на търсещите убежище в Япония е нараснал с 80% до 19 628 души през 2017 г., но само 20 бежанци са приети, обяви правителството, съобщава \"Ройтерс\", цитирани от    Имиграцията е спорна тема в азиатската държава, където мнозина се гордеят с културната и етническата си хомогенност.   Въпреки че е голям донор за международни хуманитарни организации, Япония не желае да облекчи правилата за прием на мигранти.   От 19 628 молби през 2017 г. ¼ са от филипински граждани, следвани от виетнамци и граждани на Шри Ланка.   Само 20 души са получили право на убежище, от които петима от Египет, петима от Сирия и двама от Афганистан. Министерството отказва да съобщи националността на останалите 8 бежанци, тъй като се опасява, че много лесно може да бъде установена самоличността им.   През 2016 г. Япония прие 28 бежанци.  ", "date": "2018.02.13", "title": "От 20 000 молби Япония прие само 20 бежанци за 2017 г."}
{"url": "http://epicenter.bg/article/Dmitriy-Peskov--Nyamame-informatsiya-za-ubiti-ruski-naemnitsi-v-Siriya/147182/7/0", "text": "Кремъл заяви днес, че не разполага с информация за убити руски наемници в Сирия, предаде Ройтерс. Знаем само за руски граждани, които са разположени в тази страна като военнослужещи, уточни Дмитрий Песков, говорителят на руския президент Владимир Путин.   Той каза това, попитан от журналисти за медийните съобщения за най-малко двама убити руски наемници при сблъсък между сирийски проправителствени сили и оглавяваната от Съединените щати антиджихадистката коалиция в източната провинция Дейр аз Зур, отбелязва Ройтерс.   Песков призова да не бъдат използвани медийни съобщения като първоизточник за смъртта на руснаци в Сирия, предаде ТАСС. Тези информации се нуждаят от потвърждение. В много държави по света има голям брой руснаци и придобиването на подробни сведения за всички тях е доста сложно, заяви Песков.   Миналата седмица САЩ обявиха, че са убили над 100 бойци от сирийските проправителствени сили, когато коалицията е нанесла въздушни удари на 7 февруари, за да предотврати атака срещу щаб на подкрепяните от нея Сирийски демократични сили (СДС) в източната провинция Дейр аз Зур. Министерството на отбраната на Русия, която подкрепя сирийския президент Башар ал Асад, каза, че проправителствени милиции са предприели разузнавателна операция и че в района не е имало руски военнослужещи, припомня Ройтерс. Най-малко двама руснаци, които са се сражавали неофициално на страната на Асад, обаче са сред убитите, казаха за агенцията свързани с тях хора. Единият от загиналите е Владимир Логинов, казак от Калининградска област. Максим Буга, лидер на казаците в руския анклав на Балтийско море, заяви, че Логинов е бил убит наред с още десетки руски бойци около 7 февруари. Другият загинал руснак е Кирил Ананиев, каза Александър Аверин, говорител на националистическата партия, с която е бил свързан той.   Гибелта на Логинов и Ананиев за момента не е потвърдена от независими източници, посочва Ройтерс, цитирана от БТА. Агенцията отбелязва, че Григорий Явлински, който е сред кандидатите на президентските избори в Русия следващия месец, призова президента Владимир Путин да разкрие колко точно руснаци са убити в Сирия и при какви обстоятелства. \"Ако са загинали голям брой руски граждани, представители на властите, включително главнокомандващият нашите въоръжени сили (Путин), са длъжни да кажат на страната за това и да решат кой е отговорен\", каза либералът ветеран в изявление, разпространено от неговата партия \"Яблоко\". \"Не мисля г-н Явлински има някакви по-надеждни източници на информация\" (от медиите), коментира Песков, цитиран от ТАСС.", "date": "2018.02.13", "title": "Дмитрий Песков: Нямаме информация за убити руски наемници в Сирия"}
{"url": "http://epicenter.bg/article/Bivsh-gratski-vanshen-ministar--Dobriyat-turchin-e-martviyat-turchin--/147193/7/0", "text": "Добрият турчин е мъртвият турчин. Това заяви в интервю за радио „Скай“ бившият гръцки външен министър Теодорос Пангалос, предаде БГНЕС.  Той подчерта, че Атина има голям проблем с Анкара.  „Врагът е безмилостен и няма да бъде преодолян, без значение колко добре ще се държим“, каза Пангалос, който беше външен министър в правителството на ПАСОК от 1996 до 1999 г.  Това не е първото му противоречиво изявление.  През 90-те години на миналия век той заяви, че Германия е „гигант с брутална сила и детски мозък“ и обвини Турция, че „стъпва с окървавени ботуши по килимите на Европа“.  През 2010 г. Пангалос заяви, че и политиците, и гражданите са виновни за кризата в Гърция. “Изядохме парите всички заедно“, каза тогава той.  ", "date": "2018.02.13", "title": "Бивш гръцки външен министър: Добрият турчин е мъртвият турчин! "}
{"url": "http://epicenter.bg/article/Tovarniyat-korab--Progres--beshe-izstrelyan-ot-Baykonur-kam-MKS-/147197/7/0", "text": "Товарният космически кораб „Прогрес МС-08“ беше изстрелян от космодрума Байконур в Казахстан. Апаратът се отправи към Международната космическа станция (МКС) с помощта на ракета „Съюз“, предава бТВ.  На борда му има 1350 кг сухи товари, 640 кг гориво, 420 литра вода и 46 кг сгъстен въздух и кислород. Освен това в товарното отделение на космическия апарат са складирани научно оборудване, хранителни продукти, медикаменти и средства за лична хигиена на членовете на екипажа.  „Прогрес МС-08“ ще се движи по стандартната двудневна схема. Очаква се той да се скачи с МКС в 12:45 ч. наше време на 15 февруари, четвъртък.  Вчера стана ясно, че администрацията на американския президент Доналд Тръмп ще прекрати държавното финансиране на орбиталната станция. Планът на Вашингтон е до 2025 г. тя да се превърне в изцяло частен проект.  ", "date": "2018.02.13", "title": "Товарният кораб „Прогрес“ беше изстрелян от Байконур към МКС "}
{"url": "http://epicenter.bg/article/Sergey-Lavrov--SASht-se-opitvat-da-napravyat--quot-kvazidarzhava-quot--na-teritoriyata-na-Siriya-/147200/7/0", "text": "Руският външен министър Сергей Лавров нарече опасни опитите на САЩ да създадат \"някаква квазидържава\" по източния бряг на река Ефрат в Сирия, предаде ТАСС, цитирана от БТА.  \"Според мен американците действат не по пътя на усърдното формиране на общо съгласие, а се опитват да действат чрез опасни, едностранни стъпки. Тези стъпки изглеждат все повече и повече като част от линията за създаване на някаква квазидържава върху голяма част от сирийската територия - на източния бряг на Ефрат чак до иракската граница\", заяви първият дипломат на Русия.  Той добави, че според Москва не е изключено САЩ да възнамеряват да запазят присъствието си в Сирия \"задълго, ако не и завинаги\". По думите му американската страна декларира, че присъствието ѝ в Сирия е не само за решаването на военни задачи, но и за започването на политически процес, който да завърши със смяна на режима на Башар ал Асад.  Лавров оцени като недалновиден подхода на САЩ за цялостно отхвърляне на позицията на Турция за сирийските кюрди. По думите му отношението на Анкара към \"тези или онези подразделения на кюрдското опълчение\" може да се оценява нееднозначно, но това отношение е реалност.  \"Резултатите от тази недалновидност наблюдаваме и в района на Африн\", заключи руският министър по адрес на турската военна операция в Северна Сирия срещу кюрдски групировки. Според него кюрдите са неотделима част от сирийското общество и Русия винаги е настоявала те да участват пряко в опитите за намиране на изход от кризата в Сирия.  След среща в Москва с белгийския външен министър Дидие Рейндерс Лавров каза, че Москва цени усилията на Белгия за преодоляване на разногласията между Русия и ЕС и НАТО.  Рейндерс обясни, че действащите санкции срещу физически и юридически лица от Русия не са \"самоцелни\", а са \"временно решение\", свързано с изпълняването на Минските споразумения за Украйна, предаде ТАСС.  ", "date": "2018.02.13", "title": "Сергей Лавров: САЩ се опитват да направят \"квазидържава\" на територията на Сирия "}
{"url": "http://epicenter.bg/article/Liderat-na-Germanskata-sotsialdemokraticheska-partiya-Martin-Shults-podade-ostavka/147208/7/0", "text": "Временно ръководството на партията поема лидерът на парламентарната група на социалдемократите Андреа Налес, а на 22 април се свиква извънреден конгрес.    Очаква се на конгреса да се реши дали Налес да остане ръководител, макар че сред редиците на партията вече се чуха изявления срещу това предложение. Според противниците на идеята изборът ѝ е направен в тесен кръг и е поставил членовете на партията пред взето решение.  Според германските медии сред другите фаворити за поста са бившият генерален секретар на ГСДП Катарина Барли и ветеранът Томас Оперман.    Оставката на Шулц идва дни след решението му да се откаже от поста на външен министър в новото правителство на Ангела Меркел заради критики от редиците на партията му.    ГСДП е в тежко положение, след като подкрепата му падна до исторически ниски нива на парламентарните избори през септември. След като първоначално отказваше нова коалиция с консерваторите на канцлера Ангела Меркел, партията я прие миналата седмица. Това решение обаче бързо разклати позициите на Шулц, защото той отначало искаше да е външен министър в новото правителство, въпреки предишни свои обещания никога да не работи в правителство на Меркел.   В последните дни Шулц натовари партията с твърде много обрати и допусна твърде много стратегически грешки. Самият той го осъзна и поради тази причина възнамеряваше да освободи доброволно председателското място и да намери спасение в поста на външен министър. Само че Шулц беше направил сметката си без Зигмар Габриел, който добре  разчете силата на своята власт. Той има толкова високо одобрение от страна на германските граждани, колкото никой друг политик от висшите етажи на властта. Самият Габриел, който бе външен министър в досегашното правителство, искаше да остане на този пост и при новата широка коалиция. Предии няколко дни Зигмар Габриел в едно интервю даде воля на целия си гняв и презрение към човека, когото някога наричаше приятел. \"Малката ми дъщеря Мари ми каза тази сутрин: Тате, не тъгувай, сега ще имаш повече време за нас. По-добре, отколкото да прекарваш времето си с мъжа с окосменото лице.\" Мъжът с окосменото лице е Мартин Шулц. Това изказване на Габриел бе цитирано от всички медии. То бе водеща тема в Берлин. Актуалният външен министър и бивш председател на социалдемократите реши, че дъщеря му трябва да говори вместо него. Това бе отблъскващ театър! От това изказване съвсем ясно проличава какво се случва зад кулисите на най-старата партия на Германия. То нанесе щети нe само на имиджа на ГСДП, а и на имиджа на политиката изцяло. Мартин Шулц не можа да се съвземе от този удар. Той си тръгва унижен. И с тази крачка иска да направи последна услуга на партията си. Надява се, че така ще бъде сложен край на кадровата дискусия в ГСДП. И иска да накара партийните членове да дадат своята благословия за коалиционния договор с ХДС и ХСС. Членският вот на ГСДП е следващото препятствие пред сформирането на новата широка коалиция. А той е все така с неясен изход.   Но Шулц вече не можеше да разчита на партията си. Партия, която само преди една година го избра със 100% от гласовете за свой председател. И която напоследък сякаш правеше напук на всичко. Сега тя трябва да излезе от тази ситуация - това е сложната задача на останалите в лидерския ешелон на социалдемократите, и най-вече на Андреа Налес. Въпросът е дали тя ще успее да се справи с тази задача до 4 март, когато членовете на ГСДП ще дадат своя глас \"за\" или \"против\" коалиционното споразумение. Защото в противен случай не само Социалдемократическата партия, а и канцлерката Ангела Меркел ще се събуди пред купчина изпочупена стъклария, казва Дайче веле.", "date": "2018.02.13", "title": "Лидерът на Германската социалдемократическа партия Мартин Шулц подаде оставка"}
{"url": "http://epicenter.bg/article/Poiskaha-cheren-kilim-na-Berlinale-v-znak-na-saprichastnost-kam--MeToo/147159/6/0", "text": "Германската актриса  е лансирала подписка с искане традиционният червен килим да бъде заменен с черен на предстоящия кинофестивал Берлинале, предаде ДПА. Актрисата смята, че фестивалният директор  трябва да разпореди цветът на килима да бъде променен в знак на съпричастност към движението  (#Аз също) срещу сексуалния тормоз във филмовата и развлекателната индустрия. \"   се облякоха в черно. Ние искаме черен килим\", заяви  , визирайки церемонията за наградите  в началото на януари, на която представителките на Меката на киното се появиха в черни тоалети. \"Наша отговорност е да покажем на света, че сексуалните тормоз, посегателства и дискриминация на жените на работното място повече няма да остават незабелязани\", допълва  . Към понеделник вечерта  .   Източник: дарик", "date": "2018.02.13", "title": "Поискаха черен килим на Берлинале в знак на съпричастност към #MeToo"}
{"url": "http://epicenter.bg/article/Lili-Ivanova-s-oshte-osem-novi-kontserta-/147180/6/0", "text": "След като посрещна 2018 г. с новината за 3 концерта – в Пловдив, Варна и Русе, сега   добавя още осем нови дати към турнето си  , като една от тях е втора за град Пловдив. Така голямата изпълнителка ще излезе на сцената за общо   – Варна, Русе, Благоевград, Ботевград, Свиленград, Плевен, 2 концерта в Пловдив и 3 поредни в зала 1 на НДК в София. , който ще посрещне Лили Иванова – на  , в спортна зала С.И.Л.А. Само за няколко седмици концертът там бе напълно разпродаден – предстои голямата певица да излезе пред над 2 000 човека, като на сцената с нея ще бъдат доказани музиканти като   и  . А онези от пловдивчани, които не са успели да се сдобият с билет за първия концерт, могат още от сега да купят билет за втората дата в града на тепетата – на 28 юни, в Античния театър.        ", "date": "2018.02.13", "title": "Лили Иванова с още осем нови концерта - сред тях и втора дата за Пловдив"}
{"url": "http://epicenter.bg/article/Nina-Dimitrova---shlifovashtata-diamanti-/147207/6/0", "text": "Нещо безпрецедентно се случи в историята на наградите за театрално изкуство „ИКАР“ тази година. Четирима дебютанти от една постановка ще се борят за статуетката на летящия човек.   „Ревизорът“ е постановката, в която Нина Димитрова, преподавател в НАТФИЗ на талантливите сценични тайфуни ШАХИН ШЕХЗЕН, ДЕНИС ИЗЕТОВ, АНТОАН ПЕТРОВ, ПАВЕЛ ЕМИЛОВ, ги вкарва в шаржираните образи на „нищожните хора“, както нарича героите си чутовния сатирик Гогол.   Над два часа на минималистично решения, но невероятно изобретателен декор се завихря торнадо от остроумие, пластичност, чувствителност, блестяща, осмислен реч и …зрялост.  Нито за момент не те обзема снизхождение към възрастта и липсата на сценичен опит у „децата на Нина“, както всички наричат актьорите.   Съвършено заслужена е и номинацията за „Икар“ за сценография на ЮЛИЯНА ВОЙКОВА-НАЙМАН И БОРИС ДАЛЧЕВ, автори на изумителния декор, с който дебютантите правят чудеса от невероятни хрумвания и насищат липсата на буквализъм с иносказателни препратки към настоящето и вечните поуки от човешката крехкост пред изкушенията. „Нека се погледнем в огледалото „Ревизор”. И ако ни е крива мутрата, нека не се сърдим на огледалото, а да се замислим защо в отражението виждаме само „карикатури на хора”. Предлагам ви заедно да се посмеем на себе си и на абсурдите на ежедневното си съществуване с оня смях, „излитащ от светлата природа на човека, без чиято проницателната сила нищожността и пустотата на живота небиха изплашили човека”. Нека чрез пречистващата сила на гоголевия смях ”да направим ревизия на собствената си греховна съвест” – казва Нина Димитрова, която извая само за няколко години още две звезди в театър „Кредо”, актьори, които влязоха блестящо в спектаклите на мястото на Зуека – Стелиан Радев в „Шинел” и Димитър Несторов в „Каквото направи дядо”.   „За една година научиха представленията на три езика и те продължават да се играят със същия успех както преди. След това със Стенли направих „Дневникът на един луд”, той получи номинация „Икар” за дебют, номинация „Аскеер” за изгряваща звезда и наградата за мъжка роля на международния фестивал в Габрово“ - с майчинска гордост разказва откривателката на таланти.  Стискаме палци на великолепния екип, а който не е гледал „Ревизорът“ в Сатиричния театър Алеко Константинов - камерна зала, не може да бъде сигурен, че е гледал новаторски, смел и искрен театър с толкова обречени на успех звезди на едно място!  ", "date": "2018.02.13", "title": "Нина Димитрова – шлифоващата диаманти "}
{"url": "http://epicenter.bg/article/Mika-Zaykova--Kontrabandata-u-nas-si-ima-politicheski-chadar/147136/11/0", "text": "Скептик съм по отношение на намаляването на сивата икономика, защото в България контрабандата е налице, крият се трудови договори и се работи в сивия сектор. За съжаление не можем да се похвалим с кой знае какъв успех в битката с контрабандата. Тя би могла да се намали само ако има политически ангажимент. Без политически чадър не може да има контрабанда в огромни количества, а при нас е точно така.   Ако мислите, че това се отнася само до управляващите, жестоко се лъжете. Контрабандата може да се сравни с едни шлангове, по които тече нещо. Ако си в управлението, шлангът е с по-голям диаметър. Ако си в опозиция – той е с по-малък диаметър, но пак тече.   Как да искаме да се намали, след като всички са в тази игра?   Трябва да има политическа воля да се спре. Само че алчността няма предел. Независимо от това, че има минимални данъци, бизнесът прави по-широки стъпки в сивата икономика. Основната река, от която черпи сивата икономика, е криенето на ДДС. Има фирми, в които от горе до долу всички получават минимална заплата. Което не е вярно и ощетява както данъчната сфера, така и самите хора. В края на пътя, когато човек се пенсионира, се оказва с малка пенсия, защото осигуровките са ниски. Държавата е направила доста сериозни стъпки в това направление с ниските данъци. Бизнесът е ощетен от друга гледна точка – няма достъп до финансов ресурс. И тук е ролята на държавата. Ние 10 г. сме извън еврозоната, а евтиният финансов ресурс е точно там. Там и лихвите по бизнес кредитите са ниски, там има редица облекчения, които могат да се ползват. Стоенето извън еврозоната е вредно за бизнеса. Валутният борд стабилизира хаоса в нашата икономика, но това беше преди 20 г. Сега вече е крайно време да влезем в еврозоната или да се откажем от валутния борд, защото той спъва развитието на икономиката. Това, което г-жа (Ангела) Меркел (германският канцлер – бел. ред.) каза тук с половин уста, нямаше кой знае какво значение. Важното е какво казаха баварците в Германия, защото Бавария е най-силната област. Тя фактически е вратът, който движи главата на федералната република. А Бавария казва категорично „не” на нашето влизане в еврозоната. Ако някой си мисли, че Германия ни е подкрепила, нищо не е разбрал. Баварският премиер каза: Да, заповядайте (в еврозоната), но не сте готови. Т.е. те нямат никакво намерение към момента да ни пропуснат там. Има нещо, което е изключително важно. Ако ние сега не влезем в еврозоната, това ще се отложи чак за 2022 г. Да не забравяме, че изтича мандатът на председателя на Европейската комисия Жан-Клод Юнкер, който ни е голям приятел. Ще има едно наместване на пластовете в ЕК. Отлагането е крайно вредно за нас. Имам известни опасения за това, което предложи г-н Софиянски преди време срещу сивата икономика. Става въпрос отново за влизането в еврозоната – видите ли, че и ние ще се отървем от валутния борд. В някоя нормална държава без корупция и сива икономика, това би било чудесно. При нас има прекрасни специалисти, които могат да управляват централната банка. Тя не е банка като банка – няма пари. Биха могли да се справят с огромното предизвикателство, а то е освобождаването на един огромен валутен резерв от 26 млрд., който сега държим заради борда В момента, в който падне бордът, този ресурс ще е свободен. Само че ако той се използва нерационално, неефективно, и се разграби, както се случи в Гърция, ще се стигне до колапс. Като имам предвид политическата класа и нейните интелектуални качества - хората в парламента и в правителството разполагат с експерти в икономиката, но се броят на пръсти. Това е причината трудното да се удържат юздите им. Корупцията е майка на сивата икономика. Бащата е политиката. Тя стимулира сивата икономика. Най-важното е липсата на реформа в съдебната власт. Ако тя работеше бързо и ефективно, никой нямаше да си помисли да посегне. Нашето законодателство е добро, то е синхронизирано с европейското. Само че то е врата в полето, защото елитът не се съобразява с него. Ние провеждаме шумни акции, ловим корумпираните, но няма наказуемост. Всички са бели като снежинки. Категорично можем да кажем, че държавата и нейният политически елит съдействат за запазване на високите нива на сивата икономика. Те пречат на бизнеса да излезе от летаргията. Бизнесът се мъчи да направи това, което трябва в реалната икономика, ако има нормална среда. Той не може да живее и да се развива, без да има инвестиции. А хората с пари не се чувстват сигурни да дойдат в тази държава. Какво се случва с преките чужди инвестиции в течение на години? За 10 г. те са намалели много пъти. От 3 млрд. евро до по-малко от 1 млрд. Вместо да вървим нагоре, се получава обратното. Това е причината да казвам, че не ни чака ръст през следващите години. Ние просто направихме пак капитална грешка – не използвахме добрия цикъл да привлечем инвеститори, защото направихме мимикрия на реформи. /БГНЕС    ", "date": "2018.02.13", "title": "Мика Зайкова: Контрабандата у нас си има политически чадър"}
{"url": "http://epicenter.bg/article/Kircho-Kirov--Realna-e-opasnostta-ot-promyana-na-granitsite-na-Balkanite--podklazhdana-ot-natsionalizam/147166/11/0", "text": "Реална е опасността от промяна на границите на Балканите, подклаждана от националистически интереси. Това заявява бившият шеф на разузнаването ген. Кирчо Киров в интервю за Цоня Събчева и радио \"Фокус\". Той коментира дали се възражда идеята за национално обединение на Косово и Албания в светлината на последните събития.   Докато премиерът на Косово Рамуш Харадинай е категоричен, че никога няма да бъде част от преговорите за подялба на страната, сръбският военен министър Александър Вулин съобщи, че Сърбия ще търси споразумение за подялба с Косово, за да се сложи край на спора, който пречи на Белград да се присъедини към Европейския съюз. През последните седмици медии съобщиха, че идеята за размяна на територии между Сърбия и Косово е подкрепяна от президента на Косово Хашим Тачи и албанския премиер Еди Рама. Според аналзитаори, е възможно да се реализира предложението на Австрия Северно Косово да получи автономност. То обаче противоречи на излъчените от дебатите в Европейския парламент послания Косово да бъде признато от всички държави-членки на Европейския съюз, а гражданите там да получат либерализиран режим на пътуване в общността. Засега картината, поне официално идваща от Европейския съюз е ясна – членство в Европейския съюз при изпълнението на критерии.   - Така, както беше представено от медиите и от официалните политици – и албански, и австрийски, и сръбски – това не нещо ново. Всъщност идеята за размяна на територии и население особено между Сърбия и Косово отдавна съществува. Отдавна е интерпретирана като един труден, сложен, но възможен вариант. Във всеки случай няма никакво съмнение, че тази идея сега е актуализирана, подновена е, във връзка с желанието на Сърбия и стъпките на Сърбия за влизане в Европейския съюз, тъй като знаете, че един от критериите е, че всяка една страна членка трябва да има добросъседски отношения, мирни отношения о приятелство със своите съседи. Аз обаче си мисля, че тук трябва да се върнем към едни по-стари действия, особено на политиците от албанския сектор, така и от самата Албания и в това число предимно и еднолично към действията на Еди Рама и в този смисъл към действията на политиците от албанския сектор в Македония и самото Косово. Защото ако си спомняте и вие, и нашите слушатели, само преди няколко години – 2-3 години, Еди Рама беше човекът, който лансира идеята за обединение на всички албански земи, на всички албански територии. - Да, за Велика Албания. Но в противоречивите услови и обстановка на Балканите думата „голяма“ винаги се трансформира във „велика“. И тук така сме се натрупали за велики. И ние велики за Велика България, и сърбите за Велика Сърбия. Албанците за Велика Албания. От това величие се вижда на какво положение сме днес. Но във всеки случай аз съм убеден, че идеята за едно обединяване на албанския етнос, на албанския фактор от трите, под някаква форма, от трите територии – Република Албания, Македония и Косово – съществува, защото спомнете си само преди години как Сали Бериша в качеството си на президент посрещнат в Прищина с викове „Обединител!“. От тази гледна точка няма никакви съмнения, че идеята за една голяма, за една велика Албания продължава да стои в главите на някои албански политици, а само преди около година бяхме свидетели на така наречената „Тиранска платформа“, зад която с името си и с идеите си стоеше и продължава да стои днешният албански премиер Еди Рама. Така че оттук нататък трябва много внимателно да наблюдаваме действията и на албанския, и на сръбския фактор, които са движени от различни, от разнопосочни цели. Албания също се стреми да стане член на Европейския съюз, но Косово няма никакви шансове, дори поради обстоятелството, че четири държави от ЕС все още не са го признали за самостоятелна държава, което ни подсказва, че на запад от нас ще продължи да съществува сериозна точка, сериозна ситуация на напрежение, на кипеж. В зависимост от интересите на Великите сили и регионалните фактори, каквато е Сърбия, каквито сме и ние, какъвто е ЕС в своите възможности за действие, разбира се. Иначе ЕС е глобален фактор, но тук на Балканите той често пренебрегва своите интереси и не доглежда съзнателно или не, ситуацията на Балканите. Ето това е обстановката, която се очертава, което показва, че България винаги трябва да бъде нащрек, че България винаги трябва да бъде готова за изненади. Добре е, че България е инициатор на тази голяма инициатива за членството на Балканите в ЕС, най-малко за приобщаване на Западните Балкани към ЕС.   - Няма съмнение в това, тъй като ние ако гледаме реално на нещата, трябва да говорим за потенциалната опасност от промяна на граници, въпреки че това е едно твърдение, една постановка неприемлива и от лицето на ЕС, и от големите, великите фактори в лицето на САЩ и на Русия и на по-големите държави от ЕС. Но така или иначе, познавайки добре манталитета, конкретно психологията на народите, които населяват Балканите, очевидно е, че не трябва да бягаме и от тази мисъл за една възможна промяна на границите. Друг е въпросът, че тази възможна промяна на границите би могла да се реализира чрез едно своеобразно отпадане на тези граници при евентуално членство н Сърбия и на Албания, а по-нататък – защо не и на Косово, ако покрива всички критерии – в ЕС. По този начин обединението на албанците и на Македония, разбира се, би се реализирало по естествен начин. По естествен начин би се реализирало и обединението на българите, на нашата нация, които всички тук живеем, заобиколени от самите себе си в съседните държави. Сигурен съм обаче че засега не бива да очакваме големи, преки, остри действия насочени към промяна на границите, защото идеята за размяна на територии и население неминуемо ще бъде свързана веднага и трябва да бъде свързвана с положението в Южна Сърбия, която е населена с албанско население. Реално погледнато, трябва да призная, че към този етап не виждам реално решение на ситуацията такава, каквато е – заплетена и обременена исторически и психологически с историята на всички народи, населяващи този регион. Ще трябва да изчакаме да мине малко времето, да прекипят националистическите страсти, защото да не си кривим душата - управляващата партия, която излъчи президента на Сърбия, всъщност е една националистическа партия. Тя произлезе от най-екстремната националистическа партия на сръбския националист Войслав Шешел. Това е реалността и ние, и да искаме, няма как да избягаме от нея. И няма как подобни действия да не подклаждат националистически настроения в съседните държави.   - На пръв поглед е така. И в действителност също е така, но аз много пъти съм казвал и сега ще го кажа – че случаят с албанския етнос, с албанския фактор е много сложен. Обединеният албански етнос би станал доминиращ етнически фактор на Балканите, тъй като 3,5 милиона в Албания, 2,5 милиона в Косово, още около 7-800 хиляди в Македония, известна част в Черна гора и в Сърбия – ето това събрано накуп, механически погледнато, би представлявано доминантен етнически фактор на Балканите. Албанците са изключително различни, албанският етнос е изключително различен по своята етнопсихология, по своя начин на мислене, по своя начин на действие. Това е едно много добре организирано кланово общество. Едно общество, което се подчинява най-напред на своите собствени закони и тогава на всички европейски , световни или други закони от политически характер и изисквания от политически характер. - Това обективно е така, защото напрежението между Косово и Сърбия, невъзможността да се разреши въпросът с взаимното им признаване или по-точно с признаването от страна на Белград на Прищина за самостоятелна държавно образувание, всъщност съставлява много сериозна причина за членството на Сърбия в ЕС. Сърбия е декларирала, че ще запази военен и политически неутралитет и няма да кандидатства за член на НАТО, но ЕС е една реална перспектива. От тази гледна точка погледнато това статукво, това състояние на нещата би облагодетелствало, би било в синхрон с интересите на някои велики сили като Русия, която не е заинтересована Сърбия да бъде изтръгната от нейната орбита, тъй като членството в ЕС, независимо от политическите декларации днес, в някаква степен, ако не и в по-тясна степен, е свързано с отношенията с НАТО. Сърбия е член на инициативата „Партньорство за мир“ и, разбира се, че влиянието на ЕС и на САЩ върху Сърбия не е без интерес за самата Русия. - Миналата седмица президентът Ердоган еднозначно и категорично подкрепи македонската позиция за името и критикува гръцката страна за нейните позиции. Това е нормално, естествено е, не трябва да ни изненадва по една поста причина – Турция винаги е считала тази част на Балканския полуостров за една своя сфера на влияние и приятелските отношения с Македония са факт. Македонски военнослужещи се обучават в Турция. Турция подпомага Македония икономически и финансово, особено по отношение на техническото обзавеждане на македонската армия, каквато и да е тя и, в каквито и параметри да се простира. Не съм изненадан от позицията, която заема Турция и тя е позиция, която е в унисон и с позицията на САЩ ,и на ЕС за приобщаване на Македония и слагане на един по-завършен вид на южния фланг на НАТО и на позициите на ЕС в региона на Балканите. - Отношенията на Турция със САЩ ще варират и ще бъдат в зависимост от промените в ситуацията, където са засегнати или преплетени интересите и на САЩ, и на Турция. Така че не е нищо изненадващо. Отношенията между двете страни се влошиха още при този нескопосан опит за военен преврат. Турция продължава да обвинява САЩ, че те не желаят да им предадат Гюлен, продължава да обвинява Гюлен за този преврат. И от тази гледна точка техните взаимоотношения са в едно перманентно лошо състояние, но сблъсъкът на интересите им е по-сериозен в Сирия и в Близкия Изток като цяло. Турция не приема отношението на САЩ към кюрдите, за които кюрдите са един съюзник в борбата срещу ислямистите, срещу „Ислямска държава“ и другите екстремистки структури, но в същото време за САЩ сирийските кюрди и техните формирования са една част, един съюзник и в състава на Сирийските демократични сили. Турската страна назовава тези формирования – и политически, и военни – на сирийските кюрди като терористични, третира ги като терористични формирования, които са в пряка връзка със структурите на ПКК, военни и политически, на територията на самата Турция. Смятам, че противоречията – върховете и спадовете в турско-американските отношения ще продължат и противоречията ще останат за дългът период, тъй като Турция от друга страна е ангажирана и в сериозни процеси в Русия, с Иран. Присъствието на Иран на територията на Сирия е много сериозен провокационен и недопустим елемент за Израел, който е най-близкият съюзник на САЩ в Близкия Изток, така че там възелът е заплетен. Ще трябва много търпение и много тънка работа за постигане на политически, военни и всякакви други, особено икономически, стратегически цели на страните, които са ангажирани в този процес.   - Аз мисля, че е твърде амбициозно България да се наема и да твърди, че може да изиграе ролята на посредник. Но България може да изиграе добрата роля на един добър домакин, както се очертава сега за срещата за след месец и нещо на турския президент Ердоган с високопоставени представители на ЕС. Така може да изиграе ролята на домакин и на други подобни форуми и мероприятия и да се явява един своеобразен преносител на добрите новини за едната, или за другата страна. Иначе аз не мисля, че е по силите ни да поемаме твърде сериозната роля на посредник такава, каквато на световната политическа сцена се играе.  ", "date": "2018.02.13", "title": "Кирчо Киров: Реална е опасността от промяна на границите на Балканите, подклаждана от национализъм"}
{"url": "http://epicenter.bg/article/Prof--Iskra-Baeva--Lukov-marsh-e-opasen-za-nastoyashteto-i-badeshteto-na-Balgariya/147171/11/0", "text": "От 15 години през февруари в центъра на София се провежда факелно шествие, посветено на ген. Христо Луков. И това става независимо дали то е разрешено или не, независимо дали има протести в страната или на международни организация. И независимо, че всяка година преди Луков-марш се организира протестно шествие. На въпроса кой е ген. Луков може и трябва да се отговаря нееднозначно, тъй като трябва да се прави разлика между бойния офицер Христо Луков и политическия деец от 30-те години и от годините на Втората световна война. Отговорът на този въпрос зависи и от начина, по който спомена за ген. Луков се завръща днес – не като реална историческа фигура, а чрез митологизиран образ, предназначен за реализиране на конкретни политически цели. Да, ген. Христо Луков е бил и професионален военен, участвал във войните, които България води в началото на ХХ в. – Балканските и Първата световна, когато достига до чин майор. По-късно, когато поема политическа роля (все пак трябва да припомня, че по конституция това е недопустимо), около него се раждат различни митове. Например този, че в края на септември 1918 г. с артилерийското си отделение бил спасил Кюстендил от сръбските войски, след като българските войници били напуснали позициите си, за да се отправят към София и да поискат сметка от властите за военната катастрофа – пробивът при Добро поле. Както се вижда, митът за „бранителя” Луков носи ясно изразен политически привкус, защото насочва към мисълта, че Луков е офицер-спасител на националната чест, докато разбунтувалите се войници са национални предатели (ще припомня, че Войнишкото въстание от септември 1918 г. е предизвикано от ужасното състояние, в което се намират армията и народът и от поражението, плод на фатални грешки на командването). Ген, Христо Луков става знаме днес не заради военните си качества, а заради политическата си дейност. От 1935 до 1938 г. е военен министър, когато България постепенно се ориентира към Третия райх като най-реваншистката държава, което отговаря и на желанието на българските управници да си върнат загубените територии и поруганото национално достойнство. Казвам това, тъй като атмосферата в предвоенна България напомня днешната, поне що се отнася до националното достойнство. А станалото в края на 30-те години и през световната война показва колко лесно такива настроения могат да се използват, за да хлътне цялата страна в дупката на войнстващия реваншизъм и да преживее нов погром. Що се отнася до Христо Луков – докато оглавява Министерството на войната (точно така се казва това министерство), той съдейства на цар Борис ІІІ да си върне контрола върху армията, като разтурва Военния съюз и забранява на офицерите да се занимават с политика, превъоръжава армията (според тогавашните наблюдатели, мошеническа и гешефтарска сделка с фашистка Италия), подготвя планове за военни действия срещу Гърция, Турция и Румъния. Министерската кариера на Христо Луков не продължава дълго – големите му амбиции го вкарват в конфликт с министър-председателя Георги Кьосеиванов и е принуден да подаде оставка. Истинската политическа дейност, заради която за ген. Христо Луков продължава да се говори и до ден днешен (за твърде много други професионални военни и дори военни герои отдавна вече почти никой не си спомня), е друга. Това е фактът, че от 1939 г. до смъртта си ген. Луков оглавява създадения през 1932 г. Съюз на българските национални легиони. Оценката за този пост на ген. Луков е в пряка връзка с оценката за тази организация, създадена в изблик на национализъм и под влияние на разгарянето на национализма и реваншизма в Европа. Като имам предвид идеологията, политическите цели, политически противници, които си избират легионерите, и средствата, които използват, Съюзът на българските национални легиони трябва да се определи като профашистка и пронацистка организация. Легионите се нареждат в дългата редица на подобни организации, никнещи като гъби в цяла Източна Европа през 30-те години. Ген. Луков е ярък представител на крайнодесните сили в България, следващи доктрината на фашизма и националсоциализма. И този последен щрих от биографията на генерала слага своя отпечатък върху цялостната историческа оценка за личността му. Днес го помнят последователите на Съюза на българските национални легиони, а не просто родолюбиви българи. И военната кариера на ген. Луков няма нищо общо, тя се използва, за да се скрие истинският характер на днешното му възвеличаване. Осъществяването на факелни шествия в памет на ген. Христо Луков в съвременна България е една от най-уродливите прояви на обърканите ценности, които ни донесоха годините на прехода. Луков-марш е грозен страничен резултат от политическото пренаписване на историята чрез простата замяна на политическите знаци пред историческите събития. Не отричам необходимостта за преразглеждане на историческото познание, но то трябва да се прави чрез професионален анализ, изчистен от вчерашни или днешни политически оценки, на основата на фактите и внимателното оценяване на процесите. В случая на ген. Луков историческият контекст е ясен – той, както и Съюзът на българските национални легиони са привърженици на фашизма и националсоциализма и то в годините на Втората световна война, когато за всички заблудени от социалните аспекти на фашистките идеи вече е кристално ясно, че става дума за налагане на новия германски ред с помощта на Вермахта, за унищожаване на непълноценните и нежеланите. Ген. Луков установява най-близки връзки с представителите на Третия райх в България и директно с Херман Гьоринг в Берлин. Той се опитва да ускори въвличането на България във войната и разбира се, по възможност да оглави този процес. При това положение продължаващото провеждане на т.нар. Луков-марш е поредният опит за реабилитиране на българските последователи на фашизма и националсоциализма. Идеите на оргаизаторите на Луков-марш не могат да не предизвикат тревожни реминисценции, те са и в противоречие в основополагащите ценности на Европейския съюз, част от който е България. Най-неприятното е, че за емблема на маршовете, в които за съжаление участват много млади хора, е избран именно водачът на пронацисткия Съюз на българските национални легиони ген. Христо Луков. Те са убедени, че той не е палач, а жертва, тъй като е застрелян на 13 февруари 1943 г. от Иван Бураджиев и Виолета Якова, членове на бойна антифашистка група. Но ако приемем тази трактовка, то би трябвало да квалифицираме като жертва и един от инициаторите на „окончателното решение” на еврейския въпрос Райнхард Хайдрих, застрелян на 27 май 1942 г. от чешка бойна антифашистка група (в този случай изпратена не от комунистите, а от емигрантското чехословашко правителство в Лондон). Размяната на местата между жертвите и палачите е белег за обърканото ни време и е голяма опасност за бъдещето на българската демокрация. Мисля, че навлизането в редиците на крайните националисти на все повече млади хора се дължи на общата криза, в която живеем. В България има все повече бедни, безработни, необразовани хора, които не виждат изход. Те приличат на хората, към които навремето се обръща Хитлер и които откликват на призивите му за национална революция. Това, от което се нуждаем днес, за да предотвратим подобна опасност, е разбирането на демократичните ценности – както в образованието, така и в обществото.  ", "date": "2018.02.13", "title": "Проф. Искра Баева: Луков марш е опасен за настоящето и бъдещето на България"}
{"url": "http://epicenter.bg/article/Yuriy-Aslanov--Ne-ochakvam-skoro-da-zapochne-sblizhavane-mezhdu-BSP-i-ABV/147178/11/0", "text": "Не очаквам в близките месеци да започне процес на сближаване между БСП и АБВ. Тази теза развива в интервю за \"Фокус\" социологът Юрий Асланов. И обяснява, че отношенията между двете леви партии са проблемни и остават такива и в момента.   Юрий Асланов коментира анонса от страна на президента (2002 - 2012 г.) Георги Първанов, направен в интервю за БТВ. В него бившият държавен глава каза, че ще бъде лошо за левицата, ако загуби избори. БСП има опит с авторитетни личности, които я напускат и после се връщат като коалиционни партньори, за да получат по-добри позиции в политиката, припомня Асланов. \"Това не е добра памет за БСП и в миналото обезсърчаваше доста членовете на БСП, които възприемаха това като вариант, при който е по-лесно да предадеш партията и да се върнеш като коалиционен партньор, за да получиш нещо от нея. Това не е забравено и трудно ще бъде преодоляно\", казва социологът.       - Трудно е да се дават прогнози. Едно изказване още не е начало на такъв процес, както прогнозирахте. При това изказване от страна на бивш лидер, както подчертахте, на БСП. Тоест ръководител на група от хора, която малко или много е от такива, които са напуснали БСП. Натрупани са твърде много неприятни отношения на база на този акт на напускането. Времето, което е минало, не е достатъчно, за да бъдат преодолени взаимното недоверие и травми, нека да го наречем. Пък и времето, което ни дели от този акт, мина през един период, в който АБВ беше коалиционен партньор на ГЕРБ – нещо, което точно в този момент, когато сме във време на остро противопоставяне между БСП и ГЕРБ, лесно не би се възприело. Но анонсът е по повод на предстоящите евроизбори догодина. Това са най-близките редовни избори. Никой не може да каже дали това ще бъдат първите поред избори. Но, ако те са първите, донякъде има основание да се говори за по-широк ляв фронт, защото не е тайна, че европейските избори са предизвикателство за всяка лява партия, не само в България, в цяла Европа. Тъй като хората, самоопределящи се по принцип като леви по убеждения и бивайки противници на всякакви форми на глобализация, са доста пасивни по време на общоевропейските избори. Това го виждаме не само в България, а във всички европейски държави. Има основание да се говори за по-широко ляво обединение. Но, както казах, между АБВ и БСП отношенията са проблемни. Моята оценка е, че те си остават проблемни и към този момент. Дали ще започнат някакви консултации за това не мога да кажа на база, на едностранно протегната ръка, при това от страна на политическа формация, която, както виждаме, в момента е доста маргинализирана, поне по данните на социолозите. Това от една страна. От друга страна, БСП има биография с подобен тип отношения и то по времето, когато Първанов беше неин лидер – отношения с бивши нейни членове, напуснали по една или друга причина, коалирайки се с БСП на един етап. И точно тези връщащи се към БСП личности, някои от тях доста авторитетни наистина, но известни във всякакво качество, да получават по-добри позиции. Това също не е добра памет за БСП и не знам как ще бъде възприето, защото в миналото обезсърчаваше доста членовете на БСП, които възприемаха това като вариант, при който е по-лесно да предадеш партията и да се върнеш като коалиционен партньор, за да получиш нещо от нея. Това не е забравено и трудно ще бъде преодоляно, е моята оценка. Но така или иначе, анонсът е подаден. Аз прегледах внимателно записа на изявата на Георги Първанов, този анонс е подаден по повод на предстоящи европейски избори. Завършвам с това, че все пак има основание да се говори за едно по-широко ляво обединение, доколкото левите хора отправят остри критики към поведението на Европейския съюз, на европейската администрация и опитите да налага решения, в някои случаи в конфликт с местни и национални интереси. Пресен пример е това, което се случи по повод на ратификацията на Истанбулската конвенция например тук, в България. Но във всяка европейска държава левите партии са в опозиция на различни по характер и различни по стил общоевропейски решения, налагани по силата на дясно мнозинство в Европейския парламент и в европейските институции. Предстои да следим хода на евентуалните разговори по този въпрос, но както казах, натрупани са много предразсъдъци на базата на общото минало между тези две формации – БСП и АБВ. И моята оценка е, че трудни ще бъдат разговорите и преговорите на тази основа. - Аз не знам дали има вече и дали ще има в близките дни подобна реакция. По-скоро не очаквам. Но, ако вие ми кажете, че има реакция, по-скоро ще се изненадам.   - Мисля, че е логичен този натиск, както го нарекохте, от страна на формация, която не вижда в обозримо бъдеще някакъв шанс за самостоятелен успех и е трудно да се предположи в сегашната ситуация, че би го получила – такъв, какъвто имаше на парламентарните избори 2014 година. БСП очевидно излезе от кризата, от която влезе тогава – в онзи период. В момента е в подем и това вероятно дава самочувствие. То може да не е много основателно, може да не е прекомерно, но самочувствие на ръководството на БСП в момента се чувства по-силно, отколкото беше. В момента като че ли БСП символизира единствената пълноценна алтернатива на управляващата формация ГЕРБ. Тоест има основание БСП да се чувства в момента далеч по-мощна, отколкото беше, когато АБВ беше парламентарно представена, дори беше представена и в правителството в онзи период. Оценката на лидерите на АБВ, че в момента е в доста тежко положение като самостоятелна формация, е реалистична. Но от друга страна, както казах, ако разговорите са на тема европейски избори, има основание да се започне някакъв диалог, защото в коалицията АБВ има партия, която е член и на Социнтерна, и на ПЕС. Това не е самата АБВ, която беше учредена от Първанов, това е друга партия. Тя има символично влияние върху политическия живот, но е част от международното семейство на европейските социалисти и на световната левица, разбира се. Може би ще се опита тази партия да хвърли някакви мостове и да преодоляват противоречията помежду си. Не мога да кажа. Но струва ми се точно този момент защо е избран за тази среща? Трудно ми е да предположа, но точно в този момент аз лично ще бъда изненадан, ако последва много бърза реакция или бърз отговор от страна на БСП.   - Ако това е подтекстът, БСП отвори вратата към всички политически формации, които се определят като противници на сегашното правителство, не само към АБВ, и не само към формации, а и към всички граждани, и всички граждански формации в това число. Не мога да кажа. Но по-скоро мисля, че офертата е в пряка реч подадена ръка за политическа коалиция, което поне в близките месеци аз не допускам да се последва от някакви конкретни разговори и консултации.   - Вероятно по пътя на лични контакти или на спорадични локални действия, каквито са инициативите на този столичен клуб, както споменахте. Но едва ли ще бъдат официализирани, пак подчертавам, в близките месеци. Вероятно това е процес на бъдещето, ще бъде много труден и сложен. Не искам да казвам отсега, че той ще приключи неуспешно, защото всичко е възможно, но за трети път ще го кажа, поне в близките няколко месеца аз не очаквам да започне такъв процес.  ", "date": "2018.02.13", "title": "Юрий Асланов: БСП е в подем, тя е единствената пълноценна алтернатива на ГЕРБ"}
{"url": "http://epicenter.bg/article/ChEZ-ne-iska-da-prodava-biznesa-si-u-nas-na--Inerkom-Balgariya--EAD/147154/4/0", "text": "Чешкото енергийно дружество ЧЕЗ отлага решението за продажбата на активите си в България. Това е съобщил говорител на компанията пред местното издание    Активите на дружеството у нас ще бъдат оценени за трети път, преди да се преприеме стъпка към продажбата им. Искането е поставено от стратегическата комисия на ЧЕЗ, която оценява стойността на снабдителния, разпределителния и ВЕИ бизнеса в България. Идеята е да се провери каква е тяхната \"реална цена\" или по-скоро да се търси по-висока стойност на активите.   Според изданието все още няма насрочена дата за следващото заседание на Надзорния съвет на дружеството. Говорителят е споменал също така, че Надзорният съвет е отхвърлил предложение за активите от български купувач - „Инeрком България“ ЕАД, който според запознати бе с най-големи шансове да придобие активите на ЧЕЗ у нас.   Именно “Инeрком България“ и другото чешко дружество, което оперира в България - \"Енерго про\", бяха допуснати до финалния етап на преговорите.", "date": "2018.02.13", "title": "ЧЕЗ не иска да продава бизнеса си у нас на „Инeрком България“ ЕАД"}
{"url": "http://epicenter.bg/article/Srednata-mesechna-zaplata-stigna-1095-lv-/147181/4/0", "text": "През четвъртото тримесечие на 2017 г. средната месечна работна заплата e 1095 лв. и се увеличава спрямо третото тримесечие на 2017 г. с 5.6 на сто, показват предварителни данни на Националния статистически институт, цитирани от Новини.бг.   Икономическите дейности, в които е регистрирано най-голямо увеличение, са \"Образование\" - с 19.2 на сто, \"Операции с недвижими имоти\" - със 7.7 на сто, и \"Други дейности\" - с 6.2 на сто. През четвъртото тримесечие на 2017 г. средната месечна работна заплата нараства с 10.6 на сто спрямо четвъртото тримесечие на 2016 г., като най-голямо e увеличението в икономическите дейности \"Образование\" - с 18.5 на сто, \"Други дейности\" - с 14.5 на сто, и \"Административни и спомагателни дейности\" - с 14.4 на сто. През четвъртото тримесечие на 2017 г. спрямо същия период на предходната година средната месечна работна заплата в обществения сектор нараства с 10.2 на сто, а в частния - с 10.8 на сто.   Средната брутна месечна работна заплата за октомври 2017 г. е 1 084 лв., за ноември - 1 078 лв., и за декември - 1 123 лева. Икономическите дейности с най-високо средномесечно трудово възнаграждение на наетите по трудово и служебно правоотношение през четвъртото тримесечие на 2017 г. са: \"Създаване и разпространение на информация и творчески продукти; далеко-съобщения\" - 2 448 лева, \"Производство и разпределение на електрическа и топлинна енергия и на газообразни горива\" - 1 808 лева, \"Финансови и застрахователни дейности\" - 1 783 лева.   Най-нископлатени са били наетите в икономическите дейности: \"Хотелиерство и ресторантьорство\" - 647 лева, \"Други дейности\" - 789 лева, \"Строителство\" - 847 лева. Наетите по трудово и служебно правоотношение към края на декември 2017 г. намаляват с 1.5 на сто спрямо края на септември 2017 г., като достигат 2.28 милиона.", "date": "2018.02.13", "title": "Средната месечна заплата стигна 1095 лв."}
{"url": "http://epicenter.bg/article/Zhandarmeriya-i-GDBOP-blokiraha-Kazanlak-/147147/3/0", "text": "Жандармерия и полиция блокираха град Казанлък, предаде БНР. В града се провежда мащабна полицейска операция.  Маскирани въоръжени полицаи са завардили входовете и изходите на града.  По данни на живеещи в района, акцията е насочена срещу организирана престъпна група, която се занимава с разпространение на наркотици.  Няколко души вече са задържани.  За момента няма официална информация от МВР.  ", "date": "2018.02.13", "title": "Жандармерия и ГДБОП блокираха Казанлък "}
{"url": "http://epicenter.bg/article/Toyota-izletya-ot-mosta-v--quot-Mladost-4-quot--vodachkata-e-ranena-/147148/3/0", "text": "Тежка катастрофа стана в столичния кв. „Младост 4” около 10 ч. тази сутрин, предаде репортер на БГНЕС.  Лек автомобил „Тойота Корола” излетя от моста край Бизнеспарка и падна в тунела на локалното платно, на влизане в „Младост”.  Автомобилът се завъртя и самокатастрофира, колата е смачкана до неузнаваемост. С тежка черепно-мозъчна травма е жената, пострадала при инцидента на бул. \"Александър Малинов\" съобщиха от пресцентъра на УМБАЛ \"Св. Анна\" – София.  Пострадалата е приета в СО на УМБАЛ \"Св. Анна\" - София АД и незабавно е приведена за операция (която все още не е завършила) в Клиника по неврохирургия. ", "date": "2018.02.13", "title": "Тойота излетя от моста в \"Младост 4\", водачката е с тежка черепно-мозъчна травма (Обновена)"}
{"url": "http://epicenter.bg/article/Mazh-ot-Tarnovo-tragva-za-Dubay-po-biznes-i-izchezva-misteriozno/147158/3/0", "text": "Търновец тръгна за Дубай по бизнес дела и изчезна мистериозно. Вече три месеца от 45-годишния Юрий Байрактаров няма ни вест, ни кост, а след подаден сигнал от близките му той е обявен за международно издирване от Интерпол. За това разказа пред Нова тв сестрата на изчезналия Евгения Байрактарова.   Всичко започва на 12 ноември 2017 г. когато Юрий заминава за арабската държава. Той има редовен международен паспорт, двупосочни билети и пътува със самолет по директната линия София – Дубай. След като повече от седмица не се обажда на близките си, те подават сигнал в полицията за изчезването му. Установено е, че мъжът е използвал за последно интернет от телефона си на 26 ноември, след което следите от него окончателно се губят. В сайта на Интерпол изчезналият търновец е записан като Юрий Тодоров Байрактаров от град Килифарево.   В профила на Байрактаров във Фейсбук месец и половина преди изчезването, той е публикувал снимка на вероятно летището в Дубай с текст: „Малко на моренце”. А на въпрос на един от приятелите си „Нали щеше да хващаш друга посока?” той отговаря: „Инцидентно смяна на посоката.” Пред свои познати в дните преди да замине на 12 ноември, Юрий обяснявал, че отива в арабската държава по бизнес дела. Преглед на постовете му във Фейсбук пък показват, че само за 2017 г. той е ходил най-малко 4 пъти в Дубай и е публикувал снимки оттам.   Любопитното обаче е, че Юрий не е първият българин, който потъва в емирството. Почти по същото време, през ноември 2017 г. на път за там изчезват и още трима души. Единият от тях е бившият участник в реалити шоуто „Биг Брадър”, Даниел Делчев. Той изчезва на 8 ноември заедно със своята позната Вилияна, която преди това в продължение на 18 години е живяла в Обединените арабски емирства.   Според познати на Даниел Делчев преди да замине той им казал, че отива да търси баща си, който бил арабски шейх. Заедно с Даниел и Вилияна за шейхството е заминал още търновец, на 51 години, чието име официално не е оповестено и той не е пуснат за международно издирване.   По въпроса за изчезналите в Дубай четирима българи от МВР заявяват, че имат данни само за един, който да е влизал в арабското емирство, но не назовават за кого точно. Търновци, работили в Дубай разказват, че за разлика от други радикални мюсюлмански арабски държави, шейхството е модерно с много добре изградена система за сигурност и ефективни закони. Престъпността там е почти нулева, а за трафик на хора, отвличания и използването им за престъпни цели, не може да става и дума, категорични са търновците, посетили Дубай. За сметка на това обаче те обясняват, че за употреба на алкохол, скандали, сбивания и други пртивообществени прояви, които у нас се приемат едва ли не като нещо обичайно, там наказанието в повечето случаи е затвор.", "date": "2018.02.13", "title": "Мъж от Търново тръгва за Дубай по бизнес и изчезва мистериозно"}
{"url": "http://epicenter.bg/article/Napushen-19-godishen-shofyor-pomete-dve-zheni-na-trotoar-i-ubi-ednata/147162/3/0", "text": "  19-годишен младеж, седнал зад волана на \"Пежо\" след употреба на марихуана, е блъснал две жени на тротоар във врачанското село Търнава. Едната е загинала.   Сигналът за инцидента е подаден вчера около 15 часа, съобщиха от Областната дирекция на МВР във Враца, цитирани от    19-годишният Пламен В. загубил управление над лекия автомобил \"Пежо\" и колата се ударила в стълб на електроразпределителната мрежа, след което помела две пешеходки на тротоара.   По-младата от тях - 35-годишна жена от същото село, е загинала на място, а другата - 58-годишна е транспортирана в болницата в Бяла Слатина. Пострадала е и 17-годишната приятелка на водача.   Пламен В. е изпробван за употреба на алкохол, като дрегерът е отчел отрицателен резултат. Тестът за употреба на наркотични вещества обаче показал наличието на тетрахидрокарабинол (активното вещество на марихуаната - бел.ред).   Водачът е задържан в РПУ-Бяла Слатина. Образувано е досъдебно производство.   По неофициална информация на врачански медии, младежът e израсъл в добро семейство - майка му е учителка, а бащата - катаджия. Блъснатите от него жени пък са снаха и свекърва.  ", "date": "2018.02.13", "title": "Напушен 19-годишен шофьор помете две жени на тротоар и уби едната"}
{"url": "http://epicenter.bg/article/47-godishen-mazh-zagina-pri-trudova-zlopoluka-v-Lovech/147167/3/0", "text": "  Работник на 47 години е починал след трудова злополука в Завода за отливане на чугуни \"Осъм АД\" в Ловеч, а друг е настанен в болница.   Това съобщи директорът на инспекцията по труда в Ловеч Митко Митев, цитиран от    По думите му, става въпрос за два инцидента.   Първият е възникнал вчера около 12.40 ч. 47-годишен мъж, който е работел като шлосер, заедно със свой колега са транспортирали филтър за аспирационна система, посредством мотокар от ремонтен цех. Филтърът е започнал да пада, а мъжът се е опитал да го задържи, но е бил затиснат от него. Откаран е в болница в Плевен, с тежки наранявания, но по-късно е починал.   Митко Митев поясни, че в момента се извършва проверка по случая, както от инспекцията по труда, така и от прокуратурата. На виновните за инцидента ще се търси административно наказателна отговорност.   Митев каза още, че малко след злополуката, в предприятието е станал и друг инцидент, при който е пострадал 54 годишен работник. Той е настанен в болница, без опасност за живота, с обгаряния в областта на окото. Този инцидент е бил при работа с индиукционна пещ, при която парче разтопен метал е хвръкнал и изгаря работника.   Според Митко Митев последният трагичен инцидент в завода е от 2014 г., а последната проверка там за безопасните условия на труд е била извършена през есента на миналата година. Издадените тогава предписания са били изпълнени. И по двата случая са образувани досъдебни производства.   От предприятието отказаха да коментират инцидентите.  ", "date": "2018.02.13", "title": "47-годишен мъж загина при трудова злополука в Ловеч"}
{"url": "http://epicenter.bg/article/Otkradnaha-kompyutri-za--quot-kopaene-quot--na-bitkoyni-za-200-000-lv--v-Blagoevgrad/147173/3/0", "text": "Голям обир на машини за \"копаене\" на криптовалута беше извършен в Благоевград. Задигнати са компютри на стойност над 200 000 лева, предаде БТВ.   Компютрите се намирали на петия етаж в сграда в индустриалната част на града. Обирът станал в събота, но не е отразен в полицейския бюлетин.   Във времето след 17 ч. крадците задигнали 21 машини. Преди това заглушили СОТ-а и спрели тока в сградата. Тя се охранява от частна охранителна фирма, като до 22 ч. има жива охрана.   По това време обаче охранителят не бил на работното си място и вече е уволнен. Въпреки че полицията реагирала бързо след подадения сигнал и блокирала всички пътища наоколо, крадците избягали.", "date": "2018.02.13", "title": "Откраднаха компютри за \"копаене\" на биткойни за 200 000 лв. в Благоевград"}
{"url": "http://epicenter.bg/article/Marin-Rachev-ostava-kmet-na-obshtina-Septemvri-/147183/3/0", "text": "Марин Рачев остава кмет на община Септември, реши апелативният специализиран съд, предава бТВ.  Договорите, за които той е разследван са сключени от заместник-кмета на общината. Рачев не е извършвал плащания по нито един договор.  Не е назначена нито една експертиза, която да докаже обвинението, каза още съдът. По никакъв начин не е установено, че досега той е пречил на прокуратурата при събирането на доказателства.  Съдът няма доказателства, за да стигне до извод, че Марин Рачев може да влияе на разследването чрез служебното си положение, казаха още от съда.  Няма и доказателства, че може да се укрият документи.  Кметът Марин Рачев е обвинен в сключване на неизгодна сделка и умишлена безстопанственост. Преди седмица съдът го отстрани заедно с негов подчинен с мотива, че двамата могат да повлияят на разследването, ако останат на работа.  Вчера стана ясно, че в петък, на закрито заседание, специализираният съд е намалил паричната гаранция на Рачев от 250 000 лева на 130 000 лева.  ", "date": "2018.02.13", "title": "Марин Рачев остава кмет на община Септември "}
{"url": "http://epicenter.bg/article/Uchenitsi-na-17-i-18-godini-prebiha-mazh-zaradi-shapka-na-TsSKA/147184/3/0", "text": "  Двама ученици - на 17 и 18 години, са нападнали и били 37-годишен мъж от Горна Оряховица, защото носел шапка с логото на ЦСКА.   Случката се разиграла вчера по обяд, в близост до учебно заведение в железничарския град, съобщиха от Областната дирекция на МВР във Велико Търново, цитирани от    По първоначална информация при влизане в личния си лек автомобил, 37-годишният мъж бил нападнат от 17-годишно момче и 18-годишния му приятел и двамата неизвестни до момента на полицията.   Те му нанесли няколко удара с юмруци в областта на главата. Учениците били задържани, а пред униформените признали, че са извършили деянието, защото мъжът носел шапка с името на футболния отбор. Те пък били фенове на \"Левски\". Момчетата учат в училища в Горна Оряховица и във Велико Търново.   По случая е започнато досъдебно производство.  ", "date": "2018.02.13", "title": "Ученици на 17 и 18 години пребиха мъж заради шапка на ЦСКА"}
{"url": "http://epicenter.bg/article/Pitbul-napadna-4-godishno-dete-i-baba-mu-v-Dupnitsa-/147190/3/0", "text": "Питбул нападна 4-годишно дете и баба му в центъра на Дупница, предаде бТВ.  Сигналът за инцидента, станал в района на „Развесената върба“, бил получен вчера към 18.30 ч., съобщиха от МВР.  Веднага на място са пристигнали екипи на полицията и на Бърза помощ. След оказана медицинска помощ пострадалите са се прибрали в дома си.  Полицаите са установили собственичката на питбула, която живеела наблизо. По думите ѝ животното е скъсало синджира, с който било вързано, и избягало.  За случая е уведомен дежурен прокурор, образувана е преписка.  ", "date": "2018.02.13", "title": "Питбул нападна 4-годишно дете и баба му в Дупница "}
{"url": "http://epicenter.bg/article/Mladezh-prichini-tezhka-katastrofa-v-Sofiya--otkaraha-go-v-kritichno-sastoyanie-v--quot-Pirogov-quot-/147206/3/0", "text": "Четирима души са пострадали при катастрофата на бул. „Цар Борис III“ в посока Перник, съобщи говорителят на Центъра за спешна медицинска помощ (ЦСМП) – София Катя Сунгарска, цитирана от Агенция \"Фокус\".  Сигналът за инцидента е получен в ЦСМП – София в 19.28 часа. \"Изпратени са две линейки, които са били на място в 19.37 часа.  Сред пострадалите е мъж на 21 години, който е причинил инцидента. Той е с открита фрактура на крака и с контузия на главата.  Младежът е настанен в противошокова зала на УМБАЛСМ „Н. И Пирогов“ в тежко състояние.  В другата кола са били мъж и жена. Мъжът е на 56 години с контузия на гръден кош и съмнения за счупени ребра. Съпругата му е на 50 години със същите травми. И двамата са извозени в УМБАЛСМ „Н. И. Пирогов“.  Четвъртият пострадал е извозен от екип на пожарната и няма информация за неговото състояние.  ", "date": "2018.02.13", "title": "Младеж причини тежка катастрофа в София, откараха го в критично състояние в \"Пирогов\""}
{"url": "http://epicenter.bg/article/Podpisvame-Protokol-za-razmyana-na-ratifikatsionnite-dokumenti-na-Dogovora-za-priyatelstvo-sas-Skopie/147188/2/0", "text": "Вицепремиерът по правосъдната реформа и министър на външните работи Екатерина Захариева и министърът на външните работи на Република Македония Никола Димитров ще подпишат Протокол за размяна на ратификационните документи, с които влиза в сила Договорът за приятелство, добросъседство и сътрудничество между Република България и Република Македония. Церемонията ще се проведе на 14 февруари в сградата на Министерския съвет, съобщиха от правителствената информационна служба.  Договорът беше подписан на 1 август 2017 г. от министър-председателите на двете страни Бойко Борисов и Зоран Заев, а в началото на тази година беше ратифициран от парламентите на България и на Република Македония.  С подписването на Протокола за размяна на ратификационните документи приключва напълно процедурата по влизането му в сила.  ", "date": "2018.02.13", "title": "Подписваме Протокол за размяна на ратификационните документи на Договора за приятелство със Скопие"}
{"url": "http://epicenter.bg/article/Pochina-Dyado-Dobri--Svetetsat-ot-Baylovo-izdahna-na-103-godini/147189/2/0", "text": "Напусна ни дядо Добри, съобщи \"Монитор\". Новината била потвърдена от кмета на Байлово Бойко Неделчев. Добре Димитров Добрев, както е името на дядо Добри, бе наричан Светецът от Байлово. Той си отиде на 103 години. „Починал е около 15 часа. За последно го видях преди около няколко месеца. Не беше добре здравословно“, обяснил пред „Монитор“ кметът Неделчев.   С прискърбие съобщаваме, че днес се престави в Господа обичаният от всички Дядо Добри!  Тялото му ще бъде изложено за поклонение в църквата в село Байлово още тази вечер. Храмът ще бъде отворен цяла нощ. Утре ще се отслужи упокойна литургия, поклонението ще продължи през целия ден. Погребението ще бъде на 15 февруари, съобщиха от Кремиковски манастир в своята фейсбук страница. Наричаха го още живият светец. В продължение на 15 години Добре Димитров Добрев се посвети на това да помага, без да иска нещо в замяна. Години наред той можеше да бъде видян пред \"Св. Александър Невски\". По-късно се разбра, че е бил най-големият дарител на катедралния храм.", "date": "2018.02.13", "title": "Почина Дядо Добри! Светецът от Байлово издъхна на 103 години"}
{"url": "http://epicenter.bg/article/BSP--G-n-Premier-/147192/2/0", "text": "БСП излезе с гневна позиция по повод на планирания Луковмарш. \"Или ще реабилитирате фашизма, или ще се изправите срещу него\", се казва в обръщение на ИБ на Националния съвет на БСП към премиера, разпространо чрез медиите.    ", "date": "2018.02.13", "title": "Нинова към Борисов по повод Луковмарш: Или ще реабилитирате фашизма, или ще се изправите срещу него!"}
{"url": "http://epicenter.bg/article/Zaplatata-na-deputatite-skacha-s-300-leva/147196/2/0", "text": "Средната заплата на депутатите ще бъде увеличена с 297 лева и вече ще е 3540 лева. Това става ясно от данни на Националния статистически институт (НСИ) за средната работна заплата през последното тримесечие на 2017 година. През декември средната заплата в обществения сектор, която служи за изчисляване на депутатската, е била 1180 лева. За сравнение - септемврийската, по която се изчисляват сега депутатските възнаграждения, е била 1081 лева. Според правилника на парламента заплатите там са три пъти средната в обществения сектор през последния месец на предишното тримесечие. Това означава, че досега един народен избраник е получавал 3243 лева, а сега ще взема 3540 лева. Само председателят на парламента получава по-висока заплата - с две трети повече от тази на депутатите, плюс добавка за трудов стаж. Най-високо възнаграждение в страната обаче взема президентът - двойно по-голяма от тази на депутатите, което значи, че тази на Румен Радев става 7080 лева, при досегашна 6486 лева. Основната заплата на министър – предсдателя Бойко Борисов става 5487 лева, а на министрите му - 4602 лева. Увеличение ще има във втория ешелон на изпълнителната власт. Наскоро правителството промени методиката, с която се определят размерите на основните месечни заплати на заместник-министрите и на началниците на кабинетите на заместник-министър председателите, с което на практика възнагражденията им бяха удвоени. Те вече получават 85 на сто от основната месечна заплата на министър. С новото увеличение и техните доходи нарастват пропорционално - до 3911,70 лева.", "date": "2018.02.13", "title": "Заплатата на депутатите скача с 300 лева"}
{"url": "http://epicenter.bg/article/Zaharieva--Balgariya-nyama-da-se-namesva-v-spora-za-imeto-na-Makedoniya--no-e-s-yasna-pozitsiya-/147198/2/0", "text": "Честите срещи между външните министри на Македония и Гърция и наличието на конкретен план за двустранните отношения вече показва напредък на преговорите, заяви пред журналисти външният министър Екатерина Захариева. Тя добави, че българската позиция за името на югозападната ни съседка е ясна - правителството не би искало да има елемент, който предполага бъдещи териториални претенции към страната ни. България е признала името на Македония преди много години, припомни Захариева, цитирана от Дарикнюз.  Първите дипломати на Македония и Гърция - Никола Димитров и Никос Коциас, водят преговори за името във Виена с посредничеството на специалния пратеник на ООН Матю Нимиц. Според вестник \"Катимерини\" е възможно тези преговори да продължат в София по-късно тази седмица - в четвъртък и петък. Министър Захариева коментира, че двамата външни министри сигурно ще разговарят в кулоарите на неформалната среща на министрите на външните работи, която ще се проведе в София на 15 и 16 февруари, но това няма да е официален етап от преговорите.  Преговорите за името са двустранен въпрос и Скопие и Атина трябва да бъдат оставени да ги водят без чужда намеса, изтъкна външният ни министър.  „Нашето мнение за бъдещето им е ясно, но това са двустранни въпроси между двете държави. Не бихме искали да има в името нещо, което би могло да има в бъдеще териториални претенции към България“, каза тя.  Според Екатерина Захариева фактът, че външните министри на Македония и Гърция се срещат често и имат конкретен план за двустранните отношения вече е напредък. Тя добави, че двамата вероятно ще се разговарят неформално по време на съвет на външните министри, но това няма да е официална част от преговорите.  Кандидатите за членство в Европейския съюз участват в множество съвети и работни групи, каза Захариева и добави, че за срещата в края на седмицата са отправени покани към всички държави кандидати.  От страна на Турция се очаква министърът по европейските въпроси.  „Ще обсъждаме с тях темите, свързани с тероризма и сигурността. Имаме и новата ситуация в Сирия. Всичко това беше много добра възможност за обмяна на мнения и споделяне на експертиза между държавите-членки на ЕС и държавите-кандидатки“, каза Захариева.  Неформалната среща на министрите на външните работи, наричана Гимних, ще се проведе в София на 15 и 16 февруари. Тя ще започне с работни заседания, посветени на Сирия, Западните Балкани и Корейската народно-демократична република. Във втория ден към 28-те министри и Върховния представител на ЕС по въпросите на външните работи и политиката на сигурност Федерика Могерини ще се присъединят петте външни министри от страните кандидатки за членство: Албания, Бившата югославска република Македония, Сърбия, Турция и Черна гора.  ", "date": "2018.02.13", "title": "Захариева: България няма да се намесва в спора за името на Македония, но е с ясна позиция "}
{"url": "http://epicenter.bg/article/40-ot-DS-v-bordovete-na-firmi-s-preferentsialni-vlogove-v-KTB/147199/2/0", "text": "40 от членовете на ръководните органи на фирми, ползвали преференциални условия за влоговете си в КТБ, са били агенти на бившата Държавна сигурност.   Това става ясно от списък, публикуван на сайта на Комисията по досиетата.   Комисията е направила проверка на общо 575 души, които са в бордовете на дружества, получавали по-високи лихви за парите, които са държали в фалирания от Цветан Василев трезор. От тях с досиета са се оказали тези хора.   Сред тях фигурират имената на шефа на Стопанската камара Божидар Данев, собственикът на кърджалийската строителна фирма Александър Елинов, членът на Съвета на директорите на „Булгаргаз“ Ботьо Велинов, Владимир Пилософ, Николай Боршуков, членът на Съвета на директорите на „Трейс груп холд“ АД Николай Вълев, бизнесменът Петър Манджуков, Петър Нейчев и други.   Пълния списък вижте", "date": "2018.02.13", "title": "40 от ДС в бордовете на фирми с преференциални влогове в КТБ"}
{"url": "http://epicenter.bg/article/Radev-i-premierat-na-Armeniya-obsadiha-vazmozhnostite-za-zasilvane-na-targoviyata-i-investitsiite-/147201/2/0", "text": "Фармацията, информационните и комуникационни технологии, земеделието и производството на храни и вина, енергетиката и специализираната продукция са областите, в които България и Армения могат да постигнат бързи резултати за увеличаване на обема на двустранната търговия и взаимните инвестиции. Това беше подчертано на среща на държавния глава Румен Радев с министър-председателя Карен Карапетян в Ереван, съобщиха от прессекретариата на държавния глава.  В срещата участваха представители на Изпълнителната агенция за насърчаване на малките и средни предприятия в България (ИАНСМП), на работодателски организации и на бизнеса.  Министър-председателят Карапетян покани българския бизнес да развива дейност в новосъздадената свободна икономическа зона в Армения и подчерта, че арменската държава е готова да подкрепи съвместни производства на български и арменски компании.  В рамките на държавното посещение на президента Румен Радев в Армения и на проведените срещи между представителите на деловите среди от двете държави са били постигнати редица договорености за сътрудничество. Изпълнителната агенция за насърчаване на малките и средните предприятия в България е подписала Меморандуми за разбирателство със Съюза на производителите и предприемачите на Армения, както и с Републиканския съюз на работодателите. Подобни споразумения предстои да бъдат подписани с Фонда за развитие на Армения, както и с Търговско-промишлената палата на Армения.  В рамките на държавната си визита президентът Радев проведе среща с Негово Светейшество Карекин Втори, Католикос на всички арменци, и посети първопрестолния храм „Свети Ечмядзин“. Карекин Втори отправи благопожелания към българите и благодари на народа ни за оказаната подкрепа на арменците в най-тежък за тях час. Той отправи поздрави и към Българската православна църква и към Негово Светейшество патриарх Неофит. „Отношенията между нашите народи, свързани от вековно приятелство, получиха нов импулс. В рамките на тази визита ние потвърдихме не само добрите политически контакти, но и приятелството между българи и арменци“, подчерта на срещата Румен Радев. Президентът добави, че арменската общност у нас е съхранила своята идентичност и вяра и е напълно интегрирана в българското общество.  В Ереван българският държавен глава посети и Института за древни ръкописи „Матенадаран“.  ", "date": "2018.02.13", "title": "Радев и премиерът на Армения обсъдиха възможностите за засилване на търговията и инвестициите "}
{"url": "http://epicenter.bg/article/Prof--Mihail-Konstantinov---quot-Obedinenite-patrioti-quot--nyama-da-se-razpadnat-/147202/2/0", "text": "\"Обединените патриоти\" няма да се разпаднат, въпреки напрежението между отделните партии в коалицията. Това коментира в предаването „Това е България“ на Радио „Фокус“ анализаторът проф. Михаил Константинов.  Според него евентуален разпад на патриотите би довел до предсрочни избори, които няма да са печеливши за тях.  “Очевидно има нещо, което е зад кулисите, не знам какво е, но мисля, че \"Обединени патриоти\" ще намерят начин да го изгладят и няма да се разпаднат, защото това евентуално ще доведе до избори, а те нямат гаранции за резултатите. В момента страната не се нуждае от това и този, който предизвика избори, ще бъде наказан от избирателите. Затова мисля, че те ще намерят начина да уредят противоречията си”, допълни политическият анализатор.  Проф. Михаил Константинов коментира още, че заклеймяването на Истанбулската конвенция, която стана повод за разногласията между патриотите, носи дивиденти за този, който го прави.  ", "date": "2018.02.13", "title": "Проф. Михаил Константинов: \"Обединените патриоти\" няма да се разпаднат "}
{"url": "http://epicenter.bg/article/Boyan-Chukov--Ima-opasnost-za-Balgariya--radikaliziranite-teroristi-idvat-ot-organiziranata-prestapnost/147203/2/0", "text": "Опасност за България има. Радикализиралите се терористи в Западна Европа до голяма степен произлизат от средите на организираната престъпност. В България също имаме организирана престъпност и може да очакваме някои елементи да се радикализират. Никога не трябва да намаляваме своята бдителност. Западните Балкани са посочени като извор за ислямизация. Нима мислите, че определени хора в България не могат да се свържат с джихадистите в Босна, Македония? Това каза в предаването \"Още от деня\" по БНТ експертът по национална сигурност Боян Чуков, който коментира темата за задържания мароконец, издирван за тероризъм и връзки с \"Ислямска държава\".  \"В Европа има само две държави, които са се опазили от терористични атаки. Това са Холандия и Австрия. Това е причината Холандия да се дърпа за приемането ни в Шенген. В България младежи се облъчват от чуждестранни фондации, които проповядват ислям, който няма нищо общо с изповядвания в България. Това трябва да се прекрати. Много страни промениха своето антитерористично законодателство, като това стана за сметка за свободите на гражданите. Другото лошо е, че антитерористичните контакти в повечето случаи текат на двустранни нива, а не общо и цялостно. Според мен мароканецът е задържан по сигнал от турска страна\", разкри Чуков.  Заедно с него гост беше Димо Гяуров, бивш директор на НРС.  \"Не бих казал, че имаме сериозна среда за развиване на терористични клетки. Според мен основният проблем ще бъде с преминаването на терористите през България. В България нямаме радикализирани имами и не трябва да допускаме да имаме такива. За мен срокът от 1 месец за установяването на заловения мароконец е прекалено голям. Има бази данни. Не знам дали това се дължи на липсата на капацитет. За мен не ислямът е проблем за България. Ние можем да имаме проблем с маргинализирането на определени слоеве от обществото. Твърдя, че ромското население е най-маргинализирано. Проблемът се решава с образование и ред\", категоричен беше Гяуров.   ", "date": "2018.02.13", "title": "Боян Чуков: Има опасност за България, радикализираните терористи идват от организираната престъпност"}
{"url": "http://epicenter.bg/article/Tsveta-Karayancheva-se-sreshtna-s-generalniya-sekretar-na-Svetovnata-organizatsiya-po-turizam-kam-OON-/147204/2/0", "text": "Председателят на Народното събрание Цвета Караянчева се срещна с генералния секретар на Световната организация по туризъм към ООН Зураб Пололикашвили, съобщи пресцентърът на Народното събрание. Гостът е в България за участие в срещата на министрите на туризма на държавите-членки на Европейския съюз в София.  През последните години българският туризъм се развива много добре благодарение на усилията на правителството и на Министерството на туризма, отбеляза по време на срещата председателят на парламента. Цвета Караянчева подчерта, че този отрасъл е изведен като приоритет на България и има национална стратегия за неговото развитие.  Наша основна цел е превръщането на България в четири сезонна дестинация, защото страната ни разполага с много ресурси за успешното развитие на различните видове туризъм, посочи Цвета Караянчева. Тя добави, че Народното събрание, правителството, бизнесът и общините работят ръка за ръка, за да продължи развитието му като водещ отрасъл в нашата икономика.  Парламентът приоритетно разглежда всички законодателни промени, които подкрепят този бранш, подчерта Цвета Караянчева.  Зураб Пололикашвили подчерта, че на неформалната среща на министрите на туризма на държавите-членки на ЕС се е уверил, че България активно работи за развитието на този важен отрасъл не само за българската икономика, но и за целия Европейски съюз. По думите му форумът в София е бил изключително ползотворен и от него са произлезли конкретни резултати.  Надявам се динамиката на диалога по темите, свързани с развитието на туризма, да продължи и в бъдеще - особено по време на Българското председателство на Съвета на Европейския съюз, отбеляза Зураб Пололикашвили. Сигурен съм, че ще бъдат разработени още много добри продукти, които да привлекат още по-голям брой туристи във вашата страна, добави той.  България може да разчита на подкрепата на нашата организация за развитието на туризма и по-специално - на малките и средни предприятия, които успешно да се реализират на туристическия пазар, заяви генералният секретар на Световната организация по туризъм към ООН.  ", "date": "2018.02.13", "title": "Цвета Караянчева се срещна с генералния секретар на Световната организация по туризъм към ООН "}
