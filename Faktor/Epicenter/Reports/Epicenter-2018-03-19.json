{"url": "http://epicenter.bg/article/Mariya-Gabriel--Falshivite-novini-zastrashavat-i-zdraveto-na-horata-/149759/2/0", "text": "Най-голям процент от фалшивите новини са на политическа тематика, но веднага след тях по разпространение идват тези, посветени на здравето и на лекарства и лечебни продукти. Това посочи еврокомисарят по цифрова икономика и цифрово общество Мария Габриел в студиото на предаването „Лице в лице” по БТВ. Тя даде пример с огромното количество публикации за „чудодейни” лекове за тежки и даже неизлечими болести, с които се дават фалшиви надежди на страдащите хора. По думите на еврокомисаря основните цели на създателите на недостоверни публикации са свързани с пропагандата и с финансовата печалба. Експертна група е излязла с доклад с мерки за борба с явлението. „Те предлагат да говорим за дезинформация онлайн, защото с израза „фалшиви новини” не успяваме да обхванем същността и големите размери на този феномен. Изразът „фалшиви новини” е свързван много често със стриктно политическа употреба”, отбеляза Мария Габриел. Според нея прилагането на конкретни мерки трябва да стане възможно най-скоро: „В България само 57% от хората казват, че могат да различат фалшива от истинска новина (…) Междувременно, 83% от европейските граждани смятат, че фалшивите новини са заплаха за демокрацията”. Габриел беше категорична, че става въпрос за доброволни мерки с участието на социалните мрежи и журналистите, като основният акцент трябва да падне върху прозрачността – проверка на фактите, ясна собственост на медиите, бързо опровергаване на дезинформацията и медийна грамотност още от училище. „Нямам намерения нито да правя Министерство на истината, нито да налагам цензура”, категорична беше Мария Габриел.", "date": "2018.03.19", "title": "Мария Габриел: Фалшивите новини застрашават и здравето на хората "}
{"url": "http://epicenter.bg/article/Andrey-Raychev--Balgariya-pilee-otnosheniyata-s-Rusiya-po-bezobrazen-nachin/149688/2/0", "text": "„  Чувството на застрашеност на руснака бе потвърдено. Пред последните векове Западът четири пъти напада Русия и винаги през Полша. Путин съзнателно използва това.” Това заяви в „Денят започва” по БНТ социологът Андрей Райчев в коментар за вчерашните президентски избори в Русия и победата с над 70% на Путин.  „През следващите години Путин има задачата да намери наследник и да смени поколенията. Това изисква подобрение на външната обстановка. Като гледам отстрани Путин, ще скача през поколение при намирането на наследник. Той вече няма нужда от изостряне на обстановката. Част от тези 73% са именно историята със Скрипал. Тереза Мей е човек, който беше против Брекзит. Сега трябва да преговаря за Брекзит. Тя е пред падане,  ”, смята Андрей Райчев.  Според доц. Антоний Гълъбов „доктрината Путин вчера получи формалната си подкрепа. След тази подкрепа не очаквам промяна, а повече от същото. Става дума за милитаристична външна политика”.  „Вчерашният ден е начало, от който ще започнем да се освобождаваме от илюзии. Напрежението ще продължи. Това, което реално застрашава Русия, е Китай”, смята доц. Гълъбов.  За отношенията с България и евентуалната визита на Путин в България Андрей Райчев каза:  България и Русия са вековни приятели и не трябва да се пилее. Съюзът Турция-Русия е много съмнителна работа.”", "date": "2018.03.19", "title": "Андрей Райчев: България пилее отношенията с Русия по безобразен начин"}
{"url": "http://epicenter.bg/article/Valeri-Todorov--Aniiturskata-kampaniya-v-sveta-ostavi-Putin-vav-vlastta/149690/2/0", "text": "Засилването на властта в Кремъл ще създава много сериозни проблеми между елита и руските граждани. Това коментира журналистът Валери Тодоров, дългогодишен кореспондент в Москва, в ефира на Би Ти Ви след избирането на Владимир Путин за четвърти мандат като президент.    Той обясни, че преди изборите извън Русия работи синдрома на оградената крепост. Тази антируска кампания, която се разви, тя беше разпозната от руснаците като антируска кампания. В резултат на това се активизираха хората - това показват и резултати на изборите, които спечели за пореден път Путин.    Тодоров изтъкна, че има голяма разлика между ранния и сегашния Путин. В първите години от управлението си той направил много, за да не се разпадне държавата. Но реформите, които е предприел, доведоха до огромно разминаване между очакванията и това, което е сега Русия. Сякаш пътят на демокрацията в Русия е някакъв трети път и така го разбират руснаците.   Журналистът посочи още, че  това, което Европа и светът са пропуснали да направят през тези години е да разработят  линия каква Русия искаме – силна или слаба. От това как ще се развива Русия и нейното външнополитическо поведение ще зависи диалогът със Запада и САЩ. Но това, което е сериозен проблем днес са дефицитите на национални елити и липсата на правила, които правят този диалог изключително непредсказуем.    Бившият депутат и журналист Асен Агов пък изтъкна, че когато преди промените в Източна Европа е имало Студена война, тогава е имало правила, за да няма гореща война. Сега ситуацията е съвършено различна, защото Западът трудно може да предогади ако има война, каква ще бъде тя – студена или гореща. И това зависи именно от поведението и политиката на Кремъл.   Агов обаче изтъкна, че 25 милиона от руснаците живеят под прага на бедността, а други 25 милиона са избягали на Запад. Той смята, че Русия е наистина едно икономическо джудже и не случайно републиканецът Джон Маккейн нарича страна на Путин „бензиностанция с ядрено оръжие“.", "date": "2018.03.19", "title": "Валери Тодоров: Антируската кампания в света остави Путин във властта"}
{"url": "http://epicenter.bg/article/Maya-Manolova-iska-i-grazhdani-da-mogat-da-obzhalvat-tsenite-na-toka-i-parnoto/149726/2/0", "text": "Омбудсманът Мая Манолова даде на Конституционния съд (КС) текст от Закона за енергетиката, който не дава възможност на гражданите да обжалват в съда решенията на КЕВР за пределните цени за доставка на топло и електрическа енергия, природен газ и вода. Става въпрос за чл. 36а, ал. 2 от Закона за енергетиката (ЗЕ), който определя тези решения като индивидуални административни актове.  Омбудсманът се обърна и с писмо до председателя на Народното събрание г-жа Цвета Караянчева, в което препоръчва и законодателни промени в тази насока.  „В резултат от възприетото законодателно решение на практика гражданите се лишават от право на защита, когато са нарушени или застрашени техни права и законни интереси, както повелява чл. 56 от Конституцията“, категорична е Манолова. Тя подчертава още, че това не е в съответствие и с европейската директива 2009/72/ЕО, според която държавите-членки на ЕС трябва да въведат на национално ниво механизми, които да гарантират на всяка засегната страна възможност за обжалване на такива решения пред независим орган. „Макар чл. 13, ал. 9 от ЗЕ да предпоставя възможност за обжалване законосъобразността на актовете на КЕВР, разпоредбата на чл. 36а, ал. 2 от ЗЕ, която обявява решенията за утвърждаване на цени за доставка на електрическа енергия, природен газ и вода на гражданите за индивидуални административни актове, по същество ограничава тази възможност“, пише омбудсманът. Общественият защитник посочва, че така се нарушава принципа на правовата държава (чл. 4, ал. 1 от Конституцията), както и възможността гражданите да обжалват всички административни актове, които ги засягат (чл. 120, ал. 2 от Основния закон).   В писмото си до председателя на Народното събрание, националният обществен защитник припомня, че институцията на омбудсмана е помогнала на потребителски организации при обжалването на решения на КЕВР, с които се увеличава цената на природния газ, топлинната и електрическата енергия, но не е даден ход на делата.  „В същото време, тъй като адресати са само дружествата лицензианти, които нямат интерес от обжалване, някои от решенията на КЕВР, дори и незаконосъобразни, влизат в сила. А, както омбудсманът вече се убеди, има случаи, в които решенията на регулатора са приети при неспазване на законовите правила. Това се потвърждава и от действията на прокуратурата, която, сезирана от омбудсмана през декември 2017 г., внесе 16 броя протести срещу решение на КЕВР относно цената на ВиК услугите“, аргументира позицията си Манолова.", "date": "2018.03.19", "title": "Мая Манолова иска и граждани да могат да обжалват цените на тока и парното"}
{"url": "http://epicenter.bg/article/Tsveta-Karayancheva-za-koremnoto-na-Rumen-Radev--Politikat-tryabva-da-e-zdrav-/149730/2/0", "text": "Като парламентаристи трябва да съдействаме максимално на Българската армия. Това каза пред журналисти в Пловдив председателят на Народното събрание Цвета Караянчева, която присъства за честването на 75-та годишнина от сформирането на Парашутната дружина и създаването на българските Сили за Специални операции, пише „Фокус”.   „Трябва да направим добри закони, с които те да се чувстват спокойни, за да охраняват още по-добре територията на България. Знаете, че те участват и в мисии”, каза още Карянчева. По думите й днешното събитие е голямо и тя много се вълнува за това.   По повод коремното превъртане на президента Румен Радев преди седмица в същото поделение Караянчева коментира, че няма лошо политиците да спортуват, тъй като те трябва да са здрави, за да си изпълняват добре задълженията. „Ние като парламентаристи гледаме да работим максимално активно, за да сме полезни на българските граждани и тези, които са ни избрали”, добави Караянчева.   Тя прие тържествения строй на Специалните сили. След това митрополит Николай отслужи заупокойна молитва в памет на загиналите военни парашутисти и бяха поднесени цветя и венци пред паметната плоча и параклиса в поделението.   Председателят на Народното събрание Цвета Караянчева и министърът на отбраната Красимир Каракачанов, заедно с бригаден генерал Явор Матеев, откриха Тактически оперативен център и крило за настаняване. Честването продължава в зала „България“ на Международен панаир – Пловдив.", "date": "2018.03.19", "title": "Цвета Караянчева за коремното на Румен Радев: Политикът трябва да е здрав!"}
{"url": "http://epicenter.bg/article/Vezhdi-Rashidov-za-Largoto--Vmesto-da--quot-spasyavat-quot--Sofiya-da-hvanat-motikite---video-/149733/2/0", "text": "Бившият министър на културата Вежди Рашидов, под чийто надзор се случи изграждането на Ларгото, смята, че не трябва да се вкарва излишна драма, че там са се повредили 4-5 плочки.  Пореден скандал се разигра за античния комплекс \"Сердика\" през изминалата седмица. Всичко започна от сигнал в социалните мрежи на неправителствената организация \"Спаси София\", че Ларгото се руши. Последва лавина от коментари и атаки към управляващите и хората, стоящи зад изграждането на културно-историческия комплекс. Министърът на културата Боил Банов съобщи, че нито лев няма да бъде взет от данъкоплатеца, а големият проблем се крие в дефект на отводнителната система.   \"Има опасност да се пенсионирам като човек, който непрекъснато отговаря на хора, които в живота си не са посадили и дръвче. В живота всичко може да бъде разрушено. Ходих да видя за какво става дума - от 15 000 - 20 000 плочи са повредени няколко. Някой отишъл и ги натиснал. Добре де, ще се оправи\", отбеляза Рашидов в студиото на \"България сутрин\" на телевизия „България он ер“. По думите на председателя на Комисията по култура в Народното събрание е обидно да се ругаят хората, които са се трудили над този проект, защото това са десетки инженери, стотици работници и цели отдели от културното министерство. Обидно е някакъв паразит да ги обижда. \"Почва една капка в Ларгото да пада. Гледам как се изпращат деца на по 20 години, вместо да вземат една лопата, един ленински съботник да направят, да поработят, цял ден снимат и \"спасяват\" София. София не ще молитви, иска мотики\", уточни бившият министър на културата. Скулпторът заяви, че всеки може да отиде и да подаде искане до Министерството на културата, за да види как е изразходвана всяка една стотинка за този проект. \"Все пак това са 5 плочки, ще се оправят. И Народната библиотека ще се оправи. Всичко е фактурирано, огромна е археологията, всички площадки са с гранитни плочи. Това са 10 декара площ. Аз съм правил Ларгото и не се срамувам. Трябва да се спре негативизмът, защото обижда много хора\", допълни Рашидов.   Той смята, че българската държава се грижи дотолкова за своите културни обекти, доколкото позволяват финансовите средства.", "date": "2018.03.19", "title": "Рашидов: Пада капка в Ларгото и деца по 20 години снимат, вместо да вземат по една лопата (видео)"}
{"url": "http://epicenter.bg/article/Korneliya-Ninova-ot-Kardzhali--Kolegi-polititsi--sprete-da-razdelyate-naroda-/149734/2/0", "text": "Това заяви лидерът на БСП Корнелия Нинова в Кърджали, цитирана от \"Фокус\".   Ръководството на социалистическата партия е на изнесеното заседание в родопския град и веднага след него даде пресконференция за медиите.   Във връзка с изказването на президента на Турция Реджеп Тайп Ердоган за духовните граници на Турция, Нинова каза:  , каза Нинова и подчерта, че позицията на президента Ердоган е в разрез с международното право, международните норми и принципите на добросъседство.   „ “, посочи лидерът на БСП. Корнелия Нинова заяви, че на тази среща настоява, именно служейки на народа,     „Обединихме се в един общ проблем за Кърджали. Бих искала този проблем да оформя като обръщение към всички колеги политици и партии.  . Стигна се до алтернативно честване на национални, християнски празници. Такова разделение между народа ни е незапомнено в смесените райони от много години.   каза Нинова. „Имаме, уважаеми колеги, политици и лидери достатъчно общи проблеми, които ни обединяват с този народ“, продължи Нинова.    По думите и в региона се наблюдава демографска катастрофа.   „Ето ги големите теми на деня, които биха могли да ни обединят да ги решим. Спрете с разделението и дайте да решаваме реалните проблеми на хората. Разделението работи в полза на партиите, но е против народа ни“, изтъкна Нинова и заяви, че реалното решаване, общото на проблемите на хората ще помогне на всички като държава.    и обърна внимание, че това в Кърджали не е първото. „Днес сме в Кърджали заедно с областните, общинските председатели, женското ни сдружение, младежите и всички структури. Започнахме обсъждане както на някои национални теми, така и на местни проблеми и намиране на решение на тези проблеми“, каза лидерът на БСП.          ", "date": "2018.03.19", "title": "Нинова от Кърджали: Борисов да защити пред Ердоган суверенитета и териториалната ни цялост!"}
{"url": "http://epicenter.bg/article/Vezhdi-Rashidov--Balgarite-spyat-spokoyno-zaradi-Borisov/149735/2/0", "text": "„ “.   Това коментира пред телевизия „България он ер“ бившият министър на културата и настоящ депутат от ГЕРБ Вежди Рашидов.   „ , каза той.   Вежди Рашидов припомни, че в страната вече няма недоволство на граждани заради бежанците.   Според него, обстановката в страната е изнервена, защото в страната се разиграва един и същ сценарий. „Играе се с тънките чуства ва българския народ. Ние имаме ниска производителност и ниски доходи – толкова пари има в държавата.  категоричен е депутатът от ГЕРБ.   Вежди Рашидов припомни, че е „преживял“ няколко протеста срещу себе си и е готов да представи снимки на хората, протестирали пред Министерство на културата, защото били едни и същи. „Те бяха организирани от Иво Прокопиев, защото бяха решили да откраднат ателието на Андрей Николов и аз малко попречих. А те не обичат да им вземат!  , каза ексминистърът.", "date": "2018.03.19", "title": "Вежди Рашидов: Ако българите спят спокойно две години, то е защото Борисов не разнася шербет!"}
{"url": "http://epicenter.bg/article/Spipaha-golyamo-kolichestvo-tsigari-bez-banderol-pri-spetsaktsiya/149696/3/0", "text": "  На 18 март 2018 г., служители от сектор „Противодействие на икономическата престъпност” проведоха специализирана операция с цел пресичане, разкриване и документиране на престъпленията, свързани със съхранението и разпространението на акцизни стоки без български акцизен бандерол. Това съобщиха от ОДМВР-Враца, цитирани от    В търговско помещение в град Враца, ул. „Драган Цанков”, стопанисвано от Х. Л.(45 г.) са намерени и иззети 20 200 къса цигари от различни марки, без български акцизен бандерол   В търговски обект в гр. Враца, ж.к. „Дъбника”, бяха намерени 200 къса цигари без български акцизен бандерол.   В хода на специализираната операция бяха извършени множество проверки на МПС, частни адреси и търговски обекти в гр. Враца и с. Баурене.      ", "date": "2018.03.19", "title": "Спипаха голямо количество цигари без бандерол при спецакция"}
{"url": "http://epicenter.bg/article/Zapadat-ne-otchete-mantaliteta-na-rusnatsite--sploti-gi/149723/11/0", "text": "Според   на властите този път се отдаде да превърнат изборите в празник, без да пренебрегнат и организационната страна на процеса. Друг важен фактор са рязко засилените външни опасности, което традиционно поражда у руснаците желание да се сплотят около властта. Този път Кремъл, като де факто разреши на опозиционера Алексей Навални да поведе \"стачка на избирателите\", го застави да заеме нишата на проводник на враждебни намерения срещу Русия. А в такова \"предателство\" даже протестно настроените граждани масово не пожелаха да участват, отбелязва вестникът. Тъй като резултатът от гласуването като цяло бе предварително ясен, по време на финала на предизборната надпревара голяма важност придобиха политическите нюанси, а не толкова процентите на всеки от кандидатите, макар че и те имат значение. Важни бяха не само крайните резултати за Путин, а и настроението, с което народът ще делегира четвъртият му мандат.   Именно това е значението на високата избирателна активност. И това настроение се оказа като цяло добро и даже бойко. В източните райони се извиха опашки пред избирателните секции, но този интерес не спадаше и с придвижването на запад - през Сибир към Урал и Поволжието. Даже в Москва още през първата част на деня имаше сериозна активност около училищата (където по традиция са избирателните секции). Хората отиваха с тържествено настроение и с децата си - както в старите съветски времена. На тази висока активност много емоционално реагира Навални. Той каза, че всички, които са отишли да гласуват, са направили грешка, защото \"тези кандидати не са достойни за вас\", пише вестникът. На мобилизиращата роля на външния фактор обръща внимание и шефът на Центъра за политическа информация Алексей Мухин, цитиран от вестника. \"Западните партньори се отнесоха зле към нашата страна и у хората се появи желание да защитят определен кандидат за президент. Това добави между 5 и 10 процента към избирателната активност\", посочи той. Според него \"властта трябва да бъде благодарна на Навални, защото неговата кампания всъщност \"привлече допълнителен интерес към изборите\".  Константин Калачов, цитиран от \"Независимая газета\", отбеляза два фактора за високата активност. Първият - това е политическият подем в страната, защото хората искат да демонстрират подкрепа за властта пред лицето на външния враг. Вторият е в това, че властите успяха да превърнат изборите в празник. \"Засега не е ясно, кое изигра по-голяма роля за по-високата активност - реакцията на изявленията на Тереза Мей, или използваните в изборите нови технологични методи\", каза Калачов. При това той добави, че активността е голяма не само в селските райони. Добри резултати има и в много столици на руските региони, включително в Москва и Санкт Петербург. В щаба на Путин също обясниха високата активност с външни обстоятелства. Прессекретарят на щаба Андрей Кондрашов, цитиран от вестника, каза, че активността е с 8-10 процента по-висока от очакваната, за което \"трябва да кажем благодаря на Великобритания, където за пореден път не отчетоха руския манталитет. За пореден път започнаха да ни оказват натиск точно в момента, когато трябваше да се мобилизираме\". Вестник  пък отбелязва, че Путин е победил убедително дори на изборите във Вашингтон и в редица градове на САЩ, където са гласували руски граждани. В консулския окръг Вашингтон за него са гласували 1531 избиратели, на второ място е била Ксения Собчак с 347, а на трето - комунистът Павел Грудинин с 237. Според вестник   високата активност се обяснява със силния финал на кампанията на Путин - започвайки от отправените от него послания и завършвайки с активните му обиколки из страната. Но все пак и този вестник смята за главен фактор международната обстановка от последните месеци - от ситуацията около Олимпиадата (лишаването на руските състезатели от правото да участват под знамето на своята родина) до скандала с Великобритания. \"Безпрецедентният натиск на външния свят над Русия застави руснаците да сплотят редици и да се обединят около властта\", каза политологът Андрей Колядин, цитиран от вестника. \"Ведомости\" обръща внимание на първите изявления на Путин след изборите късно снощи, че не планира нова конституционна реформа. Вестникът припомня, че според действащата конституция едно и също лице не може да заема поста президент повече от два поредни мандата. Всекидневникът обаче не пропуска неговата многозначителна уговорка, че \"всичко тече, всичко се променя\". Вестникът цитира изявление на друг от съперниците на Путин във вчерашните избори - националистът Владимир Жириновски - лидер на Либералнодемократическата партия. Той смята, че тези президентски избори могат да станат последни за Русия, предричайки че страната ще тръгне по пътя на Китай, където президентът Си Цзинпин получи право да управлява пожизнено. \"Ще има Държавен съвет - колективен орган, в който неговият председател с права на президент ще се избира на заседание на Държавния съвет, сформиран от най-добрите губернатори и, за пред обществото - от по-изявените министри, сенатори и депутати - общо около 30-40 души, които ще заседават в Георгиевската зала на Кремъл\", споделя Жириновски. В снощните си изявления Путин, цитиран от \"Ведомости\", отбеляза също така, че ще има промени в правителството след встъпването в длъжност на държавния глава в новия му мандат. \"Аз мисля за това, конкретно мисля още от днес\", добави Путин, цитиран от вестника. На интересен факт по този повод обръща внимание вестник   - Путин се е явил в предизборния щаб снощи сам, а не както след предишните избори, когато е бил съпроводен от премиера Дмитрий Медведев. Президентът фактически не е отговорил на въпроса ще остане ли Медведев на поста си. \"Избирателният щаб на Путин малко напомняше събрание на съмишленици, преживели трудна предизборна борба и готвещи се за нейния кулминационен момент. Доверените лица, представителите на инициативните групи и останалите поканени се стичаха вяло в предизборния щаб половин час след закриването на избирателните секции в Москва. Лицата им не изразяваха никаква тревога, или обратно - особена радост\", пише \"Московский комсомолец\". Дори когато от големия екран, на който пряко се предаваше хода на постъпването на резултатите, водещият обяви данните от екзитполовете, присъстващите по никакъв начин не реагираха нито с аплодисменти, нито с възгласи. \"Ами че ние и без това бяхме уверени, че Владимир Владимирович ще победи с голяма разлика, а може даже и с личен рекорд\", оправдаваха се те пред журналистите.  ", "date": "2018.03.19", "title": "Руските медии: Западът не отчете манталитета на руснаците, сплоти ги"}
{"url": "http://epicenter.bg/article/Anzhela-Dimcheva--Ima-li-nov-Ivan-Peychev--/149744/6/0", "text": "  Не бих се изказвала по темата, ако този дебат не беше добил такива чудовищни размери в печатни и онлайн медии, вкл. се стигна до размяна на обиди, клевети, политически заигравки недостойни инсинуации.    Боли ме заради този нездравословен климат в нашата разцепена от омраза гилдия. Сътруднича и на леви, и на десни издания. Идейните ми позиции са десни, не само защото дядо ми е буржоазен академик от началото на 20 век, но защото съм убедена, че България трябва да скъса с диктаторския начин на мислене, действие и управление. В същото време съм на мнение, че   – затова членувам в него. Бих казала на всички, които определят СБП като „казионна и комунистическа отживелица”, че това абсолютно не отговаря на истината. Над 400 от членовете на СБП са нови автори (30-40-50-годишни). Те нямат нищо общо с комунистическия строй и не изповядват тази идеология.   Идват всяка година на общите събрания на организацията, изказват се, излагат нови идеи. Издават книги в широка палитра от частни издателства, получават награди на конкурси на национално и местно ниво. Като редактор във в. „Словото днес” (2008-2012 г.) аз давах път на страниците му на произведения от автори, принадлежащи към  целия политически и естетически спектър.     Дори имат наглостта да обобщават, че СБП е „сборище на графомани”, без да си дават сметка, че тук членуват живи класици на литературата ни (Анжел Вагенщайн, Найден Вълчев, Любомир Левчев, акад. Антон Дончев, проф. Милена Цанева, проф. Чавдар Добрев, проф. Симеон Хаджикосев, Георги Константинов, Неда Антонова, Калин Донков, Ивайло Балабанов, Михаил Белчев, Весела Люцканова), популярни автори от средното поколение (Христо Карастоянов, Недялко Славов, проф. Златимир Коларов, Атанас Капралов, Маргарита Петкова, Деян Енев, Ивайло Диманов, Здравка Евтимова, Николай Милчев, Павлина Павлова, Славимир Генчев, Бойко Ламбовски, Димитър Милов, Николай Дойнов, Камелия Кондова),писатели-преводачи, които популяризират родното слово по света (Ахмет Емин Атасой и Хайри Хамдан) и съвсем млади автори – 30-годишните Елена Денева, Невена Борисова, Васил Балев, Иван Брегов, Елена Алексиева, Николай Владимиров и др.      е дал пълна свобода както на редакторите във в. „Словото днес”, така и на членовете на Управителния съвет по всички парливи въпроси на литературния живот. Той не е цензор, напротив – даже е прекалено демократичен и си партнира успешно с Асоциацията на софийските писатели (водена от Захари Иванов) и с други писателски формирования у нас и в чужбина.     Скандалът с наградата „Иван Пейчев” се явява „пяната” на едни много дълбоки противоборства, изцяло генерирани от несменяемия цар на „десните писатели”  , който открито си признава, че е спонсориран вече над две десетилетия от „Отворено общество” и други подобни задокеански фондации. И понеже голяма част от членовете на „неговото” Сдружение желаят да го свалят от власт, той не провежда отчетно-изборни събрания на тази организация, няма официален сайт, не представя никакви годишни отчети пред членовете... Въобще изживява се като едноличен господар! И който си позволи да каже и дума срещу него, веднага с ярост е оплют и отритнат от казана с благинките (пък бил опонентът негов съидейник, член на Сдружението, приятелче от първите години на демокрацията!). Всички кирливи ризи на тази продажна организация лъснаха чрез скандала на „Литературен вестник” преди две години.   А не Съюзът на българските писатели, който провежда по устав всяка година отчетни събрания, както и на всеки 4 години избира нов председател и нов управителен съвет.   „Ако знаех, че Мишо Неделчев така ще се окопае във властта, няма да върши нищо в полза на членовете, а само в своя собствена изгода (и на малка група доверени лица), аз нямаше да напусна СБП през 1994 г.! В това Сдружение, на което уж съм член от средата на 90-те, нищо не се случва!” – това са думи на един ужаван наш професор, който лично ми се оплака, че въпросното Сдружение е генератор на измислени постмодерни авторчета и джендър припознати теоретици, а истински качествените писатели въобще нямат думата и са изолирани – те даже реално не знаят дали тази организация е легитимна пред Европа, след като има несмеяемо ръководство две десетилетия.   Скандалите с литературните награди оказват пагубно влияние и върху творците, и върху читателите. Стана обичайна практика двете основни писателски организации у нас да се „състезават” коя от тях да окупира дадена национална награда. То не бяха задкулисни игри и надцаквания с наградите „Христо Фотев”, „Добромир Тонев”, „Славейковата награда”, „Иван Николов”, „Яворовата награда”, „Йовковата награда”, „Пеньо Пенев” и много други. Не оправдавам в случая и действията на СБП, чийто Управителен съвет би трябвало да изработи ясни правила за участието си в журирането и въобще отношението си към конкурсите в страната. Във всяка една от подобни истерични ситуации става дума за влияние, приятелства, пари и разменяне на услуги. А не за наистина безпристрастна оценка на създаденото от съвременните автори.   Що се отнася до наградата „Иван Пейчев” – очевидно местните литературни авторитети в Шумен и региона желаят сами да решават на кого да присъждат това отличие. За какво им е тогава СБП? Още повече Община Шумен  предоставя финансовото изражение на приза. За какво им е грамотата с печата СБП? Но явно търсят столична или национална етикираност на тяхната награда. Да, добре, но защо тогава не се съобразяват с предложенията на председателя на журито, който по статут на наградата е председателят на СБП? Ами да си променят статута и да правят каквото искат! Да дават наградата всяка година на Антонин Горчев, примерно.   Едно литературно обсъждане вътре в журито би трябвало да се проведе спокойно, аргументирано, с поне три предложения от всеки член. Да се помисли кой от кандидатите не просто е написал една въздействаща поетична книга, а кой от тях се приближава до запомнящата се авторефлективна стилистика на Иван Пейчев. На подобен принцип се връчва наградата „Биньо Иванов”, в чието жури участвах четири години – именно духовното и естетическо родство с патрона на дадена награда трябва да е водещо. В обсъждането между членовете на журито за „Биньо Иванов” ние номинирахме  над 15 автори, давахме точки за всеки един от тях и който събере най-много точки, той взима наградата. Какво на практика обаче става с наградата „Иван Пейчев”? И на първото заседание, и на преразглеждането СБП предлага по 5-6 автори и техните книги – сред тях са безспорно талантливите поети Ивайло Диманов и Валентина Радинска. Опонентите им („шуменското ядро”) – като удавници за сламка – са се хванали за Петър Чухов. И на двете обсъждания те не допускат никакъв шанс за номинация на други имена... Естествено следва скандал и взаимни нападки. Е, какво да си помисли страничният наблюдател – освен че тук действат други, задкулисни игрички.   Как той ще преживее дори една седмица, без да  нахълта в ежедневието на обикновените хорица сутрин от екрана на БНТ? Без да изиграе ролята на преследван от някакви „комунистически конспирации”... Ето ти и подходящ сюжет – наградата „Иван Пейчев”! Нали трябва Неделчев да поддържа имиджа си на „инакомислещ” интелектуалец пред спонсорите си! Нали трябва да разбива с нападки и обиди „цитаделата” на СБП! Нали трябва да е постоянно в ролята на последна критическа инстанция... Не чувства ли, че става смешен?   А Петър Чухов всъщност е един много добър белетрист и нетолкова добър поет, според скромното ми мнение. Стремежът му да превръща свободния стих в заложник на пародийната метафора, да подкопава устойчиви понятия и символи чрез ирония, невинаги му се получава. Прочитайки двете стихотворения („Логично” и „Шие Райна Княгиня...”), които са обект на скандала, читателят остава с един лош вкус в устата и просто затваря тази книга, забравяйки я на мига. Търсената оригиналност тук влиза в територията на фиаското. Има сакрални понятия, които не можеш да превръщаш в пошло зрелище – червеи да дъвчат и рецитират предсмъртните стихове на Вапцаров...   Литературоведите обичат да говорят за взривяване на канона, за провокативността като най-ценно качество. Но дали Салвадор Дали щеше да е велик, ако беше само провокативен?И Радой Ралин беше провокативен, но притежаваше харизмата на човек с етическо, катарзисно въздействие чрез словото си. Това не би могло да се каже за Петър Чухов.   Къде е коренът на цялата тази война в нашата литература? Това е бедността, мизерията, неуважението от останалите членове на обществото ни. Творците  у нас само за няколко години се сринаха от пиедестала и добрия си жизнен стандарт през 80-те години на 20 век до дъното на социалната йерархия. И тази тенденция не се обърна дори и след приемането ни в ЕС. Борбата за всяка (дори и смешна във финансово изражение!) награда е борба за оцеляване на пишещия човек. Затова, колеги писатели, нека спрем това самоизяждане в гилдията, а да поставим заедно въпроса за целенасочена държавна политика в областта на културата – за увеличаване на бюджета за култура, който е най-нисък в Европа (0,5 %), за спазване на авторското право (има ли изобщо дори един литературен вестник или списание, което да заплаща хонорари на сътрудниците си?), за финансиране на творческите съюзи от държавата и от спонсори, които да имат интерес да подкрепят културата. Да  въведем директивата PLR(авторски права в библиотеките) в родното законодателство, да изискаме държавно популяризиране на българската литература по света – преводи, пътувания на писателите по международни проекти, участие на наши лектори в чуждестранни университети.   Убедете се сами:     ЛОГИЧНО   Тъмно е стрелбището на лунапарка   спи Зайо-Байо вечния си сън спи Кума-Лиса до локума спи и бутилката с шампанско до пирамидата от кофички   спят също клечките кибритени като войничета под строй дълбоко спят обесените орехи не спят обаче червейчетата във тях те движат челюсти и рецитират: преди   ", "date": "2018.03.19", "title": "Анжела Димчева: Има ли нов Иван Пейчев? Кирливите ризи на Сдружението на българските писатели "}
{"url": "http://epicenter.bg/article/Putin-kam-izbliratelite-si--Blagodarya-vi--Rusiya-e-obrechena-na-uspeh--no-ni-chaka-mnogoo-rabota-/149683/7/0", "text": "  Въпреки минусовите температури ( -10 градуса) Манежния площад беше нажежен от емоции на радост и събра милиони на  концерта  \"Крим, Севастопол, Русия\", посветен на 4-та годишнина от историческото възсъединяване на Крим с Русия, предадоха агенциите.   \"Благодаря Ви, благодаря Ви скъпи приятели!\", обърна се Путин кмъ своите избиратели.     Владимир Путин заяви, че е важно да бъде съхранено единството в Русия и подчерта, че страната е обречена на успех, но я чака мащабна работа.   Президентът на Русия благодари всички, които са гласували за него, оценявайки резултата си на изборите като проявено високо доверие. \"Огромно благодаря на всички Вас за резултата\"- каза Владимир Путин. Всички гласували на 18 март на изборите за президент, Владимир Путин нарече \"голям общонационален отбор\", с който Русия е обречена на успех.      ", "date": "2018.03.19", "title": "Путин към избирателите си: Благодаря ви! Русия е обречена на успех, но ни чака много работа!"}
{"url": "http://epicenter.bg/article/Lekar-s-tazhna-vest-za-Shumaher--Toy-nikoga-nyama-da-se-opravi/149754/8/0", "text": "Михаел Шумахер никога няма да подобри състоянието си. Тази мрачна констатация направи известният неврохирург Колин Шийф, специалист по мозъчни травми.   Докторът обясни, че се е запознал с нараняванията, които е получил легендарният германец и определи състоянието му като неспасяемо.   \"Със сигурност няма да се подобри. Той не може да говори, а само прави гримаси, от които може да разберете дали е щастлив или нещастен, дали му е удобно и т.н., но ако му зададете конкретен въпрос, няма да получите отговор. Отдавна е загубил мускулите си и няма как да ги върне. Може да има загуба на памет и дори да проведете разговор с него след години, той вече няма да е същият човек\", коментира Шийф пред АП.   Той коментира и тиражираната сума в размер на 200 хиляди на седмица, с която се поддържа животът му, определяйки я като силно преувеличена.   Източник: Блиц", "date": "2018.03.19", "title": "Лекар с тъжна вест за Шумахер: Той никога няма да се оправи"}
{"url": "http://epicenter.bg/article/Katrin-zasiya-v-zeleno-za-Denya-na-Sveti-Patrik--Snimki-/149699/10/84", "text": "В събота светът отпразнува Деня на Свети Патрик. В Лондон принц Уилям и съпругата му Катрин се включиха в честванията за националния празник на Ирландия.   Двамата участваха в парад на кавалерийските казарми в Лондон, където поздравиха ирландски гвардейци. отново се облече в традиционния си стил за празника. Тя сложи дълго тъмнозелено палто и любимата си шапка в същия цвят с панделка във формата на листа.  в  се проведоха за Деня на Свети Патрик. Всеки парад има свой лозунг. Този в Дъблин мина под мотото \"Домът е там, където е твоето сърце\" - напомняне за многочислената ирландска диаспора, разпръсната по целия свят.   смятан за основател и първи епископ на ирландската християнска църква. Той е роден през 4-ти век във Великобритания. Отвлечен и продаден като роб в Ирландия, той успява да избяга и живее известно време в манастири в Галия (съвременна Франция), изучавайки богословие. След това Свети Патрик се връща в Ирландия, където започва активна мисионерска дейност. Според някои данни той успява да покръсти 120 000 ирландци и открива на острова между 300 и 600 църкви. Ирландската диаспора разпространява празника му по целия свят.  В  река Чикаго бе оцветена в зелено по случай Деня на  . Традиция, която датира от 1962 г. В Чикаго също се проведе парад.   Източник: Дир.бг", "date": "2018.03.19", "title": "Катрин засия в зелено за Деня на Свети Патрик (Снимки)"}
{"url": "http://epicenter.bg/article/Dzhendarki-vdigat-parva-homosvatba-v-Ruse--pravyat-invitro-opiti-za-bebe/149702/10/99", "text": "Бургазлийката Диляна се готви да направи нещо нечувано – да разбие стереотипа и напук на всички закони, канони и обществени нагласи да се ожени за своята приятелка Вяра.   Двете се канят да направят истинска сватба, на която да поканят всичките си приятели. Това разбира се ще е само тържество.   Историята бе разказана в „Ничия земя“ по Нова Телевизия. Диляна е на 25 години, а партньорката й е на 41 години. Диляна споделя, че е имала сериозен приятел, но и духовно, и сексуално й харесва да е повече с жена. По думите й мъжете не се старали достатъчно и с жена било много по-вълнуващо.   От своя страна Вяра имала голям опит с мъжете, но е разочарована от силния пол. Вяра дори има голямо дете, на 21 години от първата си неуспешна връзка с мъж.   „С жена се живее по-спокойно“, споделя тя и признава, че едновеременно е имала връзка и с мъж, и с жена. Нейният дрескод определено е мъжки, но тя твърди, че е „унисекс“.   Вяра е избрала красив бял костюм за сватбата, докато Диляна ще заложи на красива ефирна рокля. На сватбата им ще има и други хомодвойки.   Доведената сестра на Диляна също има приятелка, а в семейството си има и 70-годишна леля, която от 50 години живее на семейни начела с друга жена.   Вяра и Диляна разказват, че са преминали през различни стихийни житейски бедствия, за да открият голямата си любов. Мечтата им е да имат дете, което да бъде отгледано не от майка и баща, а от две любящи жени – мама 1 и мама 2.   “По-добре две добри майки, отколкото един лош баща“, казват те.   Диляна ще бъде майката, дори от няколко месеца ходила в инвитро клиника, но до този момент имала два неуспешни опита да зачене.   “Няма да възпитаваме нашето дете да бъде хомосексуално, то само да си избере какво ще е. Това е природа”, философски отсичат и Вяра, и Диляна.   „Еднополовите връзки са по-стабилни, по-отговорни и двойките си изневеряват по-малко“, категорични са и двете. Любовта между двете пламнала преди няколко години. Диляна работила в чужбина и в една от социалните мрежи се запознала с Вяра. Наясно била със сексуалната си ориентация, Вяра също не криела, че харесва жени. 7-8 месеца двете комуникирали във фейсбук, докато не се срещнали в България.   Вяра била по-смелата и предложила брак, преди година дала годежен пръстен на Диляна, защото била убедена, че това е любовта на живота й. Наскоро й подарила още един годежен пръстен, за да потвърди любовта си.   Сватбата ще е в Русе, а двете дами ще поканят и свещеник, който да ги благослови. Ще проведат празничният ден, така, както би изглеждала една истинска сватба.", "date": "2018.03.19", "title": "Джендърки вдигат първа хомосватба в Русе, правят инвитро опити за бебе"}
{"url": "http://epicenter.bg/article/Alesandra-Ambrozio-razvali-10-godishen-godezh/149712/10/100", "text": "Ангелът на Victoria’s Secret Алесандра Амброзио се раздели с годеника си Джейми Мазур. Новината изненада феновете на супермодела, тъй като Але и Джейми са заедно повече от десет години. Двамата имат две деца – Аня (9) и Ноа (5). Те се сгодяват през 2008 г., но никога не сключват брак. , казва източник пред Us Weekly, цитиран от Miss Bloom. Последната обща снимка на Амброзио и Мазур е от Коледа, която прекарват заедно с децата си. Засега нито тя, нито Джейми са коментирали раздялата   Източник: Дир.бг", "date": "2018.03.19", "title": "Алесандра Амброзио развали 10-годишен годеж"}
{"url": "http://epicenter.bg/article/Oblachno--Na-mnogo-mesta-prodalzhava-da-vali/149679/2/0", "text": "Ще преобладава облачно време и на много места, главно в южната половина от страната, ще има валежи от дъжд, по-значителни през нощта срещу вторник в югозападните райони. Студеното време се запазва. В четвъртък на много места ще вали сняг, прогнозира климатологът доц. Георги Рачев Рачев в ефира на Нова телевизия. Според него от север над цяла Европа се спуска студен въздушен фронт.   Максималните температури ще са от 3 до 5 градуса на места в Северна България до 10-13 градуса в Югозападна България. В планините ще бъде предимно облачно, ветровито и с валежи от сняг, под 1700 метра - от дъжд. Ще духа силен южен, по високите и открити части и ураганен вятър от югозападен вятър.  ", "date": "2018.03.19", "title": "Облачно! На много места продължава да вали. В четвъртък - сняг!"}
{"url": "http://epicenter.bg/article/Evropeyskiyat-komisar-otgovaryasht-za-transporta-Violeta-Bults-pristiga-na-poseshtenie-v-Balgariya/149680/2/0", "text": "На 19 и 20 март европейският комисар отговарящ за транспорта Виолета Булц ще бъде на посещение в България. Това съобщиха от Представителството на ЕК в България.   Тя ще участва в министерска среща на високо ниво на тема \"Мултимодален транспорт за Европа\", в която ще се включат министрите на транспорта на ЕС.  Комисар Булц призова 2018 година да бъде обявена за \"година на мултимодалния транспорт\", в която Комисията да обърне специално внимание на ролята на мултимодалността за транспортната система на ЕС. Събитието в София е една от инициативите посветени на тази година.  Комисар Виолета Булц ще даде пресконференция на 20 март (вторник) от 15.50 часа в конферентната зала в Дома на Европа, ул. Г.С Раковски № 124. ", "date": "2018.03.19", "title": "Европейският комисар отговарящ за транспорта Виолета Булц пристига на посещение в България"}
{"url": "http://epicenter.bg/article/Shefat-na-Evropol/149684/2/0", "text": "\r\n \r\n \r\n \r\n \r\n \r\n \r\n   Ние мислим, че допринасяме за сигурността на нашите държави, каза той. Картинката ни показва, че радикализираните групи в много държави са много активни. Ние засилихме нашия капацитет и направихме по-трудна дейността на тези групи, заяви шефът на Европол.  Според него за съжаление тероризмът не е приключил. Той коментира атентата в Сарафово преди години. Това беше един от най-важните случаи в историята на тероризма, в който Европол оказа съдействие. Успяхме да постигнем много в разследването, каза Уейнрайт.    ", "date": "2018.03.19", "title": "Шефът на Европол: Над 30 000 са потенциалните терористи в Европа"}
{"url": "http://epicenter.bg/article/Miroslav-Nenkov--Problemat-s-bolnitsite-e-sistemen/149686/2/0", "text": "Законът категорично забранява в болница да се отваря заведение със същия обект на дейност. Не може в една болница да има кардиология и да се отвори още една. Това заяви Мирослав Ненков - бивш зам.-министър на здравеопазването в сутрешния блок на Нова телевизия.   \"Такива частни медицински заведения работят като доболнични заведения и получават по-големите финансирания, като оставят на голямата държавна болница трохи\", допълни той.   През миналата седмица прокуратурата обяви, че разследва десетки болници. Договорите на болниците бяха анализирани и се установи, че най-честата схема е една и съща медицинска дейност да се изпълнявала от общинско и частно лечебно заведение, делящи една територия. Финансовите нарушения са извършвани от 2010 година насам.   \"Проблемът с болниците е системен. Това е все едно да дойде някой у вас да живее и да ви плаща 1,50 лв. наем, а вие да му плащате ток, вода и т.н. Никой не би го допуснал\", коментира бившият зам.-министър на здравеопазването. \"Някой министър е дал разрешение за дейност вътре в болниците\", разкри Ненков. \"Шефът на „Пирогов“ проф. Балтов прекрати такива практики, макар че беше подложен на обществен натиск\", каза още бившият зам.-министър на здравеопазването. \"Дано да излезе нещо от разследването на прокуратурата, оптимист съм\", завърши Мирослав Ненкова.  ", "date": "2018.03.19", "title": "Мирослав Ненков: Някой министър е дал разрешение за дейност вътре в болниците"}
{"url": "http://epicenter.bg/article/Petar-Volgin--Zapadat-ukrepi-Putin-i-sasipa-istinskata-opozitsiya-v-Rusiya/149692/2/0", "text": "Западът укрепи Путин и съсипа истинската опозиция в Русия, подчерта в студиото на Bulgaria ON AIR журналистът Петър Волгин.  Владимир Путин постигна нова убедителна победа на проведените вчера избори за държавен глава и бе преизбран с близо 77% от гласовете. Той отново застава начело на Русия в момент, в който отношенията на страната със Запада са доста обтегнати. \"Путин върна достойнството на Русия, върна я на голямата сцена. Затова хората го харесват и продължават да гласуват за него\", посочи Волгин и отбеляза, че изборите по всички критерии са били абсолютно честни. Според него е било грешка, че отявленият опозиционер Алексей Навални не беше допуснат до изборите. С Навални или без Навални резултатът щеше да  бъде същият, смята Волгин.  \"Ако си опозиционер в Русия в момента, между теб и Запада няма никаква разлика - на теб ще гледат като на предател. Изводите от мощната победа на Путин трябва най-вече да си ги направят най-вече силите извън Русия, които преди 4 години решиха, че с въвеждането на сакнциите срещу Русия ще свалят руския президент, подчерта  Волгин в ефира на Bulgaria ON Air.   \"Истинската причина на санкциите не бе Крим или Донбас, а желанието да се свали Путин. Още през 2014 г. обаче много умни хора на Запад казаха, че планът няма да проработи. Колкото повече удряш руснаците, те толкова повече се съпротивляват. Те са с много силен праг на издържливост и една агресивна кампания само ще сплоти народа и ще го накара още повече да гласува\", каза още той.   Проф. Михаил Константинов от своя страна заяви: \"Ако говорим за намаляване на икономическите резултати, спорен е въпросът в дългосрочен план дали са вредни санкциите. По-скоро са полезни. Ресурсно ориентираната икономика не може да продължи вечно, ресурсите са крайни, трябва да оставим и на децата си. Трябва да се премине и към друг вид икономика. Русия се готви да стане самодостатъчна и може да го направи. Ако някой разчита, че ще разбуни руснаците, като им намали стандарта, няма да стане. Съжалявам, че нашите ръководители не го виждат\".   Относно Навални Волгин каза: \"Грешка бе, че хората в Кремъл не го допуснаха да участва в изборите. Той щеше да вземе не повече от 5%, а сега може да твърди, че, ако се бе явил, щеше да спечели изборите. В момента, ако ти си в Русия и си опозиционер, между теб и Запада няма никаква разлика. Дори и най-умните неща говориш, на теб ще гледат като предател. Западът със своята политика направи две неща - укрепи Путин и съсипа истинската опозиция в Русия\".   \"Руснаците решиха, че са във война, което до известна степен е вярно. Русия се готви да стане самодостатъчна и може да го направи. Въпросът е да не настъпи главозамайване от успехите. Фокусът на Кремъл трябва да е върху укрепване на икономиката, на демокрацията\", коментира проф. Михаил Коонстантинов в \"България сутрин\".   Проф. Константинов предупреди обаче, че хората в Кремъл не бива да мислят, че всичко е завинаги. \"Фокусът трябва да се обърне към упрекване на икономиката. Не съществува само западната - съществуват и други модели. В Япония например има избори. След Втората световна война американците казаха да се правят избори. Механизмите са различни - тя е малка, но много мощна империя. Русия, Китай и САЩ също са империи, всичко друго са джуджета. Ако се обединят двете кореи обаче, ще видите един тигър. А тези, които искат да обединят Корея, не знаят всъщност какво искат\".   Запитан дали изборите са фалшиви, той отвърна: \"Във всяка секция има камери и машинна обработка, сканиране. Поне на пръв поглед не изглежда да са такива. Проблемите поне формално в известна или максимална степен са решени\".   По темата за кандидатурата на Ксения Собчак, Волгин заключи: \"Още когато тя реши да се кандидатира, се появиха твърдения, че кандидатурата й идва от Кремъл и вероятно самата тя не го знае. Едни ти помагат, защото имат интерес към това. Виждате, че и тя не можа да вземе над 1,5%\".    \"Наследник на Путин трябва да има и той вероятно вече се търси. Има хипотетична опция да се смени и конституцията, но зависи от политическата обстановка\", каза проф. Константинов.  ", "date": "2018.03.19", "title": "Петър Волгин: Западът укрепи Путин и съсипа истинската опозиция в Русия"}
{"url": "http://epicenter.bg/article/Prof--d-r-Grigor-Gorchev--Monopolat-e-problem-na-Zdravnata-kasa/149691/2/0", "text": "\"Монополът е проблемът на здравната каса, защото докато тя не се демонополизира, докато не влезе допълнително здравно осигуряване, смятам, че ще вървим пак по същия начин. Факторът \"каса\" определя правилата, което понякога не е в унисон с добрата клинична практика\". Това коментира в \"Денят започва\" на БНТ проф. д-р Григор Горчев, управител на УМБАЛ \"Св.Марина\", Плевен, почетен ректор на Медицински университет - Плевен по повод проверките, които започна прокуратурата в 7 болници и проблемът с източването на средства от Здравната к. „Проблемът започва да изплува сега. Министър Ананиев и неговият екип разтърсиха системата, която бе заспала дълго време. Нещата, които се знаят, получават и правят, трябваше рано или късно да се установят, коригират и да се мисли по отношение на нови методики и методология. Вижда се, че системата буксува, не е ефективна и това е факт. Мисля, че не са само седем болници ,може и да са повече. Никой не може да каже какво ще се получи оттук нататък”, коментира проф. Горчев.   Той заяви още, че няма резултат за робота \"Да Винчи\" и остава същата клинична пътека, която е в момента, т.е могат да се оперират с тази хирургия и пациенти, които нямат онкологични заболявания. \"По този смисъл се обезсмисля ендоскопската хирургия, която е основата, базата.\", каза още той. Проф. Горчев оцени като добър знак увеличението на пари за редица клинични пътеки и заяви, че е съвсем реално да бъдат повишени. Според него финансите са важни, но моделът на здравеопазването трябва да е насочен така, че да определя пациента и да търси неговият интерес, а не на една или друга институция.  „Основно трябва да се смени системата. Пациентът е зависим къде ще се лекува. Той трябва да бъде освободен къде ще се лекува. Добрите практики и болници ще останат. Тези, които имитират дейност, лека-полека ще отпаднат”, заяви проф. Горчев.  Той смята, че моделът на Ананиев ще има успех и допълни: \"В държавата има високо подготвени специалисти, но проблемът е, че не могат да се разгърнат.\"", "date": "2018.03.19", "title": "Проф. д-р Григор Горчев: Монополът е проблем на Здравната каса"}
{"url": "http://epicenter.bg/article/Prodalzhavat-protestite-na-nadziratelite-v-stranata/149694/2/0", "text": "Продължават протестите на служителите на затворите у нас. Недоволството си днес ще изразят надзирателите в Бобов Дол и Варна. Припомняме, че основните искания са за по-високи заплати и по-добри условия на труд. Протестиращите искат възнагражденията им да се изравнят с тези в сектор \"Сигурност\" на МВР.   В края на миналата седмица стана ясно, че надзиратели от затвора в Белене са започнали нова подписка към правосъдния министър Цецка Цачева. В нея те настояват за обективно отчитане и заплащане на труда им. Служителите от Белене дават срок от 1 месец на Цачева. В този период те трябва да получат парично обезщетение за нарушени трудови, икономически права и интереси за 3-годишен период назад. На 21 март ще протестират служителите в затворите във Враца и Ловеч, а на 22 март - и в Пазарджик. За 26 март е планиран и трети пореден протест в София. А в посочения ден в столицата се събират правосъдните министри на страните от ЕС.    ", "date": "2018.03.19", "title": "Продължават протестите на надзирателите в страната"}
{"url": "http://epicenter.bg/article/Tsvetan-Tsvetanov--Spored-Evropol-800-dushi-ot-Zapadnite-Balkani-sa-se-srazhavali-za--Islyamska-darzhava-/149697/2/0", "text": "  По доклада на Европол 800 са гражданите от Западните Балкани, които са се сражавали за „Ислямска държава“. Това каза председателят на Комисията по вътрешна сигурност и обществен ред и председател на ПГ на ГЕРБ Цветан Цветанов на откриването на Срещата на Съвместната група за парламентарен контрол (СГПК) на Европол, предаде репортер на Агенция „Фокус“.   „Западните Балкани са от стратегическа важност за ЕС. Те не са просто съседи на Европа, а са в сърцето на ЕС. Важно за сигурността на целия континент е да не оставяме бели петна на картата на Европа, които могат да създадат условия на вакуум и на зони на влияние на други фактори от геополитическата карта. Това е политическият прочит на ситуацията в региона“, заяви Цветанов.   По думите му ситуацията в този регион има и много прагматични измерения в сферата на сигурността – борбата с контрабандата на стоки и наркотици, борбата с трафика на хора, превенцията на радикализацията и работата по отношение на идентифицирането и неутрализирането на завръщащите се чужди бойци, които са се сражавали на страната на „Ислямска държава“.   „По доклада на Европол 800 са гражданите от Западните Балкани, които са се сражавали за „Ислямска държава“. Сега трябва да се търси начин да се върнат в родината си и точно затова трябва да бъде осъществен и необходимият контрол – управлението на миграционните потоци и контролът на границите“, допълни Цветанов и уточни, че това са само някои от примерите за конкретните сфери, в които държавите от Западните Балкани могат да дадат своя принос към общата сигурност на континента. „Важно е да получим пълната картина за състоянието на сътрудничеството на Европол с тези държави – т.е. какво работи и какво носи резултат, къде са предизвикателствата и какво предстои и в бъдеще“, каза още Цветан Цветанов.  ", "date": "2018.03.19", "title": "Цветан Цветанов: Според Европол 800 души от Западните Балкани са се сражавали за „Ислямска държава“"}
{"url": "http://epicenter.bg/article/Tasko-Ermenkov-za-izborite-v-Rusiya--Obideni-ot-aneksiyata-na-Krim--tam-nad-90--podkrepiha-Putin-/149701/2/0", "text": "\"Днес Крим гласува за президент на Русия. Обидени от анексията на Русия над 90% там от гласувалите са за Путин\", написа във фейсбук депутатът от БСП Таско Ерменков.   Социалистът продължава публикацията си така: \"Ало, САЩ, ФРГ, Франция, ЕС в края на краищата - чухте ли гласа на хората в Крим? Всъщност това е без значение. Чули или не - Крим каза своята тежка дума, а Вие, както го беше казал Христо Ботев, \"...а вий... вий сте идиоти!\"", "date": "2018.03.19", "title": "Таско Ерменков за изборите в Русия: Обидени от анексията на Крим, там над 90% подкрепиха Путин!"}
{"url": "http://epicenter.bg/article/Neno-Dimov--Ogromnata-chast-ot-zhilishtata-v-Balgariya--vklyuchitelno-i-moeto--ne-sa-zastrahovani/149703/2/0", "text": "„Огромната част от домовете в България, включително и моят, не са застраховани, а първо отговорност носим самите ние за себе си”. Това каза пред bTV министърът на околната среда и водите Нено Димов по повод нанесените щети от бедствия.   „От там нататък може да се намеси и общината, и държавата през комисията за бедствия и аварии, но на първо място сме ние тези, които трябва да носим отговорност”, подчерта той. Днес има предупреждение за жълт код за високи води на река Тунджа около Ямбол. Вероятно в сряда то ще бъде на ниво оранжев код, каза още министърът.   Ако кметовете не могат да поддържат язовирите, те трябва да преминат към държавата, заяви Нено Димов. Той припомни, че е възложено на министъра на икономиката да се направи предприятие и всички язовири, които не се следят от държавата, които са общински и общините не могат да ги поддържат, да преминат на поддръжка на държавата.   Екоминистърът отбеляза, че концесията в парк „Пирин” в момента е дадена за пореден път на прокуратурата за проверка и след като тя завърши и излезе със становище, ще се види какви са предписанията, които е направила. „Аз ще се съглася с решението и констатациите на прокуратурата”, подчерта министърът.     Той определи протестите за Пирин като политическа кампания, която според него вероятно ще продължава до изборите догодина. Очевидно желанието е да се насадят някакви страхове. Това са политически методи и инструменти, смята Нено Димов.   „Има органи в държавата, които знаят кой е собственикът на „Юлен”. „Юлен” е юридическо лице, което си плаща данъците в България. Аз като контролиращ концесията имам определени функции да контролирам”, каза още Димов. „Бях изпратил писмо да попитам кой е собственикът на „Юлен” до БНБ. Получих отговор, че не е в правомощията ѝ да ми отговори на този въпрос”, допълни екоминистърът.   В Пирин на практика имаме прираст на дървета през последните години точно благодарение на правилната санитарна сеч, която прави държавата. Няма никаква друга освен санитарна сеч, категоричен беше още той. ", "date": "2018.03.19", "title": "Нено Димов: Огромната част от жилищата в България, включително и моето, не са застраховани"}
{"url": "http://epicenter.bg/article/Vyara-Emilova--Za-da-pravish-politika--tryabva-da-si-blizo-do-horata-i-da-reshavash-tehnite-problemi/149704/2/0", "text": "„За да правиш политика, винаги трябва да си близо до хората и да решаваш техните проблеми”.   Това каза Вяра Емилова член на Изпълнителното бюро на БСП пред БНР преди днешното заседание на ръководството на партията в Кърджали. Тя припомни, че миналата седмица Изпълнителното бюро на БСП проведе заседание в  Брегово, където са поети и конкретни ангажименти към жителите на общината. „Преди това сме провеждали такива заседания в Стара Загора, Кюстендил и Видин. Днешното заседание в Кърджали ще се проведе по покана на областното ръководство на БСП” каза още Емилова. Тя добави, че тази инициатива не е случайна, защото ръководството на левицата счита, че когато се взимат управленски решения, трябва да бъде чуто мнението на българите. „Политика не трябва да се прави в кабинетите. Политиката трябва да се прави с хората, да се поставят конкретни проблеми и да се търсят решения за тях. Така се случи и в Брегово, когато разбрахме за проблема и че държавата я няма- проведохме заседанието си там и вече изпълняваме ангажиментите, които поехме”, заяви Емилова.  Тя обясни, че един от тези ангажименти е  извършването на независима проба на качеството на питейната вода, за да се даде реална информация за него. „Членовете на ИБ на БСП ежеседмично сме в районите си и не оставаме откъснати от проблемите им. Когато, обаче цялото ръководство на партията е в даден регион, могат да се взимат решения, които да предложим на най-високо ниво. Резултатът от работата по места се вижда, защото в БСП постъпват и много нови заявления за членство, защото хората виждат алтернативата у нас”, каза още Вяра Емилова.  ", "date": "2018.03.19", "title": "Вяра Емилова: За да правиш политика, трябва да си близо до хората и да решаваш техните проблеми"}
{"url": "http://epicenter.bg/article/Pravoslavnata-tsarkva-pochita-pametta-na-sv-machenitsi-Hrisant-i-Dariya/149706/2/0", "text": "На днешния 19 март православната църква чества св. мъченици Хрисант и Дария.   Хрисант бил единствен син на царедвореца Полемий от Александрия. Като син на богати родители, той учил в различни светски школи, а учители му били най-образованите мислители от това време. Но мъдростта на света го правела тъжен, тъй като не можела да му даде отговор на въпроса какво е истина. Но Бог уталожил тъгата му: до ръцете на младия Хрисант стигнали Евангелието и Книгата на Апостолските деяния.    Като ги прочел, той бил просветен от Истината - Христос. Потърсил учител и го намерил в лицето на свещеник, който го упътил във вярата и го кръстил.    Това не се харесало на бащата на Хрисант, който предприел всичко, за да го накара да се отрече от Христовата вяра. Оженил го насила за девойката Дария, която била езичница. Но Хрисант поучил Дария, тя приела вярата в Христа и двамата живеели заедно като брат и сестра, в привиден брак.   След смъртта на баща си, Хрисант започнал свободно да изповядва Христа и да живее според неговите повели. По времето на император Нумериан Хрисант и Дария били измъчвани заради вярата си. Но и самият мъчител Клавдий, като видял търпението на двамата мъченици и чудесата, станали по време на мъчениятаим, приел Христовата вяра, поради което се удостоил с мъченическа смърт.   Хрисант и Дария били убити с камъни. На мястото, където били погребани, по-късно била построена църква.   Дария е персийско име и означава \"победителка\". Найден е традиционно българско име, което също празнува на 19 март. Найден означава \"намерен\". Така наричали момчетата, които били подхвърляни пред прага.   Източник: Вести.бг", "date": "2018.03.19", "title": "Православната църква почита паметта на св.мъченици Хрисант и Дария"}
{"url": "http://epicenter.bg/article/Petar-Kanev--Sled-izborite-v-Rusiya-sas-sigurnost-shte-ima-promeni-v-pravitelstvoto/149709/2/0", "text": "Изключително висока избирателна активност отчитат наблюдателите и социолозите по време на президентските избори в Русия. Над 97 000 избирателни секции е имало в цялата страна страната, а наблюдателите са били 200 000 наблюдатели. При 108 милиона имащи право на глас избирателните комисии са успели да изчистят около милион и половина „мъртви души“. Това е нещо, което от години наред в България се говори, в Русия са успели да го направят, коментира в предаването „Преди всички“ по БНР депутатът от \"БСП за България\" и председател на икономическата комисия в НС  - Петър Кънев, един от българските депутати, които проследиха изборите в Русия в качеството си наблюдатели.   Резултатите от изборите бяха ясни, със сигурност ще има промени в правителството, прогнозира Кънев. „Основното, което в Русия се коментира, както има един хубав български израз – „Тази кушия с един кон, кой ли ще я спечели?“… Знаеше се, че Путин ще бъде следващия президент, но големият въпрос е какво ще става оттук нататък. Със сигурност ще има промени в правителството. Трудно може да се каже дали ще остави Медведев в премиер, защото около него има твърде много напрежение събрано, с доста силни атаки покрай него. Основното, според мен, беше изоставането. Едва сега Русия успява да постигне нивото на доходите от 2010 година, т.е голямата криза, падането на цените на петрола, се отрази сериозно на руските хора“. Според Кънев руската общественост не е погледнала сериозно на скандала с отровения бивш руския шпионин Сергей Скрипал и по-скоро не вярват Москва да е организирала покушението. „Почти всеки казва, че това е пълно безумие, пълен абсурд преди избори и преди световно първенство“. По-късно днес международните наблюдатели на президентските избори в Русия ще дадат пресконференция.", "date": "2018.03.19", "title": "Петър Кънев: След изборите в Русия със сигурност ще има промени в правителството"}
{"url": "http://epicenter.bg/article/Kancho-Stoychev--Chetvartiyat-mandat-na-Vladimir-Putin-shte-bade-belyazan-ot-narastvashta-rolya-na-Rusiya/149716/2/0", "text": "Четвъртият мандат на Владимир Путин ще бъде белязан от нарастваща роля на Русия във външен план и опит за икономическо реформиране във вътрешен. Това каза в сутрешния блок „Добро утро, България“ на Радио „Фокус“ социологът Кънчо Стойчев по повод вчерашните президентски избори в Руската федерация.   По думите му Путин се явява в масовото съзнание като възстановител на загубените позиции след разпадането на Съветския съюз и издигане авторитета на Русия. Според социолога това неименуемо повлича след себе си конфликти и омраза. Той и уточни, че външните процеси, поради естеството на руската система, почти не оказват влияние на вътрешнодържавните процеси.   „Очаквам много сериозен опит за икономическо реформиране – не казвам дали ще бъде успешен или не. Тъй като е наивно да си мислим, че Путин не знае, че Русия функционира недостатъчно ефективно. Последиците от избирането с такава легитимност могат да бъдат по линия на осъзнаване на необходимостта от собственото си обединение. Защото в лицето на Русия ние ще имаме един изключително сериозен, цивилизован и възпитан конкурент. Човек трябва да уважава конкурентите, но трябва да намира начини и да им противостои. От друга страна, имаме проблематиката, която е свързана със Сирия и Турция, а ние сме пресечна и между Русия и Европа, и между Турция и Европа“, заяви Кънчо Стойчев и коментира още, че трябва да погледнем към \"евроатлантическия ни двор\", където възникнаха нови противоречия, а към тях се наслагва и руската укрепена и засилена претенция за влияние в света.   Той уточни, че собствените ни проблеми, обаче, не трябва да се смесват с руските претенции.", "date": "2018.03.19", "title": "Кънчо Стойчев: Четвъртият мандат на Владимир Путин ще бъде белязан от нарастваща роля на Русия"}
{"url": "http://epicenter.bg/article/Boyko-Borisov--Otpuskame-500-hil--lv--za-Vratsa-sled-uragana-/149718/2/0", "text": "Около 500 хил. лева ще дадем за пораженията след урагана във Враца. Това каза премиерът Бойко Борисов по време на връчването на наградите „Достойните българи“, съобщи „Фокус“.   Министър-председателят награди с копие на Златния ритон от Панагюрското златно съкровище трима млади програмисти от Враца. „Искам да благодаря, че сте в България и че сте останали във Враца. Искам да благодаря и на кмета, че е създал тези условия. Днес бяхме на съвещание заради урагана, който беше във Враца, и около 500 хиляди лева в четвъртък ще дадем за пораженията, които има – в училищата, по детските градини, за стълбовете и т.н.“, каза премиерът Бойко Борисов.", "date": "2018.03.19", "title": "Бойко Борисов: Отпускаме 500 000 лева за Враца след урагана!"}
{"url": "http://epicenter.bg/article/Riana-napadna-Snapchat-zaradi-obidna-reklama-na-nein-grab-/149713/10/100", "text": "Поп звездата Риана нападна Снапчат заради обидна реклама на неин гръб и акциите на компанията претърпяха загуби в размер на 800 милиона долара, пише \"Монитор\".   В актуалната си реклама мобилното приложение дава опция на потребителите си – да изберат дали биха напляскали певицата от Барбадос или биха ударили бившата й изгора и колега – Крис Браун.   30-годишната красавица прие закачката като препратка към злополучната нощ през 2009 г., в която изпълнителят на Look Аt Me Now я преби жестоко.   „Сега, Снапчат, вече знаете, че не сте любимата ми апликация на пазара! Бих нарекла това невежество, но знам, че не сте чак толкова тъпи. Харчите пари да анимирате нещо, което веднага ще смути жертвите на домашно насилие и се подигравате с това. Засрамете се“, написа тя в профила си в Инстаграм.   Само преди няколко седмици риалити сензацията Кайли Дженър също допринесе за потъването на акциите на Снапчат. Нейно изказване, че не й харесва новият дизайн на приложението, донесе щети от над 1 милиард долара за компанията.", "date": "2018.03.19", "title": "Риана нападна Снапчат заради обидна реклама на неин гръб "}
{"url": "http://epicenter.bg/article/Shvaynshtayger-i-Ana-Ivanovich-stanaha-roditeli/149714/10/100", "text": "Световният шампион от първенството по футбол през 2014 г. Бастиан Швайнщайгер (33) и съпругата му - бившата топ тенисистка Ана Иванович (30), станаха родители. Ана Иванович съобщи в Туитър, че е родила момче и сподели снимка на детско легло, отрупано с плюшени играчки. В дъното се вижда плакат, на който пише: \"Добре дошло, малко момченце!\"   Иванович сподели:  Ана обаче не издаде името на бебето. Според сръбския вестник \"Блиц\" то е кръстено Лука. Изданието цитира близък до семейството. Раждането минало безпроблемно. А  от Сърбия и Германия вече са пристигнали в Чикаго, за да помагат. Ана Иванович и Бастиан Швайнщайгер сключиха граждански и църковен брак в два поредни дни във Венеция. Тържествата бяха през юли 2016 в седемзвездния хотел \"Аман\", в който празнуваха сватбата си Джордж и Амал Клуни. Малко след това Иванович сложи край на кариерата си, а Швайнщайгер напусна националния отбор на Германия.   Източник: дир.бг", "date": "2018.03.19", "title": "Швайнщайгер и Ана Иванович станаха родители"}
{"url": "http://epicenter.bg/article/Megan/149717/10/0", "text": "Американската актриса и годеница на принц Хари стана жертва на хакери. Групата, наричаща себе си CelebJihad публикува в интернет видео, на което 36-годишната Маркъл е заснета по време на лятна почивка на море по монокини, пише dir.bg. Хакерите твърдят, че разполагат с още по-интимни кадри на американската актриса и са готови в удобен момент да ги публикуват. Досега няма официална реакция от британското кралско семейство, като изключим една информация за пресата по повод твърдението на хакерите за пикантни видео и фото материали на Меган. В нея твърденията бяха определени като „лъжлива новина“.", "date": "2018.03.19", "title": "Хакери пуснаха видео на Меган Маркъл по монокини (Видео)"}
{"url": "http://epicenter.bg/article/Vnuchkata-na-Hristo-Stoichkov-hodi-na-detska-gradina-v-SASht-s-balgarska-nosiya-/149724/10/100", "text": "Внучката на футболната легенда Христо Стоичков - Миа, бе облечена с българска народна носия.   Кадър на малката наследничка на Стоичков бе качен от майка ѝ в личния ѝ профил в Инстаграм. написа Мика към кадъра. По-рано през седмицата дъщерята на Стоичков, която живее в САЩ със семейството си, публикува снимка, от която става ясно, че в градината се провежда седмица на културата. Децата и учителката са седнали на пода, а тя демонстрира знамената на различни държави, от които произлизат децата в групата. Мика обаче явно се е погрижила да занесе огромен български флаг, с който да покажат от къде е малката Миа. Преди около месец и половина Миа за първи път прекрачи прага на детската градина. Тя явно се чувства чудесно в компанията на други деца и се е адаптирала много добре към новата обстановка.   Източник: дир.бг", "date": "2018.03.19", "title": "Внучката на Христо Стоичков ходи на детска градина в САЩ с българска носия "}
{"url": "http://epicenter.bg/article/Bridzhit-Makron-posreshtna-velikiya-hertsog-na-Lyuksemburg-v-elegantna-sinya-roklya--Snimki-/149736/10/84", "text": "Президентът и първата дама на Франция   посрещнаха пред Елисейския дворец великия херцог на Люксембург Анри, който бе придружен от съпругата си Мария Тереса.    – бе избрала елегантна синя рокля с дълъг ръкав и обувки в същия цвят. Тоалетът бе изчистен от всякакви излишни детайли, а единственият акцент бе черен колан.   Съпругата на херцога на Люксембург пък бе избрала тоалет, решен в  . . Бриджит Макрон често се спира на късата дължина, която не покрива колената. Президентската съпруга неведнъж е показвала, че има афинитет към рокли с ципове, които са основен акцент в тоалетите й.   А някои модели са й толкова любими, че притежава по няколко в  .   Източник: Дарик", "date": "2018.03.19", "title": "Бриджит Макрон посрещна великия херцог на Люксембург в елегантна синя рокля (Снимки)"}
{"url": "http://epicenter.bg/article/Sofia-Fashion-Week-2018---praznik-na-stila-i-krasotata-/149761/10/0", "text": " Шестото издание на Sofia Fashion Week с организатори хотел „Маринела“ и Code Fashion TV, ще предложи на почитателите на модата много блясък, стил и красота.   Седмицата на модата в София за сезон пролет-лято 2018 ще се състои от 27 до 30 март и традиционно ще се проведе в зала ЕФЕ на хотел „Маринела“.   Специално за предстоящото издание на Sofia Fashion Week ще пристигнат най-известните румънски блогърки Алина и Диана или Fabulous Мuses.   Водещи на всяка от четирите вечери ще бъдат Боряна Баташова и Теодор Тодоров.   Първата вечер 27 март (вторник) е посветена на представяне на български марки и дизайнери и ще бъде открита с колекция на модна къща „Жени стил“ с дизайнер Евгения Живкова, трикратен носител на „Златна игла“ на Академията за мода. В първата вечер на модния подиум ще бъдат показани също колекции на:Djofra Fashion, 29Desires, IMANE, Papena, Fashion House Elena Hristova, Viggo Boutique, Biliana Yotovska Label, Wolf walley, N Style и Kwiat.Гост изпълнители са Веси Бонева и Светлин Къслев.     Втората вечер на 28 март (сряда) включва представяне на Haute Couture колекции на български марки и дизайнери. Модните дефилета ще открие носителят на „Златна игла“ в категория „Булчинска мода“ – дизайнерът Христо Чучев. Свои колекции на сцената ще покажат също: Berna Moda, Princess Fashion Studio, Be Queen Fashion House, Aggressor, Stoyan Radichev, Banderol, Blink. Артистичната програма ще включва Балет Megami и Acrobatic Show Megami.   Колекции на гост дизайнери и световни марки ще бъдат представени по време на третата вечер на 29 март (четвъртък), когато откриващото дефиле ще бъде на Roccobarocco. Гости на Sofia Fashion Week SS 2018 със свои колекции ще бъдат също: Bridal Fashion, Carducci, Cesare Paciotti, Bapa Kids, ALL U Re, Nina Naustdal, Narcos, Inside Us, Spenglish. Специално за ревюто на Cesare Paciotti от Италия ще пристигнат Марко Калчинаро /Marco Calcinaro/ - генерален директор на Cesare Paciotti и Урсула Чекони /Ursula Re Cecconi/ – мениджър продажби. Гост изпълнител на вечерта, който ще се погрижи за доброто настроение на гостите е Venzy.   Седмицата на модата ще бъде закрита с гала вечер на 30 март (петък), когато на сцената ще бъдат представени ексклузивни ревюта.   Модните дефилета ще открие Иван Донев – дизайнер на годината, който спечели „Златна игла 2018“ преди броени дни.   В самото начало гостите ще видят Christian of Roma Hair Show, а ексклузивните ревюта включват колекции на: Sofia Sposa Milano, Evgeniya Borisova Haute Couture и Fashion Gallery Esil Duran. Гост изпълнители на вечерта са Pavell & Venci Venc'.   Истински празник на стила и красотата с уникален декор на сцената очаква всички почитатели на модата, които ще посетят събитието. Кристали, огледала и бели калии са част от концепцията за декора на зала ЕФЕ, специално изработен от екип на хотел „Маринела“ и Events Decor Diamanti.   Красивите момичета на Visages Model Group и Inter Models ще дефилират на модния подиум с най-новите колекции, подбрани за Sofia Fashion Week SS 2018. Официалната фотосесия на лицата на седмицата на модата е поверена на креативния моден фотограф Костадин Кръстев-Коко, също носител на приза „Златна игла“.", "date": "2018.03.19", "title": "Sofia Fashion Week 2018 – празник на стила и красотата   "}
{"url": "http://epicenter.bg/article/Nay-golyama-podkrepa-za-Putin-e-registrirana-v-Kabardino-Balkariya/149711/7/0", "text": "На президентските избори в Русия най-много избиратели са дали гласа за действащия държавен глава Владимир Путин в Република Кабардино-Балкария, а най-малко – в Якутия. Това сочат данните на ЦИК.   В Кабардино-Балкария, при обработени 98,87% от протоколите от избирателните секции, преизбраният президент събира 93,38% от гласовете. На второ място по подкрепа за действащия президент е Крим - 92,15%.   В Кабардино-Болкария на второ място е кандидатът на КПРФ Павел Грудинин с 4,15 на сто.   Владимир Владимирович се ползва с над 90 на сто подкрепа и в Севастопол, Дагестан, Чечня.   Най-ниският резултат за Путин е в Якутия, където за него са гласували 64,38 на сто, при обработени 100% от протоколите. И там Грудинин е втори – с 27,25%. Около 64-65 % е подкрепата за президента и в други далекоизточни райони, като Хабаровския, Алтайския и Приморски край.   По данни на ЦИК, след обработка на 95% от протоколите, начело с голяма преднина е Владимир Путин със 76,56%. Павел Грудинин е втори с 11,92%, трети – Владимир Жириновски с 5,77%. На четвърто място е кандидатът на „Гражданска инициатива” Ксения Собчак с 1,62 на сто, а след нея се нарежда Григорий Явлински от партия „Яблоко” - с 1%. Борис Титов от Партията на растежа има 0,74%, Максим Сурайкин от „Комунисти на Русия” – 0,68%, а Сергей Бабурин от партия „Руски общонароден съюз” – 0,65 на сто.", "date": "2018.03.19", "title": "Най-голяма подкрепа за Путин е регистрирана в Кабардино-Балкария. Крим на второ място"}
{"url": "http://epicenter.bg/article/Vuchich-pozdravi-parvi-Putin-s-izbornata-pobeda/149715/7/0", "text": "Президентът на Сърбия Александър Вучич е бил сред първите чуждестранни държавни ръководители, които са поздравили късно снощи Владимир Путин с изборната победа.   Сръбският президент  бе първият чуждестранен лидер, поздравил Путин за преизбирането му. „Приемете искрените поздравления за новото ви избиране за президента на Русия и най-добрите пожелания и нататък решително да водите вашата страна по ясно определения път на прогреса, за благото на всичките ѝ граждани. Уверен съм, че със своя талант на лидер и при ясно разбиране и твърда воля, отговорност и привързаност към делото, вие ще продължите да постигате успехи при решението на всички най-важни за Русия въпроси“, пише в поздравителното съобщение на Вучич.   Според него Сърбия „е искрен приятел и надежден партньор на Русия“. Той благодари лично на Путин за приноса в руско-сръбските отношения. „Благодарен съм ви за приноса при укрепването на традиционното и искрено приятелство на страните ни, а също така за защитата на държавните интереси на Сърбия, която се проявява чрез подкрепата в ООН, както и във всички останали международни организации, в които Сърбия защитава своята цялост, репутация и традиции на свобода“, пише в посланието.   Сръбският министър-председател   също честити на Владимир Путин победата на президентските избори в Русия. Тя отбеляза убедителната победа на Путин и заяви, че резултатите говорят за широката поддържа за „всички сложни реформи“, които Путин е провел до момента или възнамерява да проведе. „това показва, че вашите граждани виждат във вас истински лидер, готов да се сблъска лице с лице с всякакви предизвикателства“, смята Брнабич. Тя напомни за приятелските и сърдечни отношения, които свързват Русия и Сърбия. Президентът на влизащата в състава на Босна и Херцеговина Република Сръбска   заяви, че е бил уверен в победата на Владимир Путин на президентските избори в Русия. „Очаквах победата на Путин, разбира се. Той е безспорен политически лидер на руския народ, а също, бих казал, безспорен политически лидер на целия свободен свята – на тези, които се стремят да се уважават един-друг, тези които не искат да си налагат нищо помежду си. Смятам, че той върна силата на Русия и удържа велика победа“, заяви Додик.  Председателят на Държавния съвет и на Съвета на министрите на Куба   изпрати топло поздравително послание на избрания президент на Русия Владимир Путин по случай убедителната му победа на изборите в неделя“, пише посланикът на островната държава в Русия Херардо Пенялвер Портал на профила си в социалната мрежа „Туитър“.  „Състоя се телефонен разговор между   и Владимир Путин. По време на разговора президентът на Казахстан поздрави с победа на поредните избори за президент на Руската федерация“, съобщава пресслужбата на казахстанското президентство. „Председателят на Китай   изпрати поздравителна телеграма на Владимир Путин във връзка с преизбирането му за президент на Русия.   В послание, публикувано от министерството на връзките и информацията на Венецуела президентът   от името на народа си поздравява Путин за победата на изборите, наричайки 18 март „исторически ден за славния руски народ“. Според него са проявени патриотизъм, висока гражданска отговорност и привързаност към демокрацията. Мадуро също така отбелязва, че стремежът на Путин към независимост и развитие служи като гаранция за света да постига политическо равновесие. „Сърдечно ви поздравявам с убедителната победа на изборите за президент на Русия. Тази победа свидетелства за вашия висок политически авторитет и активната подкрепа на провеждания от вас Курс, целящ осигуряване на стабилност, законност и ред в страната, осъществяването на мащабни реформи, провеждането на дългосрочно социални програми, способстващи да се повиши благосъстоянието на народа“, пише в поздравителната телеграма на президента на Азербайджан  . Разбира се, преизбирането на Путин далеч не бе посрещнато положително от всички. „Това, че Путин трябваше да се потруди здраво, за да увеличи избирателната активност, показва, че руският народ знае, че неговото твърдение, че е спечелил е измама“, заяви американският сенатор   (Републиканска партия, Аризона), след като първоначалните данни показаха, че Путин е спечелил четвърти мандат като президент. „САЩ стоят до всички руснаци искащи свобода“, допълни сенаторът.   Президентът на Украйна   коментира провелите се в Крим избори за президент на Русия. „Разбира се, ние наблюдаваме тези незаконни избори – избори за президент на Русия. Незаконни на територията на окупиран Крим“, пише в съобщение, публикувано на интернет страницата на украинския президент. Той заяви, че през последните няколко дни той е получил уверения от западните си партньори, че те няма да признаят резултатите от гласуването на полуострова. „Единственият президент, който ще се избира в Крим е този на Украйна. Не се съмнявам по този повод“, допълни Порошенко.", "date": "2018.03.19", "title": "Вучич първи поздрави Путин с изборната победа"}
{"url": "http://epicenter.bg/article/Putin--Nyama-da-sedya-v-Kremal-do-100-godishna-vazrast/149719/7/97", "text": "„Няма да бъда президент на страната ни до навършването на стогодишна възраст“. Това заяви президентът на Русия, предаде РИА Новости.   Държавният глава с тези думи отговори на въпрос на журналист малко след като бе обявено, че стопанинът на Кремъл е преизбран с над 76 процента от гласовете. Сътрудникът на медията попита победителя във вота дали смята да остане начело на страната и след 2030 г. (По сегашната Конституция двата последователни президентски мандата на Путин ще изтекат през 2024 г. и следващият вот за държавен глава ще се преведе след 12 години).   \"Какви ги приказвате? Това да не е някакъв виц? Изобщо не смятам да седя в Кремъл до 100-годишна възраст\", пошегува се президентът.   Путин още посочи, че не предвижда законодателни реформи в правомощията на федералните власти. Той обаче намекна, че в правителство на Дмитрий Медведев може да има рокади.   \"Имам правото да извършвам промени в изпълнителната власт. Ако ще провеждам промени, те ще станат факт след като вляза в длъжност\", посочи още държавният глава на Русия. Според законите инаугурацията на новия президент се провежда месец след обявяване на окончателните резултати от вота.", "date": "2018.03.19", "title": "Путин: Няма да седя в Кремъл до 100-годишна възраст (видео)"}
{"url": "http://epicenter.bg/article/Akrobat-ot--Tsirk-dyu-Soley--pochina-sled-padane-na-stsenata/149720/7/0", "text": "Акробат от \"Цирк дю Солей\" почина, след като падна на сцената по време на спектакъл в Тампа, Флорида. Ян Арно падна, докато изпълняваше въздушен номер по време на представление на спектакъла Volta, съобщиха от \"Цирк дю Солей\".  След като бе настанен в болница, той умря от раните си няколко часа по-късно.   - се казва в комюнике на ръководителя на компанията Даниел Ламар, цитирано от БТА.  ", "date": "2018.03.19", "title": "Aкробат от ”Цирк дю Солей” почина след падане на сцената (Видео)"}
{"url": "http://epicenter.bg/article/Noviyat-vanshen-ministar-na-Germaniya--Rusiya-shte-ostane-truden-partnyor/149721/7/0", "text": "Русия ще остане труден партньор, каза днес новият германски външен министър Хайко Маас, реагирайки на преизбирането на руския президент Владимир Путин и поставяйки под съмнение честността на изборната му победа, предаде Ройтерс. Маас заяви, че Европейският съюз трябва да може да продължи да разговаря с Русия въпреки многото спорни въпроси. Той заяви, че ЕС ще подкрепи Великобритания по случая с отравянето на бившия руски шпионин Сергей Скрипал. Попитан дали ЕС ще обмисли евентуални наказателни мерки срещу Русия, Маас отговори, че общността ще обсъди въпроса, ако Великобритания поиска това.   Върховният представител на ЕС за външната политика и сигурността Федерика Могерини каза, че външните министри от общността ще изслушат днес британския си колега Борис Джонсън, който се предвижда да говори на среща в Брюксел за отравянето на Скрипал. \"Той ще информира министрите, ще проведем обсъждане и... мисля, очаквам да чуете от нас заедно в течение на сутринта съвместна позиция (по въпроса)\", заяви тя пред репортери, имайки предвид общо изявление на ЕС, очаквано по-късно през деня. \"Винаги очаквам единство\", каза Могерини за проявяване на солидарност от ЕС към Великобритания по въпроса.  ", "date": "2018.03.19", "title": "Новият външен министър на Германия: Русия ще остане труден партньор"}
{"url": "http://epicenter.bg/article/Ruskite-komunisti-se-predstaviha-nay-zle-otvsyakoga-na-tezi-izbori/149722/7/0", "text": "Кандидатът на КПРФ Павел Грудинин постигна най-лошия резултат за комунистите при всичките им участия в президентски избори след разпадането на СССР през 1991 г., предаде ТАСС. Той зае второ място след победителя Путин с едва 11,82% от гласовете. КПРФ е участвала във всички президентски кампании от 1996 г. насам, като без изборите през 2004 г. е издигала все своя лидер Генадий Зюганов. През 1996 година изборите бяха в два тура, когато на балотажа Зюганов се състезаваше с действащия президент Борис Елцин. Резултатът му бе 40,31% срещу 53,82% за Елцин. Всички следващи президентски кампании приключваха в един тур и КПРФ редовно заемаше второ място. През 2000 г. Зюганов загуби от Путин, като получи 29,21% (Путин - 52,94%). През 2004 г. на изборите отиде комунистът Николай Харитонов и получи 13,69% (Путин - 71,31%). През 2008 г. Зюганов се върна в надпреварата и взе 17,72% срещу 70,28% за Дмитрий Медведев (Путин не участва, защото нямаше право на трети пореден мандат). Накрая, през 2012 г. , лидерът на КПРФ събра 17,18% срещу 63,6% за Владимир Путин.  Така се вижда, че безпартийният бизнесмен Павел Грудинин, издигнат от КПРФ, влоши още повече представянето на комунистите. Другият ветеран от президентските избори след 1991 г. ЛДПР на Владимир Жириновски никога не е стигал по-високо от трето място.   Резултатът на Жириновски от вчерашните избори - 5,68% - е от средните за него. Най-слабото му представяне бе през 2000 г., когато остана пети с 2,7%. Затова през 2004 г. той остъпи състезанието на своя бивш телохранител Олег Малишкин, който получи още по-малко – едва 2%.   Основателят на партията „Яблоко“ Григорий Явлински се е явявал на президентски избори четири пъти. Сегашният му резултат от 1,04% е най-лошият и го нарежда на пето място след Путин, Грудинин, Жириновски и Ксения Собчак.", "date": "2018.03.19", "title": "Руските комунисти се представиха най-зле отвсякога на тези избори"}
{"url": "http://epicenter.bg/article/Vanshnite-ministri-na-ES-podkrepiha-London-po-skandala/149725/7/0", "text": "Външните министри на страните от Европейския съюз призоваха в понеделник Русия да отговори на въпросите за употребата на нервнопаралитично вещество във Великобрлитания срещу един от бившите ѝ агенти и подкрепи Лондон с \"безусловна солидарност\". Декларацията на 28-те страни членки, сред които и България, председателстваща днес Съвета на външните министри, се появи в момент, когато президентът Владимир Путин нарече обвиненията срещу Русия \"глупости\", а говорителят на Кремъл Дмитрий Песков настоява британците или да предоставят доказателства, или да се извинят \"рано или късно\". \"Европейският съюз е шокиран от нападателната употреба за пръв път на европейска територия за повече от 70 години на каквото и да е нервнопаралитично вещество от вид, разработен от Русия. Употребата на химическо оръжие от когото и да е при каквито и да е обстоятелства е абсолютно неприемлива и е смятана за заплаха за сигурността на всички ни. Всякаква подобна употреба е явно нарушение на Конвенцията за забрана на химическите оръжия, погазване на международното право и подкопаване на основания на правила международен ред. ЕС приветства готовността на Обединеното кралство за работи в тясно сътрудничество с Организацията за забрана на химическите оръжия (OPCW) при разследване на нападението. Съюзът призовава Русия спешно да отговори на въпросите, повдигнати от Великобритания и международната общност, и незабавно да предостави на OPCW цялостно и изчерпателно разкриване на програмата \"Новичок\". Европейският съюз изразява безусловна солидарност с Обединеното кралство и подкрепа, включително на усилията на Великобритания да изправи отговорните за това престъпление пред правосъдието. ЕС ще следи много внимателно този случай и последиците от него.\"", "date": "2018.03.19", "title": "Външните министри на ЕС подкрепиха с \"безусловна солидарност\" Лондон по скандала \"Скрипал\""}
{"url": "http://epicenter.bg/article/20-balgari-sa-raneni-pri-avtobusna-katastrofa-v-Egipet/149727/7/0", "text": "22-ма български граждани са пострадали при автобусна катастрофа днес в Южен Египет.    По неофициална информация автобусът е излязъл от пътя и се е преобърнал. Не става дума за сблъсък с друго превозно средство.  Инцидентът е станал в 9.15 часа местно време по пътя от Хоргада до Марса Алам. В автобуса е имало 40 български туристи.    , предаде вестник \"Ал Масри Ал Яум\".   Пострадалите българи са общо 22 на брой. След катастрофата незабавно са пристигнали десетина линейки, които са откарали ранените до болницата.     Лекарите потвърдиха, че нараняванията са предимно ожулвания и натъртвания и на ранените са направени необходимите изследвания.    Автобусът е пътувал към туристическите и археологическите райони на южния град Асуан. Катастрофиралото превозно средство се е движило в група от три автобуса, които са превозвали общо 123 души. Те са били на туристическа фирма \"Абакс\".    Марса Алам е курортно село в Южен Египет с около 6000 жители, което го прави идеално място за по-спокойна почивка. Пътят дотам и от Луксор, и от Хургада е около 3-4 часа. Селището става все по-популярно и в околностите му вече има летище, а броят на луксозните съоръжения и комплекси продължава да расте.    Превод: БЛИЦ", "date": "2018.03.19", "title": "22 българи са ранени при автобусна катастрофа в Египет"}
{"url": "http://epicenter.bg/article/Zapadat-ne-barza-da-pozdravi-Putin-za-chetvartiya-mu-mandat--Balgariya---sashto-/149729/7/0", "text": "Западните лидери подозрително бавят поздравленията си за победата на Владимир Путин със 76,67% на президентските избори в Русия, забеляза електронното издание  .   Той получи досега поздрави от ръководителите на Китай, Куба, Сърбия, Венецуела и Боливия, както и от някои бивши съветски републики – Беларус, Таджикистан, Казахстан, Азербайджан, Молдова, Армения.    През 2012 г. Путин не получи поздрави за победата си от президента на САЩ Барак Обама. Тогава само Виктория Нюланд от Държавния департамент поздрави руския народ (не Путин) с успешното провеждане на президентските избори и със стремежа на руснаците „да участват в усъвършенстването на демократичните институции в страната“.   Сдържани бяха реакциите и на лидерите на западноевропейските държави. Само президентът на Франция Никола Саркози прояви по-голяма любезност, като изрази „искрена подкрепа“ на усилията на Путин „за модернизиране на икономиката и развитие на демократичното общество“.   Към този момент нито българският президент Радев, нито премиерът Борисов са изпратили поздравителни телеграми до руския президент.   Германският канцлер Ангела Меркел ще поздрави руския президент Владимир Путин за преизбирането му на поста, в послание, в което ще бъдат засегнати също „предизвикателствата“ в отношенията между Москва и Берлин, предава AFP, като се позовава на думите, изказани от говорителя на германския лидер Щефан Зайберт. „Не мога да предвидя точното съдържание на поздравителното послание, но вярвам, че в него ще бъдат споменати също и предизвикателствата в отношенията между Русия и Германия“, заяви Зайберт.   Печатът в Западна Европа коментира победата на Путин.   пита: “Трилърът с отравянето помогнали на Путин”.  Таблоидът цитира говорителя на предизборната кампания на руския лидер, който благодари на Великобритания за “несправедливите обвинения към Русия” и оказания натиск над Москва в “точното време”, което накара руските гласоподаватели да се “съберат около центъра на властта и това е Путин”.   пише, че Путин е “преизбран в климат на Студена война“.  Вестникът допълва, че “Владимир Путин е спечелил залога, който не е било възможно да изгуби: да бъде преизбран на фона на пълномащбна криза със Запада”.   пише, че преизбирането на Путин означава “допълнителна политика на конфронтация със Запада“. Експерт каза пред изданието, че Русия се е изчерпала по отношение на развитието си и сега ще прибягва само до сила и експанзия.", "date": "2018.03.19", "title": "Западът не бърза да поздрави Путин за четвъртия му мандат. България - също!"}
{"url": "http://epicenter.bg/article/Srabskoto-selo-Putinovo-otpraznuva-pobedata-na-Vladimir-Putin/149739/7/0", "text": "Сръбското село Путиново отпразнува победата на Владимир Путин на президентските избори в Русия на 18 март, предава руската агенция REGNUM.  Жителите на селцето, съобщава руското издание „Известия“, са следили хода на руските избори в неголямо ресторантче. В продължение на три столетия селото се е казвало Хаджинци, но през 2012 година жителите му го преименуват в чест на руския президент.  Най-добрите резбари в селото са се трудили цяла седмица над новата табелка на Путиново, изготвена от масивна дъбова дъска. „Известия“ добавя, че путиновците не са се спрели само с промяната на името на населеното място. В чест на руския лидер, местните лозари приготвят сливова ракия под названието „Путиновка“.  Съобщава се още, че през 2018 година, местното кафе е получило названието „Кафе Крим“. Именно по този начин жителите на селото са решили да увековечат четвъртата годишнина от деня на възвръщането на Крим в състава на Русия. Въпросът за принадлежността на полуострова е близък на жителите на Путиново, тъй като селото се намира на няколко километра от границата с откъснатото от Сърбия Косово.  ", "date": "2018.03.19", "title": "Сръбското село Путиново отпразнува победата на Владимир Путин"}
{"url": "http://epicenter.bg/article/-Alternativa-za-Germaniya--pozdravi-Vladimir-Putin-za-pobedata-na-prezidentskite-izbori/149740/7/0", "text": "Ръководството на германската консервативна партия „Алтернатива за Германия“ (АзГ) поздрави Владимир Путин за преизбирането му като президент на Русия. Това се казва в публикувано на 19 март съвместно изявление на съпредседателите на партията, предава руската агенция REGNUM.  Съгласно текста на заявлението, немските политици от „АзГ“ призовават да се започне руско-германски диалог на равни начала.  „Поздравяваме Владимир Путин с преизбирането му на президентския пост, желаем му успех и политическо усърдие в течение на следващия президентски мандат“, се казва в поздравлението на съпредседателите на партията Александър Гауланд и Йорг Мойтен.  Освен това, политиците съобщиха, че подкрепят връщането на руско-германските отношения в конструктивно русло и се обявиха твърдо срещу антируските санкции, които, според тях, нанасят вреди и на двете страни.  REGNUM отбелязва, че заявлението на „АзГ“ е било публикувано след обращението към Владимир Путин от страна на управляващия Съюз (ХДС/ХСС) на Ангела Меркел, в което Русия се призовава да прекрати „нарушенията на международното право“ и успоредно с това да се движи към подобряване на отношенията със Запада.  ", "date": "2018.03.19", "title": "„Алтернатива за Германия“ поздрави Владимир Путин за победата на президентските избори"}
{"url": "http://epicenter.bg/article/Shtaynmayer-parvi-ot-Zapada-pozdravi-Putin--Sled-nego---Makron/149745/7/0", "text": "В своя адрес до Путин Щайнмайер изтъква, че се надява през новия му мандат да бъде преодоляно отчуждението между Европа и руския народ, предаде БНР, цитирано от Дир.бг.    съобщи \"Фокус\". Съгласно разпространена от Елисейския дворец информация, двамата са провели телефонен разговор, в рамките на който Макрон е изразил загриженост относно конфликта в Сирия и случая с отравянето на бившия агент на ГРУ Сергей Скрипал. В съобщение след края на разговора между двамата се казва, че френския президент е пожелал на Путин „успех за политическото, демократическото, икономическото и социалното модернизиране на Русия“.   От пресслужбата на руския президент съобщиха, че Путин е разговарял по телефона с президента на Азербайджан Илхан Алиев, на Армения - Серж Сарксян и на Беларус - Александър Лукашенко. Владимир Путин разговарял по телефона и с президента на Китай Си Цзинпин, както и с премиера на Индия Нарендра Моди.   ТАСС отбелязва, че президентът на Сърбия - Александър Вучич, първи от чуждестранните лидери е поздравил Владимир Путин за преизбирането му на поста.     Германският канцлер Ангела Меркел ще поздрави руския президент Владимир Путин за преизбирането му на поста, в послание, в което ще бъдат засегнати също „предизвикателствата“ в отношенията между Москва и Берлин, предава AFP, като се позовава на думите, изказани от говорителя на германския лидер Щефан Зайберт. „Не мога да предвидя точното съдържание на поздравителното послание, но вярвам, че в него ще бъдат споменати също и предизвикателствата в отношенията между Русия и Германия“, заяви Зайберт.", "date": "2018.03.19", "title": "Щайнмайер първи от Запада поздрави Путин. След него - Макрон"}
{"url": "http://epicenter.bg/article/Erdogan-gneven--Vav-Varna-shte-pitam-kade-sa-parite-ot-ES-za-bezhantsite--Ako-shte-gi-davate--davayte-gi--/149746/7/0", "text": ", предава БГНЕС. Срещата на върха между лидерите на Европейския съюз и Турция ще се проведе на 26 март в резиденция „Евксиноград”.  и припомни, че ЕС не изпълнява споразумението за финансовата подкрепа.   „Ние не затворихме границите си, както направиха други съседни държави. Оказваме гостоприемство на 3,5 милиона души от Сирия и 500 000 от Ирак, и не се поколебахме да поемем този риск. Не оставихме никого да бъде жертва на режим или на терористичните групировки. Посрещаме всичките им нужди, особено за образование, здравеопазване. Предоставихме убежище на всички, които го потърсиха.     /AFAD/.  „Ако ще давате парите, давайте ги, не се подигравайте с нас. Тази нация има достойнство и чест. Но онези така са свикнали, въобразяват си, че ще се молим пред вратите им. И говорят за втория транш, а не сме получили първия. Следващата седмица ще бъдем заедно във Варна и ще им поставя въпроса – или плащайте, или си признайте честно, че няма да има пари“, каза Ердоган. Той ще предостави на всички участници в срещата фотографии и видео-материали, доказващи усилията на Турция по отношение на бежанците в страната.", "date": "2018.03.19", "title": "Ердоган гневен: Във Варна ще питам къде са парите от ЕС за бежанците. Ако ще ги давате, давайте ги! "}
{"url": "http://epicenter.bg/article/Putin-maha-Medvedev--Obyavyava-noviya-premrer-sled-inauguratsiyatd-/149750/7/0", "text": "  Над 56 милиона руснаци избраха новия стар руски президент, който ще подкара четвъртия си мандат от 2000 г. насам и втори пореден. А по негови признания - вероятно и последен.  По последни данни на руската ЦИК от тази сутрин Владимир Путин е събрал над 76,66 на сто от гласовете при избирателна активност 67,46%, което прави 73,36 млн. избиратели, отишли до урните. Над 400 000 от тях са гласували в дипломатическите мисии в чужбина.  \"Всичко тече, всичко се изменя. Всички се променяме\" - така, с цитат на древногръцкия философ Хераклит отговори Путин на журналист по време на снощната пресконференция след победата.  А въпросът беше дали ще промени нещо в политиката си за следващия мандат. Руският президент заяви, че ще назове новия премиер на страната, както и промените в правителството, след инаугурацията, а засега ще мисли кого да избере сред младите 40+.  Преди да поздрави щаба си и да даде първи следизборен брифинг за медиите, Путин се яви на сцената на Манежния площад, за да благодари за подкрепата и да призове към единство нацията, дори и тези избиратели, които са предпочели съперниците му. Там течеше концерт по случай четвъртата годишнина на присъединяването на Крим към Русия, което пък съвпадна с президентския вот.   По данни на руските медии над 35 хил. души празнуваха на Манежния площад в минусовата вечер. За случката Путин разказа по-късно пред журналистите в предизборния си щаб.  \"Ето, сега на площада бях и един от участниците в митинга ми извика: \"Ние сме вашият отбор\". И на мен ми стана много приятно да го чуя, отговорих му: аз съм член на нашия общ отбор. Иска ми се нашият тим да се запази през близките години и да работим ефективно за благото, в полза и в името на Русия. Много ви благодаря!\", заяви на поддръжниците си Путин, както на площада, така и на най-близките помощници след това в предизборния щаб.  В същото време новият стар руски президент се засмя на въпрос на журналист, попитал дали ще се кандидатира пак на изборите през 2030. \"Чуйте ме, струва ми се, че това, което говорите, е малко смешно. Дайте да пресметнем, какво - аз до 100 години ли ще седя тук?!\", отвърна осигурилият си снощи нов 6-годишен мандат, предвид факта, че през 2030 г. би трябвало да бъде на 77 години.  Путин не избяга и от въпроса за отравянето на двойния агент Скрипал и дъщеря му. Нарече всякаква намеса на Русия в покушението \"пълни глупости\".  И се аргументира: \"Русия няма такива средства, ние унищожихме химическото си оръжие под контрола на международните наблюдатели. Путин беше категоричен още, че би било тотален нонсенс, \"ако някой в Русия си позволи подобни изяви в навечерието на президентските избори и Световното първенство по футбол\". \"Това е немислимо\", категоричен беше преизбраният руски президент, за когото рекордно гласуваха в присъединения преди 4 години Крим - над 92% от избирателите там.  Путин нарече безобразие забраната на Украйна руснаците там да могат да гласуват, но уточни, че Русия няма да реагира на това.  А по свидетелства на международните наблюдатели, както и на руските застъпници за останалите кандидати, изборите в Русия са били проведени прозрачно и демократично. Това видяха и българските депутати от две парламентарни партии - АТАКА и БСП, които наблюдаваха изборния процес в Москва и Тула. Сподели го в социалната мрежа и Волен Сидеров, който т Москва установи, че много страни могат да се поучат как се правят избори. В секциите имаше видеонаблюдение в реално време, а пускането на бюлетините на много места беше изцяло автоматизирано. ", "date": "2018.03.19", "title": "Путин маха Медведев. Обявява новия прeмиер след инаугурацията "}
{"url": "http://epicenter.bg/article/Eduard-Snoudan---Feysbuk--e-kompaniya-za-sledene--maskirana-kato-sotsialna-mrezha/149756/7/0", "text": "Бившият агент на Агенцията за национална сигурност на САЩ Едуард Сноудън разтърси \"Фейсбук\"с кратка публикация в социалната мрежа \"Туитър\".   „Фейсбук е компания за следене, маскирана като социална мрежа“, написа бившият агент на Националната агенция за сигурност на САЩ, разкрил схемите за тотално наблюдение на милиони граждани по света от американските спецслужби. Повод за неговото изявление бе блокирането на Cambridge Analytica – фирма за анализ на данни, която работи за кампанията на президента Доналд Тръмп.   В края на миналата седмица Facebook обвини Cambridge Analytica, че не е изтрила данните, които е събирала неправомерно от десетки милиони потребители на социалната мрежа. Едуард Сноудън обаче обвини Facebook и други социални медии в същото нарушение. Бизнесите, които печелят пари, като събират и продават подробни данни от личния живот на потребителите, вече бяха описани като компании за следене, заяви Едуард Сноудън в Twitter.   По неговите думи, маскирането на подобни компании като социални медии е най-успешната измама, откакто Министерството на войната стана Министерство на отбраната.   Facebook прави парите си, като експлоатира и продава интимни подробности за личния живот на милиони хора, далеч отвъд малкото подробности, които те доброволно публикуват, казва Сноудън, цитиран от Washingtonеxaminer. Те не са жертви, те са съучастници, допълва той.   Едуард Сноудън получи убежище в Русия през 2013 г., след като изнесе секретна информация от програмите за следене на Агенцията за национална сигурност на САЩ (NSA), за която работеше.   Междувременно, Cambridge Analytica отрече каквото и да е неправомерно действие. В официално изявление фирмата заяви, че напълно спазва условията на Facebook услугите. Миналата есен специалният съветник Робърт Мюлер, който разследва евентуални тайни споразумения между хората на Тръмп и Русия, поиска от Cambridge Analytica да предаде имейлите на всички свои служители, работещи за кампанията на Тръмп. Фирмата спази това искане.   Facebook беше критикувана за разпространението на фалшиви новини по време на изборите в САЩ и обеща да направи промени. Тя предаде на Мюлер данни за компанията Internet Research Agency, която е похарчила 100 000 долара за реклама с проруска пропаганда в периода от юни 2015 г. до май 2017 г. Парите са изразходвани за приблизително 3000 реклами и 470 съмнителни акаунта и страници. По-късно Мюлер обвини руски граждани, които са били част от Internet Research Agency, в намеса на президентските избори в САЩ през 2016 г.", "date": "2018.03.19", "title": "Едуард Сноудън: „Фейсбук“ е компания за следене, маскирана като социална мрежа"}
{"url": "http://epicenter.bg/article/------------------/149758/7/0", "text": " \"Това, което видяхме, показва ясно, че няма друго заключение, освен че руската държава е виновна за станалото по улиците на Солсбъри\", заяви Мей в ефира на телевизия \"Скай нюз\", когато бе попитана дали Путин лъже.  По думите й Москва \"има мотив и намерение и това, което наблюдаваме, е част от модела на поведение на Русия в Европа\", добави премиерът, цитирана от ТАСС и БТА.   които са в критично състояние в британска болница.  , коментира днес пък говорителят на Кремъл Дмитрий Песков. Той заяви пред журналисти, че обвиненията на Лондон са “трудни за обяснение...безпочвени и клеветнически“.  По-рано френският президент Еманюел Макрон, който поздрави Путин за изборната победа, го призова да възобнови \"с твърда ръка\" борбата с химическите оръжия, след като нервнотоксичен агент беше използван срещу Сергей Скрипал на британска територия.  Макрон настоя руските власти \"да хвърлят светлина върху всички отговорности, свързани с неприемливата атака в Солсбъри, и да възстановят категорично контрола върху евентуални програми, които не са били декларирани пред Организацията за забрана на химическите оръжия\".  Междувременно шведското външно министерство каза, че ще извика утре руския посланик заради твърдението на Москва, че Швеция може да е източникът на нервнопаралитичното вещество, използвано в атаката срещу бившия шпионин.  Говорителката на руското външнополитическо ведомство каза в събота, че най-вероятно бойното отровно вещество е произведено в самата Великобритания, в Чехия, Словакия, САЩ или Швеция. Външната министърка на Швеция Маргот Валстрьом смята това твърдение за \"неприемливо и безпочвено\", заяви днес пред Ройтерс неин говорител.  Чехия също категорично отрече тези твърдения. ", "date": "2018.03.19", "title": "Тереза Мей: Москва има мотив за отравянето на Скрипал "}
{"url": "http://epicenter.bg/article/Proletta-doyde-s-praznenstvata--quot-Nevruz-quot-/149762/6/0", "text": "Тази година празненствата ‘Невруз’, с които се отбелязва началото на пролетта са организирани в  Министерството на културата и туризма на Република Турция в сътрудничество с Международната организация на тюркската култура (ТЮРКСОЙ). Те ще завладеят сърцата на хората, достигайки от Балканите до Централна Азия, през Анадола.   Радостта на ‘Невруз’ в България ще донесат два концерта – в Пловдив и София на избрани ансамбли от Тюркския свят. Те са посветени на 25-ата годишнина от създаването на Международната организация на тюркската култура (ТЮРКСОЙ) и ще представят уникални мелодии и колоритни танци, разкриващи богатото културно наследство на Тюркския свят, простиращ се от Азербайджан до Казахстан, от Турция до Туркменистан и от планините Алтай до Балканите.   Специалните събития се провеждат с подкрепата на Посолствата на Турция, Азербайджан и Казахстан в България.   03 Април 2018г. - Пловдив Място: Драматичен Театър Пловдив Час: 19:00   04 Април 2018г. - София Място: Централен Военен Клуб Час: 19:00   ‘Невруз’ се определя като началото на пролетта. Празникът отбелязва пробуждането на природата, когато Майката Земя отново започва да диша. Символизира взаимно разбиране, толерантност и мир между народите от хилядолетия насам. Благодарение на Международната организация на тюркската култура (ТЮРКСОЙ), празненствата ‘Невруз’ се провеждат в много различни страни и всяка следваща година достигат до по-голяма аудитория. ТЮРКСОЙ дарява радостта на ‘Невруз’ на много места по света чрез приноса на близо 200 артисти от 15 различни страни и цветни изпълнения, които популяризират тази древна традиция и нейното символично значение като празник на изобилие, плодородие, динамика, любов, братство, общност и мир. Освен в страните-членки, организацията ТЮРКСОЙ е организирала тържествата ‘Невруз’ в седалището на ЮНЕСКО в Париж (Франция), в Общото събрание на ООН в Ню Йорк, във Вашингтон (САЩ), Лондон и Кеймбридж (Обединеното кралство), както и във Виена (Австрия) досега. От създаването си като ЮНЕСКО на Тюркския свят, Международната организация на тюркската култура (ТЮРКСОЙ) провежда дейности за укрепване на връзките на братството между турскоговорящите народи, предава своето общо културно наследство на бъдещите поколения и го представя на света от повече от 20 години. ТЮРКСОЙ е основана от министрите на културата на Азербайджан, Казахстан, Киргизстан, Узбекистан, Туркменистан и Турция, като дейностите й се осъществяват под егидата на държавните ръководители на турскоезичните страни и са силно ценени от тях. Всяка година ТЮРКСОЙ организира фестивали за театър, кино, музика и изобразително изкуство, които се провеждат с участието на стотици артисти от различни страни. Тези фестивали са силен принос за сближаването на турскоговорящите  народи.   Функцията на генералния секретар на ТЮРКСОЙ понастоящем се поема от бившия министър на културата на Казахстан, посланик Дусен Касеинов. Държавните министерства на културата на страните-членки на ТЮРКСОЙ назначават свои представители в организацията. ТЮРКСОЙ работи в тясно сътрудничество с Тюркския съвет, Тюркската академия и Тюркската фондация за световна култура и наследство.   Освен това, ТЮРКСОЙ осъществява проекти в сътрудничество с други международни организации, които преследват същите цели и приемат едни и същи принципи като ЮНЕСКО, ИСЕСКО и Междудържавния фонд за хуманитарно сътрудничество на Общността на независимите държави.", "date": "2018.03.19", "title": "Пролетта дойде с празненствата \"Невруз\""}
{"url": "http://epicenter.bg/article/Lyubimka-na-Kimi-Raykonen-v-galeriya-Nirvana-/149765/6/0", "text": "  „Ако галерия Нирвана имаше вкус, той щеше да е на вкусен италиански сладолед”, убедена е младата художничка Моника Тошева, която през април ще озари със свои творби арт пространството на прочулата се с ексклузивни изложби галерия.   Двадесет и девет годишната красавица, която ще покаже пейзажи от Тоскана в галерията на Ники Младжов, скоро ще защитава докторска дисертация в Националната художествена академия.   Тя работи като арт мениджър и преподавател, пише разкази и поезия и посвещава част от времето си на благотворителни изяви.   Моника събуди любопитството на медиите покрай срещата й с Кими Райконен, който има в дома си портрет, нарисуван от красивата българка, завършила живопис в НХА при проф. Божидар Бояджиев.   Тошева твори на спортни теми, тъй като баща й е бивш футболист на Левски, а тя от малка е почитателка на Формула 1.   Като студентка рисува Кими Райконен в образа на съвременен Икар, целият в пламъци на нощната писта на Сингапур. Картината, създавана  половин година, днес е в дома на пилота от Формула 1. Талантливата художничка се опитва да му я подари на състезание в Турция, но той спира участията си за известно време. Моника търпеливо чака до 2010 г., когато у нас се провежда световният рали шампионат с участието на Кими. След много срещи с екипа на прочутия пилот, тя успява да му предаде платното, което предизвиква фурор.   „В този момент разбрах, че всяка мечта може да бъде постигната и че няма недостижими хора”, споделя Моника. Тя посвещава разказ на срещата си с Кими и рисува 15 картини по темата, с които защитава дипломната си работа.   Дебютната изложба на Моника е на тема фитнес - платната, които изобразяват изваяни тела, привличат интереса към талантливата художничка.   Следва провокативната изложба „Target” в НДК - мишени, претворени в платна, са прострелвани от красавицата, която успява да стреля толкова прецизно, че уцелва десетката всеки път.   По време на изложбата, рецензирана от акад. Светлин Русев, се прожектира филм за прострелването на платната, създаден от Пламен Мирянов.   Видеото по-късно е откраднато в НДК. Моника, която има кураторски проекти с млади автори, изпраща свое платно и творби на учениците си на благотворителна изложба в Женева, където за ден те са откупени за 5000 евро.   Картина на Моника била сред официалните подаръци за Ричард Брансън по време на гостуването му у нас.   „Нарисувах частния му остров Некер и тъй като бях в екипа на организаторите на гостуването на Брансън у нас, му я подарих лично”, щастлива е Моника. Картината отлетяла към Некер, който по-късно бил разрушен от урагана Ирма.   Творба на младия талант участва и в експозиция в Парламента с цел събиране на средства за реставриране на стенописите в храм-паметника „Александър Невски”.   Моника е отказала предложения за асистент-преподавателско място в Турция и в галерия в Испания. „Ако всички млади хора избягат от България, кой ще остане?”, е аргументът на патриотично настроената красавица.", "date": "2018.03.19", "title": "Любимка на Кими Райконен в галерия Нирвана "}
{"url": "http://epicenter.bg/article/Pette-ikonomicheski-predizvikatelstva-na-chetvartiya-mandat-na-Putin/149728/11/0", "text": "През четвъртия си мандат руският президент Владимир Путин вероятно ще направи завой в икономика. Макар ситуацията в страната да се стабилизира след рецесията 2015-2016 година, перспективите за растежа са максимум 1-2%, а това е под целите, определени от Кремъл, пише Франс прес, цитирана от БТА. Ако Владимир Путин на няколко пъти засегна политиката за семейно планиране по време на предизборната си кампания, то причината е, че този въпрос е от решаващо значение. Населението на Русия в момента е 146,9 милиона души и то се е стопило с над пет милиона от 1991 година в резултат на острата демографска криза, последвала разпадането на СССР. Поколението, родено през първите постсъветски години, белязани от спад на раждаемостта, сега излиза на пазара на труда и може да се окаже, че има недостиг на квалифицирана работна сила, а това да възпрепятства растежа. Това поколение, което е по-малобройно, вече навлиза във възрастта самото то да има деца, откъдето пък последва ново силно понижение на раждаемостта през 2017 година. \"Ще имаме по-малко млади хора през следващите 10 до 15 години. Следователно един млад специалист с нови компетенции - технически и най-вече в областта на информационното програмиране - ще има цената на златото\", предупреди неотдавна бившият министър на финансите либералът Алексей Кудрин. Възрастта за пенсиониране в Русия е 55 години за жените и 60 години за мъжете. Тя е сред най-ниските в света. Като се има предвид демографският спад, пенсионната система, която и без това е твърде слаба, се превръща във все по-голямо бреме за федералния бюджет. Владимир Путин призна на няколко пъти, че ще бъде необходима реформа, но досега винаги е допълвал, че моментът за това все още не е настъпил. Либералите като Алексей Кудрин проповядват постепенно увеличение на възрастта за пенсиониране до 63 години, но може да се окаже, че да се посяга на тази социална придобивка от съветската епоха е непопулярна мярка в страна, където мнозинството пенсионери трудно покриват своите разходи с ниските си пенсии. Като жест към прослойката от населението, която на практика пострада особено силно от скока на цените през последните години, Кремъл обяви в петък, че подготвя мерки, чиято цел е пенсиите да могат да се вдигат по-бързо от инфлацията. За да преодолее вътрешните препятствия, Путин редовно прави мили очи на чуждестранните инвеститори на икономически конференции, като им обещава да подобри бизнесклимата, подкопан от бюрокрацията, но освен това, според собствените му констатации, и от съдебни преследвания, които понякога са неоправдани. Според Крис Уифър, основател на консултантската компания Macro Advisory, Русия трябва да привлича повече чуждестранни инвестиции. Тя трябва да създаде благоприятна конкурентна среда и да намали бюрокрацията. Според анализаторите именно необходимостта от чуждестранни инвестиции освен това е причината, поради която Кремъл не отговори с ответни мерки на неотдавнашните американски санкции - властите не искат да затруднят още повече идването на чуждестранните инвеститори в Русия. В петък Кремъл освен това обяви, че       е натоварил премиера Дмитрий Медведев и президентката на централната банка Елвира Набиулина до 15 юли да подготвят план за действие, за да се увеличи значително делът на инвестициите в икономиката, която продължава да бъде зависима от въглеводородите. Ако през 2017 година капиталовложенията са се увеличили с 4,4%, според статистическата агенция Росстат, то това нарастване се дължи основно на големи временни проекти като строящия се мост в Крим или обектите, свързани със Световното първенство по футбол. Въпреки често повтаряните обещания на властта, по този въпрос нищо не е направено. Русия, която е богата с гигантски залежи на петрол и газ, продължава да е подвластна на колебанията на цените им, както показа кризата от 2015-2016 година. За да може да се освободи от тази зависимост, Крис Уифър предлага да се заложи на предприемачеството и малките компании, като кредитите бъдат направени \"по-поносими и по-достъпни\". Той призовава освен това да се инвестира в роботиката, \"интелигентните\" технологии и изкуствения интелект. Лев Якобсон, професор в Московския икономически институт, посочва, че пътят, който трябва да се следва като пример, е \"впечатляващият растеж на производството на земеделския сектор\", който чупи рекорди по реколтите и износа през последните години. \"Икономиката е твърде неефективна. Това се дължи на наследството на съветската система и на лесния растеж, дължащ се на петролното богатство през години 2000-2013-а. Има много неефективност в системата и, ако тя бъде коригирана, това би могло да доведе силен растеж\", посочва Крис Уифър. Експертът посочва като пример петролния сектор, който, принуден от кризата, увеличи всекидневното си производство средно със 740 000 барела между август 2014 г. и ноември 2016-а: \"Промишлеността бе принудена да стане по-ефективна и иновативна\". За да се модернизират големите предприятия, правителството обяви редица планове за приватизация, но делът на държавата в икономиката бе увеличен през последните години от триумфиращия държавен капитализъм, благодарение на който петролната компания Роснефт значително нарасна.", "date": "2018.03.19", "title": "Петте икономически предизвикателства на четвъртия мандат на Путин"}
{"url": "http://epicenter.bg/article/Triumfalnata-pobeda-na-Putin-dava-nachaloto-na-moshten-probiv-za-Rusiya-/149732/11/0", "text": "  Владимир Путин бе преизбран за нов, четвърти мандат. Никой нямаше съмнения за победата му на първи тур, но почти никой не очакваше такъв висок резултат.  Когато противниците на президента още преди около година измислиха фалшивата новина за уж съществуващия кремълски план \"70-70\" - процентите гласували за Путин и избирателната активност, малцина вярваха в толкова високи цифри за действащия президент.  Но резултатът от изборите надхвърли очакванията - Путин събра своя най-висок резултат от 2004 г. насам, когато за него гласуват 71% от гласоподавателите.   Максимална стана и преднината му през заелия второ място кандидат - Павел Грудинин, номиниран от КПРФ, получил 13%.  Шестимата други кандидати отбелязаха общо по-малко от Грудинин - 6 процента за Жириновски, 1.5 за Собчак, 0.9 за Явлински и малко повече от половин процент за Бабурин, Сурайкин и Титов. Тези данни са много сходни с данните от социологическите проучвания, проведени по време на кампанията, но се смяташе, че гласуването на гласоподавателите би довело до малко по-различен резултат от анкетата.  Въпреки това, хората дадоха на Путин дори повече гласове, отколкото показваха проучванията. И много висок процент за сегашния президент дадоха Москва и Санкт Петербург - въпреки факта, че на последните избори, които се проведоха на фона на протестите, много от жителите на столицата гласуваха за конкурентите на Путин.    На първо място вече го нямаше фона от 2012 г.  Крим, твърдата и умна позиция в конфликта със запада - всичко това донесе на президента допълнителни привърженици. И сред тях, на второ място, се оказаха много младежи.   родените след 1995 г., които помнят единствено времето на Путин.    - и хората искат той да ги използва в полза на страната. Това е рационално и едновременно емоционално чувство - хората се доверяват на своя лидер.   - не защото е принципно невъзможно, а защото това е обективна реалност. Свързана не само с личните качества на Путин и опит, но и с това че нито един от конкурентите му не може да се формулира идеологическа платформа, която да се превърне в по-привлекателна за избирателите. Имаше повече или по-малко либерални, комунистически и патриотични програми - но те, както и техните носители, загубиха пред разбирането на Путин за патриотизма.   или че ситуацията в неговата страна е удовлетворителна за избирателите - просто всички разбират, че Путин няма да се успокои и да спре.   И няма политически мерки, до които Путин да не прибегне при постигането на тази цел.  \"  Трябва да използваме тази историческа възможност, както и да се възползваме от нашите постижения във всички области, за да направим това. Но, разбира се, хората трябва да разберат какво ще правим\", заяви Путин по време на митинг, когато стана известно за победата му.  \"  И за това трябва да почувстваме всеки гражданин на страната \", напомни той и обобщи: \"Ще помислим за бъдещето на нашата голяма родина, за бъдещето на нашите деца. И при това, ние със сигурност сме обречени на успех. Заедно ще извършим мащабна работа в името на Русия. \"   - властите сами направиха всичко, за да осигурят прозрачност както на самото гласуване, така и при преброяването. И за целта трябваше да се преодолеят установените навици на регионалните \"елити\" в някои региони - които не искаха да разберат, че чрез \"наливането на гласове\" те вредят не само на своята власт, но и на имиджа на властите като цяло. Твърденията за измами на изборите, разбира се, вече са изразени от някои от кандидатите - но това е съдбата на губещите.   - имаше излъчване на живо по Интернет от този сайт, в който се събраха много политически технолози, политици и журналисти. На следващите президентски избори интернет вече няма да бъде просто място за получаване на информация - вероятно е гласуването да се състои вече във виртуалното пространство.   - след встъпването в длъжност. Владимир Путин, който отговаряше на въпрос за новото си правителство, заяви, че ще започне да мисли подробно още от днес: \"Ще помисля какво и как да направя. Мисля, че всички промени ще настъпят след встъпването в длъжност. \"  Новият президентски мандат на Путин ще бъде на промени, чийто мащаб ще надхвърли всичко направено по-рано от него.", "date": "2018.03.19", "title": "Защо Путин е толкова успешен? Има няколко важни причини"}
{"url": "http://epicenter.bg/article/-quot-Gazprom-quot--e-zapochnal-da-demontira-stotitsi-kilometri-ot-traboprovoda-na--quot-Turski-potok-quot-/149763/4/0", "text": "\"Газпром\" е започнал да демонтира и замразява стотици километри от тръбопровода, подвеждащ газ по руска територия към морския участък на проекта \"Турски поток\". Най-вероятно компанията е изгубила надежда в обозримо бъдеще да превърнат газопровода в мащабен износ за Европа, коментира изданието Finanz.ru, цитирано от \"Дневник\". Новината разпространи агенция \"Интерфакс\", според която заради съкращаването на първоначалните планове за капацитет на \"Турски поток\" от 63 на 15.75 млрд. куб. м годишно са се оказали ненужни 506 км тръби. Те са част от Южния газов коридор, който бе проектиран за \"Южен поток\".  България имаше големи очаквания тази тръба да заработи, тъй като разчиташе с нея да напълни газовия хъб \"Балкан\", който смятахме да изграждаме, след провала на Южен поток. Сега обаче започва демонтирането или консервирането на няколко участъка, тъй като след пренасочването им за обслужване на \"Турски поток\" вместо първоначалните 4 тръби с Анкара бе договорена една тръба и втора под условие, че ЕС даде пълни гаранции, че иска да получава гориво по нея, ще изгради насрещна инфраструктура и ще ѝ даде статут на специален проект за съюза. Промяната засяга тръби, положени по маршрута Починки-Анака в Ростовска, Волгоградска и Саратовска област, както и в Краснодарския край, както и ликвидация на измервателна станция \"Моршанская\". Замразява се строителството на поредицата компресорни станции Русская, Казачия и Кореновская \"до вземането на решение за реализация на тези обекти\", се казва в цитираните документи на \"Газпром\".  Те са станали известни благодарение на това, че компанията е обявила публично събиране на оферти за разработване на документация за ликвидирането и консервирането на изброените обекти. Фактът, че има незавършено строителство в този район за почти 46 млрд. рубли, бе съобщен от \"Газпром\" в отчета за 2016 г.  Полагането на подводни тръби през Черно море продължава за две трасета, но турската страна не е дала позволение втората да има и сухоземна част, след като излезе на брега. В Москва се увеличава усещането, че е все по-вероятно \"Газпром\" да се окаже с проект за милиарди долари, който отново доставя само за нуждите на Турция, а втората тръба води наникъде, коментира анализаторът от \"Фич\" Дмитрий Маринченко. Той изброява още, че без турско разрешение не може да се сглоби конкретният маршрут, още не е ясно кой ще е собственик и оператор и ще претендира ли Анкара да получава транзитни такси и в какъв размер. ", "date": "2018.03.19", "title": "\"Газпром\" се отказва засега от \"Турски поток\" като износител на газ за Европа"}
{"url": "http://epicenter.bg/article/Zhena-beshe-ubita-v-Pernik--zadarzhaha-dashterya-y/149741/3/0", "text": "57-годишна жена е била убита в Перник. Сигналът за случая е подаден в 10.25 часа днес, съобщиха от пресцентъра на МВР. Към този момент вървят процесуално-следствени действия и се изясняват всички факти и обстоятелства около инцидента, допълниха лаконично оттам. За извършването на тежкото престъпление е задържана 34-годишната дъщеря на жертвата. За момента мотивите за убийството не са ясни, не се знае и как точно е извършено то. По лицето на майката обаче имало рани, нанесени най-вероятно от нож. Фаталният инцидент е станал през нощта в жилището, което са обитавали двете жени в квартал \"Твърди ливади\", допълва местният сайт \"Мироглед\". Според съседи дъщерята има психични проблеми. Жертвата, чието име е Елка Стоянова, и има и по-голям син.", "date": "2018.03.19", "title": "Жена беше убита в Перник, задържаха дъщеря й"}
{"url": "http://epicenter.bg/article/Borisov-svika-ministrite-na-operativno-zasedanie-zaradi-dupkite-po-patya/149737/2/0", "text": "Противодействието на битовата престъпност и състоянието на републиканската пътна мрежа в края на зимния сезон бяха основните теми на оперативно заседание на правителството, свикано извънредно днес от министър-председателя Бойко Борисов. Това съобщиха от правителствената информационна служба.     На днешното оперативно заседание на Министерския съвет той даде следното обяснение: „  То, дето се вика, ако е пломба на зъб при такава рязка температура – пада. . Администрацията на АПИ – слагате им светлоотразяващите жилетки.     Хората чупят коли, пукат гуми, а и това си е реална опасност за живота. И после им обяснявате, че в общи линии още година ще е така, докато влезе ТОЛ системата. Пътищата като километри са ни много, парите за поддръжка са малко. Влезе ли ТОЛ системата, аз съм убеден, че поне милиард – милиард и половина приходи ще се генерират, които ще отидат за поддръжка.\" \"  Не само да регистрираме хорското нещастие. Защото, като си счупиш джантата и пукнеш гумата – да говорим за европейска интеграция, Европейски съюз, европейско председателство...  Ако трябва – всички ги изкарвате навън и докато не се поправи – стоят, алармират. И тогава ще видите как много по-бързо ще стане ремонтът\", добави още Борисов.   Борисов нареди също така при пътуванията си в страната и участието си в анализи за работата на областните дирекции на МВР Валентин  за работата на мобилните полицейски групи и да предприема незабавни мерки за подобряването й, ако бъдат докладвани проблеми. Министър-председателят обвърза осъществяването на пътните ремонти с безопасността на движението. Той препоръча администрацията на АПИ и полицията да бъдат ангажирани активно с осигуряване на сигурността на пътуващите по време на ремонтите, както и с подпомагане на местните власти при изпълнение на отговорностите им по отношение на общинските пътища.   „Убеден съм, че имаме и сили, и мощности, стига да има воля и желание. Не само да регистрираме хорското нещастие.  . Последното, което минава на хората през ума, е това.  . И тогава ще видите как много по-бързо ще стане ремонтът“, посочи премиерът Борисов.", "date": "2018.03.19", "title": "Борисов праща 200 000 чиновници и полицаи да стоят до дупките по пътищата, докато не ги напълнят!"}
{"url": "http://epicenter.bg/article/Aleksandar-Simov--V-ruskata-istoriya-ne-zee-dupka--Tam-tachat-vseki-svoy-geroy-/149738/2/0", "text": "Наблюдател на изборите в Русия бе и депутатът от \"БСП за България\"    \"Няма да ви пиша за активност, резултати, хакерски атаки и опашки за гласуване. Това ще го дъвчем още много време. Ще ви опиша нещо човешко, което много ме впечатли в град Тула (обиколих доста секции в града, както и една в култовото село Ясна поляна). Руснаците имат традиции да кръщават отделни свои пунктове за гласуване. Да, те носят имена. Първият от тях, който посетих, беше кръстен на Владимир Висоцки. Пълен култ. Пред залата за гласуване беше направен импровизиран музей. Хората бяха донесли първи издания на негови книги, вестници, касетки, видеокасети, плочи, снимки, плакати на Висоцки. Имаше и музикант, който пееше негови песни. Изпя ни две. Като научи, че сред нас има французин веднага подхвана и \"Моя цыганская\" (\"В сон мне жeлтые огни\") на френски, защото и Висоцки навремето записва такава версия на песента. Ръкопляскахме. Няма как след такова прочувствено изпълнение\".   \"В друго училище пунктът беше кръстен \"Герои на родината\". Целият беше посветен на герои на Руската федерация от област Тула. Самото училище беше кръстено на друг герой - на млад възпитаник на училището, загинал в Дагестан през 1999 година в битка. Снимки, спомени, видеоматериал. Хората са събирали внимателно паметта за един обикновен човек и са спасили спомена за неговия подвиг от забравата. Зачудих се дали някога у нас ще стигнем до такова ниво на историческа памет. Да кръстим училище на негов възпитаник? Не знам, не знам...   В руската история не зее дупка. За днешното общество няма разлика дали един негов гражданин е бил герой на социалистическия труд навремето или герой на Русия днес. За тях това са хора за подражение, хора, които да следват. Оказа се, че учениците много ценят и настояват за срещи с такива хора. И го правят дори и от прагматични съображения. Тези срещи им помагали да се ориентират за кариера.   Ето как възпитаниците на Тулския държавен университет например си остават в Тула. Там има предприятия, те работят, хората не напускат. Тула е само на 200 километра от Москва, ама хората не се блъскат да ходят там\", написа Симов във \"Фейсбук\".   И допълни: \"Още един интересен факт. Казват, че Русия била в международна изолация. Един пример - само в моя хотел имаше наблюдатели от Франция, Германия, Аржентина, Уругвай, Никарагуа, Бразилия, Индия, Египет, Гърция, Мали, Конго, Литва, Латвия и после вече се отказах да помня...\".", "date": "2018.03.19", "title": "Александър Симов: В руската история не зее дупка. Там тачат всеки свой герой!"}
{"url": "http://epicenter.bg/article/Tsvetan-Tsvetanov--Evroatlanticheskata-orientatsiya-e-nay-vazhna-za-Zapadnite-Balkani/149742/2/0", "text": "За страните от Западните Балкани най-важна е евроатлантическата ориентация, подчерта зам.-председателят на ГЕРБ Цветан Цветанов.   Цветанов председателства заседанието на Съвместната група за парламентарен контрол на Европол. След форума на пресконференция вторият човек в ГЕРБ заяви, че без евроатлантическата ориентация страните \"в тази част на европейската карта ще останат бели петна, които ще бъдат заети от други геополитически играчи\".      ", "date": "2018.03.19", "title": "Цветан Цветанов: Евроатлантическата ориентация е най-важна за Западните Балкани"}
{"url": "http://epicenter.bg/article/Mazh-ot-Silistrensko-priyuti-5-shtarkela-v-doma-si/149743/2/0", "text": "Сафет Халид от силистренското село Зарица спаси снощи от измръзване пет щъркела.   Мъжът пусна късно снощи в профила си в социалната мрежи „Фейсбук“ снимка на птиците, които приютил в дома си. Намерил ги почти вкочанени и с помощта на приятели ги пренесли до дома му.   Днес Незабравка Кирова-Христова от същото село публикува снимка на Сафет и оживелите в дома му щъркели. Други потребители на социалната мрежа публикуваха нощна снимка от пътя Самоков-София.   Край платното стоят десетки щъркели, които заради силния вятър не могат да нощуват в гнездата си по дърветата. Предупреждават се пътуващите да внимават, като шофират, защото птиците виждат слабо в нощта. Необичайното застудяване застрашава подранилите прелетни птици.", "date": "2018.03.19", "title": "Мъж от Силистренско приюти 5 щъркела в дома си"}
{"url": "http://epicenter.bg/article/Radev-pozdravi-Putin-po-povod-preizbiraneto-mu-za-prezident-na-Ruskata-federatsiya/149747/2/0", "text": "  Българският държавен глава Румен Радев изпрати поздравителен адрес до руския си колега Владимир Путин по повод спечелената от него победа на провелите се избори за президент на Руската федерация. Това съобщиха от прессекретариата на държавния глава.   „Надявам се заедно да работим за разгръщането на съществуващия потенциал на двустранно взаимноизгодно сътрудничество в различни области, в интерес и за благото на нашите два народа“, се казва в писмото на българския държавен глава. В поздравителния си адрес до своя руски колега президентът Румен Радев отбелязва и вековната историческа и културна близост между българския и руския народ.  ", "date": "2018.03.19", "title": "Радев поздрави Путин по повод преизбирането му за президент на Руската федерация"}
{"url": "http://epicenter.bg/article/Prezidentat-Rumen-Radev-zavede-golyamata-si-dashterya-na-teatar--Snimki-/149748/2/0", "text": "Президентът на Република България Румен Радев смени Деси Радева с Дарина Радева за театрална премиера. Държавният глава със своята голяма дъщеря, министърът на културата Боил Банов и заместник-кметът на Столична община доц. д-р Тодор Чобанов, аплодираха на крака артистите от вдъхновяващия спектакъл на младата Анастасия Събева - \"Кралят Елен\".   Къдрокосота красавица е запалена по театъра. Тя е част от трупата на 35 СОУ, която изнася представления у нас и в чужбина на френски език. Вероятно и това е причината държавният глава да предпочете нейната компания пред тази на втората си съпруга Десислава Радева.    След бурните овации, президентското семейство не скри вълнението си и приятната изненада от работата на младите театрали, поздрави целия екип за усилията и пожела \"На добър час!\" на Христо Мутафчиев и на екипа на Съюза на артистите в предстоящите събития на Салона.   Представлението се състоя по повод официалното откриване на Софийски театрален салон 2018.    Министърът на културата Боил Банов благодари на Христо Мутафчиев, на неговия екип и на ръководството на НДК за решението Софийският театрален салон да бъде открит в Театър \"Азарян\".   „Аз го чета като ясен, дебело подчертан знак, че Националният дворец на културата ще продължи устойчиво да развива политики изцяло в областта на българските изкуства”, отбеляза министърът и допълни, че „Софийски театрален салон се превърна в празник за всички нас, ние го очакваме всяка година, сигурен съм, че ще имаме възможност да видим много интересни спектакли”.   ", "date": "2018.03.19", "title": "Президентът Румен Радев заведе голямата си дъщеря на театър (Снимки)"}
{"url": "http://epicenter.bg/article/Tasko-Ermenkov-skochi-na-ES--GERB---na-nego/149749/2/0", "text": "Президентските избори в Русия и категоричната победа на Владимир Путин разгорещиха страстите и сред нашия политически елит. Докато световните лидери, без тези от Западна Европа, честитят четвъртия мандат на лидера на Руската федерация, българското правителство мълчи. Към момента единствено президентът Румен Радев поздрави Путин за категоричната му победа на 18 март.   Вместо това политици от двете най-големи български партии – ГЕРБ и БСП, се замерят с гневни трагикомични постове в социалните мрежи.    нарече \"идиоти\" ЕС и държавите от Западна Европа.   написа той в профила си в социалната мрежа „Фейсбук“. Това пък провокира гневна реакция сред управляващите.  \" \" е подходящ израз на народен представител в държава член на ЕС, от партиен член на ПЕС\".   Депутатът от ГЕРБ Това Биков обяви поста на Ерменков за \"идиотски\". „ , каза той пред Пик.     „ : В МЕХАНАТА Тежко, тежко! Вино дайте! Пиян дано аз забравя туй, що, глупци, вий не знайте позор ли е или слава! Да забравя край свой роден, бащина си мила стряха и тез, що в мен дух свободен, дух за борба завещаха! Да забравя род свой беден, гробът бащин, плачът майчин, - тез, що залъкът наеден грабят с благороден начин, - грабят от народът гладен, граби подъл чорбаджия, за злато търговец жаден и поп с божа литургия! Грабете го, неразбрани! Грабете го! Кой ви бърка? Скоро той не ще да стане: ний сме синца с чаши в ръка! Пием, пеем буйни песни и зъбим се на тирана; механите са нам тесни - крещим: \"Хайде на Балкана!\" Крещим, но щом изтрезнеем, забравяме думи, клетви, и немеем и се смеем пред народни свети жертви! А тиранинът върлува и безчести край наш роден: коли, беси, бие, псува и глоби народ поробен! О, налейте! Ще да пия! На душа ми да олекне, чувства трезви да убия, ръка мъжка да омекне! Ще да пия на пук врагу, на пук и вам, патриоти, аз вече нямам мило, драго, а вий... вий сте идиоти! Христо Ботев“.", "date": "2018.03.19", "title": "Таско Ерменков и ГЕРБ в люта схватка заради изборната победа на Путин "}
{"url": "http://epicenter.bg/article/Ninova-kam-Borisov--200-000-chinovnitsi-shte-stoyat-v-dupkite-po-patishtata--A-kolko-sa-v-zatvora-/149751/2/48", "text": "\" Това заяви в Кирково лидерът на БСП Корнелия Нинова, съобщиха от пресцентъра на партията.   “   ”, категорична е Нинова.   След като днес се проведе изнесено заседание на Изпълнителното бюро на БСП в Кърджали, Нинова се срещна със симпатизанти в Кирково, където откри нов партиен клуб.   Пред министрите Борисов заяви:  „Убеден съм, че имаме и сили, и мощности, стига да има воля и желание. Не само да регистрираме хорското нещастие.  . Последното, което минава на хората през ума, е това.  . И тогава ще видите как много по-бързо ще стане ремонтът“.", "date": "2018.03.19", "title": "Нинова към Борисов: 200 000 чиновници ще стоят в дупките по пътищата. А колко са в затвора?"}
{"url": "http://epicenter.bg/article/Rumen-Radev-zaminava-na-poseshtenie-v-Izrael-i-Palestina/149752/2/48", "text": "От 20 до 22 март президентът Румен Радев ще бъде на официално посещение в Израел по покана на президента Реувен Ривлин, съобщиха от прессекретариата на държавния глава.   Визитата на българския държавен глава е в контекста на 75-ата годишнина от спасението на българските евреи и 70-ата годишнина от създаването на Израел. Посещението на Румен Радев е в продължение на политическия диалог на най-високо равнище между двете страни.   Сред темите на срещите на българския държавен глава ще са възможностите за задълбочаване на сътрудничеството във всички области от взаимен интерес, в това число в сферата на сигурността, борбата с тероризма, икономиката и инвестициите.   На 20 март българският държавен глава ще бъде посрещнат от израелския си колега Реувен Ривлин с официална церемония в президентския дворец в Йерусалим, след което ще се проведат пленарни разговори на официалните делегации на България и Израел. В първия ден от визитата си Румен Радев ще се срещне и с представители на организациите на българските евреи в Израел.   На 21 март, в Мемориала \"Яд Вашем\" държавният глава ще участва в церемония по запалването на вечния огън в памет на жертвите на Холокоста, а по-късно през деня ще положи венец и пред гробовете на жертвите на кораба \"Салвадор\" на хълма \"Херцел\". Президентът Радев ще се срещне с председателя на Кнесета Юли-Йоел Еделщайн и ще направи изказване в рамките на Шестия глобален форум за борба с антисемитизма. Международната среща събира политически лидери, общественици, духовници, дипломати, преподаватели, представители на гражданското общество от цял свят.   На форума се обсъждат стратегически мерки за борба с антисемитизма и други форми на расова и етническа омраза. В рамките на деня Румен Радев ще посети също високотехнологичния парк \"Гав Ям Негев\", който се намира в град Бер Шева. На 22 март българският държавен глава ще разговаря с Роберт Сингер, вицепрезидент и главен изпълнителен директор на Световния еврейски конгрес.   По-късно Румен Радев ще проведе среща с министър-председателя на Израел Бениамин Нетаняху. Програмата на президента в Йерусалим предвижда още посещение в църквата \"Божи гроб\" и Стената на плача. През деня президентът Румен Радев ще посети Палестина. По време на официалното посещение в Рамала българският държавен глава ще положи венец пред гроба на Ясер Арафат и ще разговаря със своя палестински колега Махмуд Аббас.   Двамата ще обсъдят перспективите за развитието на двустранните българо-палестински отношения. Задълбочаването на политическия диалог и на сътрудничеството в сфери като търговско-икономическите контакти, образованието, науката и културата ще бъдат във фокуса на срещата. В ръководената от българския държавен глава делегация участват народни представители, представители на еврейски организации в България, както и на деловите среди, на работодателски и търговски организации. В рамките на визитата си президентът Румен Радев ще бъде придружаван от своята съпруга.", "date": "2018.03.19", "title": "Румен Радев заминава на посещение в Израел и Палестина"}
{"url": "http://epicenter.bg/article/Novi-varianti-za-iztrebitel-na-VVS--Izraelski-F-16-i-F-18-ot-SASht/149755/2/0", "text": ", предава БГНЕС като се позовава на изявление на военния министър Красимир Каракачанов в Пловдив.   В надпреварата до момента участваха чисто новите шведски „Грипен”, „Еврофайтър” втора ръка от Италия и Ф-16, използвани преди това последователно от САЩ и Португалия.   „Ще поканим не само тези трите фирми, които са участвали досега.   (производител на многоцелевия изтребител Ф-18), имаме и други предложения”, заяви министър Каракачанов. Той посочи, че от Хърватия са закупили почти цяла ескадрила от Израел (всъщност сделката все още не е финализирана - б.р.), така че, ще бъдат поискани оферти и от тях: „Техните самолети са по-нови от тези, които ни предлагаха досега”, каза още военният министър.  По думите му, ако до края на април процедурата мине през парламента, след това ще започнат да се пускат покани към фирми, които биха могли да ни доставят изтребители. Според министъра междувременно трябва да се поддържа наличната в момента техника: „Ремонтът на МИГ-овете ще излезе по-евтино, ще сключим договор с производителя”. Преди дни военното министерство сключи многомилионен договор с РСК МиГ за поддръжката на нашите МиГ-29 за следващите няколко години.", "date": "2018.03.19", "title": "Нови варианти за изтребител на ВВС: Каним израелски Ф-16 и Ф-18 от САЩ"}
