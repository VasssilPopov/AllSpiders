{"url": "http://epicenter.bg/article/Zhalt-kod-za-niski-temperaturi-i-vyatar-e-obyaven-v-23-oblasti-na-stranata-za-29-noemvri-/169442/2/0", "text": "Жълт код за ниски температури и вятър е обявен в 23 области на страната за 29 ноември, сочи справка на сайта на НИМХ, предава Агенция \"Фокус\".  Предупреждението за ниски температури е в сила за областите Кюстендил, София град, София област, Видин, Враца, Монтана, Плевен, Ловеч, Габрово, Велико Търново, Русе, Търговище, Шумен, Силистра, Смолян.  Жълт код за ниски температури и вятър е обявен в Добрич, Варна, Бургас, Сливен, Ямбол, Хасково, Кърджали.  В тези райони ще духа север-североизточен вятър, като усещането ще е за много студено време. По Черноморието ще духа силен и бурен север-североизточен вятър.  Във всички области с обявена жълта степен на опасност дневните температури ще са под нулата.  ", "date": "2018.11.28", "title": "Жълт код за ниски температури и вятър е обявен в 23 области на страната за 29 ноември "}
{"url": "http://epicenter.bg/article/Boyko-Borisov-shte-bade-na-ofitsialno-poseshtenie-v-Maroko/169409/2/0", "text": "Министър-председателят Бойко Борисов ще бъде на официално посещение в Мароко на 29 и 30 ноември, съобщиха от Правителствената информационна служба.   В рамките на визитата българският премиер ще се срещне с министър-председателя на Кралство Мароко Саад Еддин Ел Отмани. По време на разговорите ще бъдат обсъдени двустранните отношения и новите възможности за сътрудничество в различни области от взаимен интерес.   В Рабат българският премиер Бойко Борисов ще разговоря с председателя на Камарата на съветниците (Горната камара) в мароканския парламент Абделхаким Беншамаш.   След срещата министър-председателят Борисов ще изнесе лекция за ролята на България за европейската интеграция на страните от Западните Балкани по време на нашето първо председателство на Съвета на Европейския съюз.   Предстоящата визита на министър-председателя Бойко Борисов в Рабат има важно значение за активизиране на политическия диалог на най-високо равнище и за насърчаването на обмена по линия на секторното сътрудничество с акцент върху сигурността, търговско-икономическите отношения и инвестициите.   В делегацията, ръководена от премиера Борисов, са вицепремиерът и министър на външните работи Екатерина Захариева, министърът на труда и социалната политика Бисер Петков и министърът на икономиката Емил Караниколов.   През 2015 г. стокообмена между България и Мароко възлиза на 129.16 млн. щ.д., като бележи спад с 14% спрямо 2014 г. Търговското салдо е отрицателно за България, което се дължи на повишение във вноса от Мароко с близо 36%.  През 2016 г. стокообменът на Р България с Кралство Мароко се равнява на 170.4 млн. щ.д., като за сравнение през същия период на 2015 г. е 129.16 млн.щ.д. ", "date": "2018.11.28", "title": "Бойко Борисов ще бъде на официално посещение в Мароко"}
{"url": "http://epicenter.bg/article/Tsveta-Karayancheva-se-sreshtna-s-frenski-deputati/169410/2/0", "text": "Между парламентите на България и Франция има добро сътрудничество, което е отлична основа за още по-активно развитие на двустранните отношения. Това заяви председателят на Народното събрание Цвета Караянчева на среща с делегация на групата за приятелство с България в Националното събрание на Френската република, водена от нейния председател Антоан Ерт.   Френските парламентаристи са на официално посещение в България по покана на председателя на Групата за приятелство България – Франция в Народното събрание Драгомир Стойнев.  Поздравявам членовете на групите за приятелство в Народното събрание и в Националното събрание, които поддържат активен и ползотворен диалог, каза Цвета Караянчева. Тя подчерта, че парламентаристите много добре осъзнават отговорността си пред своите избиратели и се стремят да предприемат стъпки за решаване на техните проблеми. Председателят на Народното събрание благодари на френския парламент за ангажираното участие на негови представители в срещите, организирани в рамките на първото за България председателство на Съвета на ЕС.  Ако искаме Европа да върви напред, нашите парламенти трябва да работят в добро сътрудничество по всички въпроси, които са общи за ЕС, отбеляза председателят на групата за приятелство с България в Националното събрание на Френската република Антоан Ерт. Той изрази задоволство от добрия диалог между представителите на парламентите на двете страни.  На срещата си с френската делегация заместник-председателят на Народното събрание Емил Христов подчерта, че отношенията между двете страни на всички нива са добри и приятелски. Ние винаги сме се възхищавали на това, което французите правят като нация, и отчитаме лидерската роля на Вашата страна в ЕС, посочи той. Само обединени можем да се справим с предизвикателствата, пред които е изправена Европа, заяви Емил Христов.  Споделяме общата загриженост за климатичните промени и приветстваме лидерската роля на Франция по този въпрос, отбеляза още заместник-председателят на парламента. Българската природа пречиства два пъти повече от замърсяването, което предизвиква нашата икономика, уточни Емил Христов.  Франция играе ролята на лидер и си поставя за цел да бъдат променени политиките за климата, посочи Антоан Ерт. Всички страни трябва да са обединени в усилията си за борба с промените в климата, необходимо е да се въведат конкретни мерки и параметри, отбеляза той. Франция е лидер по въпросите на климата в ЕС, но тя трябва да направи така, че всички страни по света да вървим в една посока, уточни председателят на групата за приятелство с България.  Френските парламентаристи разговаряха и със своите колеги от Групата за приятелство България – Франция. Нейният заместник-председател и председател на Комисията по образованието и науката Милена Дамянова отбеляза, че изучаването на френски език има добри традиции в българското образование. В 146 български училища се изучава има френски език, като 47 от тях са профилирани гимназии, френският език е на трето място сред изучаваните от българските ученици, посочи тя. Милена Дамянова подчерта, че е необходимо да бъдат обсъдени възможностите за задълбочаване на двустранното сътрудничество в сферата на образованието.  Френските парламентаристи бяха приветствани в пленарната зала на Народното събрание. По-късно те имаха среща с председателя на Комисията по земеделието и храните Десислава Танева.  На 29 ноември 2018 г. френските депутати ще разговарят с председателя на Комисията по труда, социалната и демографска д-р Хасан Адемов и с председателя на Комисията по външна политика Народно събрание Джема Грозданова.", "date": "2018.11.28", "title": "Цвета Караянчева се срещна с френски депутати"}
{"url": "http://epicenter.bg/article/Goranov--Firmi--svarzani-s-Ivan-Sariev--nikoga-ne-sa-poluchavali-obshtestveni-porachki-ili-subsidii-/169413/2/0", "text": "  Това каза пред журналисти в парламента министърът на финансите Владислав Горанов във връзка с назначената от прокуратурата проверка на жилището му, предаде репортер на Агенция „Фокус“.  „В петък дадох всички фактически обяснения и повече факти не мога да добавя“, заяви финансовият министър.  Попитан дали фирма, свързана с неговия кръстник, е получавала обществени поръчки, Горанов отговори, че това никога не е ставало.  „Никога фирми, свързани с вече публично известния Иван Сариев, не са получавали обществени поръчки или субсидии“, заяви той.    „Написал съм в моята декларация, която има за цел да разкрие всички факти и обстоятелства,   Всичко, което имахме като ангажимент за хората с увреждания, е изпълнено, но ще анализираме откъде идва новото неудовлетворение, каза още министърът.  „  Не съм участвал пряко в дебата в социалната комисия. Разбирам, че окончателните текстове, които са одобрили депутатите, по някакъв начин не удовлетворяват омбудсмана и част от майките на деца с увреждания. Тепърва анализираме откъде точно идва неразбирането, защото всички разговори, които съм имал с омбудсмана по повод Закона за хората с увреждания и Закона за личната помощ, се свеждаха до това, че през 2019 г. освен тези 150 млн. лв., обещани от премиера, няма да се налагат други разходи. Иначе ако се направят различни допускания, Законът за личната помощ може да струва и 1 млрд. лв. – някога обществото може да достигне и до тази сметка. Но най-важното, за което инструктирах моите експерти в работната група, е да направим така законодателството, че средствата в Бюджет 2019 г. да стигнат“, каза още Горанов.  Попитан защо средствата за лична помощ са прехвърлени от бюджета на социалното министерство в централния бюджет, финансовият министър отговори, че се чака окончателно решение за технологията.  „Няма никаква пречка от централния бюджет средствата да бъдат прехвърлени по бюджетите на общините или на министерството. Чакаме окончателни законодателни решения относно технологията на предоставяне на тази помощ. Ако ги бяхме предоставили по бюджета на социалното министерство, щеше да е по-сложно“, заяви Горанов.  Късно снощи майките на деца с увреждания от \"Системата ни убива\" публикуваха отворено писмо, в което заявяват, че отново са излъгани, а след вчерашното заседание на комисията по труда, социалната и демографската политика е станало ясно, че Законът за личната помощ е \"осакатен до степен на 100% инвалидизация\".  Майките заявяват, че е извършена подмяна на текстове и законът ще влезе в сила без да има финансов ресурс за неговото прилагане.  В обръщение към премиера Бойко Борисов и министър Владислав Горанов, майките заявяват: \"Освен, че ни излъгахте отново, Вие ни се подигравате!\". Писмото завършва с думите: \"Ясно показахте, че нямате капацитет да взимате управленски решения! Време ви е да си ходите, господа! Завинаги, в мир!\"  ", "date": "2018.11.28", "title": "Горанов: Фирми, свързани с Иван Сариев, никога не са получавали обществени поръчки или субсидии "}
{"url": "http://epicenter.bg/article/Pargov--Taksimetrovite-shofyori-tryabva-da-se-obedinyat-okolo-razumni-iskaniya--za-da-postignat-uspeh/169415/2/0", "text": "Минималната тарифа трябва да гарантира сигурността, качеството и комфорта на таксиметровата услуга. Това заяви председателят на БСП - София и на групата на социалистите в СОС Калоян Паргов след срещата с представители на различни организации и съюзи в таксиметровия бранш. Тя се състоя по негова покана, след като преди седмица на редовното заседание на Комисията по транспорт и туризъм бяха неглижирани проблемите им и присъстващите представители на таксиметровите шофьори не бяха изслушани. На срещата в залата на БСП - София присъстваха народният представител Александър Паунов, който е член на Парламентарната комисия по транспорт, както и експертите Петър Мутафчиев, бивш министър на транспорта, и Християн Кръстев. Според Паргов трябва да започне ясен и конкретен разговор между Сдружението на общините и таксиметровия бранш. В резултат да бъдат формулирани конкретни предложения, които да бъдат отнесени към правителството и Народното събрание.   \"Таксиметровите шофьори представиха много проблеми, решенията на някои от тях са концептуални, коментира Калоян Паргов, който е заместник-председател на Комисията по транспорт и туризъм в СОС. - В крайна сметка те се обединиха около 4 ключови въпроса. Предупредих ги, че трябва да бъдат единни в исканията си, защото само тогава ще могат да ги отстояват и да постигнат резултат\".   Основният въпрос, който таксиметровите шофьори поставиха, е свързан с регламентиране на минималния праг на превозните цени. \"Разбрах, че браншовите организации подготвят декларация, която ще представят на вниманието на Столична община. В нея те ще обосноват искането си за тази минимална цена на километър и ще застанат твърдо зад нея, добави Калоян Паргов. - Второто искане, около което се обединиха, е да получат разрешение да използват бус лентите, когато возят клиенти. Третият проблем е отдавнашен - този със стоянките. В \"синята\" и \"зелена зона\" Столична община не дава места за стоянки на такситата. Разбрах, че таксиметровите шофьори са имали среща с ЦГМ и представители на ГЕРБ от Комисията по транспорт и туризъм, което за мен беше изненада, и дори са получили обещание за разрешаване на този проблем. Предложението на таксиметровите шофьори е 2% от местата в \"синя зона\", 4% от тези в \"зелена\" да бъдат заделени за стоянки на такситата. На мен това предложение ми звучи разумно, но ще го обсъдим с нашите експерти\". Председателят на групата на БСП в СОС се изненада от едно от предложенията на таксиметровите шофьори, свързано с желанието им за добавяне на условие за задължителна уседналост от 5 години в София при получаване на разрешително за каране на такси. \"Ако това предложение беше излязло от мен, сигурно щяха да ме обвинят, че искам да прекроя бранша, коментира Калоян Паргов. - Те поискаха да има по-строги изисквания към желаещите да карат такси. Освен уседналостта от 5 години, за да може добре да познаваш голям град като София, искат категоризация на автомобилите, използвани за таксита. Като цяло, проблемите са много, голяма част от тях са концептуални и са свързани с цялостното развитие на бранша. Предстои много работа, за да бъдат решени\"  ", "date": "2018.11.28", "title": "Паргов: Таксиметровите шофьори трябва да се обединят около разумни искания, за да постигнат успех"}
{"url": "http://epicenter.bg/article/Korneliya-Ninova-shte-uchastva-v-sreshta-na-liderite-na-partii-ot-stranite-ot-Vishegradskata-chetvorka/169417/2/0", "text": "На 29 и 30 ноември 2018г. лидерът на БСП  Корнелия Нинова ще участва  в регионална среща на лидерите на партии от страните от Вишеградската четворка -Чехия, Полша, Унгария и Словакия.    Това е втората среща, на която е поканен председателят на БСП.    Първата, във формат четирите партии плюс БСП, се проведе преди шест месеца в Словакия и приключи с обща декларация.    В сегашната среща към петте партии се присъединява и Хърватия.    Разговорите между лидерите ще се състоят в гр Вишеград, Унгария. Темите са - европейска прокуратура, предстоящите европейски избори, миграция и граничен контрол, кохезия и многогодишна финансова рамка на ЕС 2021- 2027. ", "date": "2018.11.28", "title": "Корнелия Нинова ще участва в среща на лидерите на партии от страните от Вишеградската четворка"}
{"url": "http://epicenter.bg/article/Zhelyo-Boychev--BSP--Byudzhetat-za-2019-g--nosi-po-golemi-neravenstva-i-otdalechava-Balgariya-ot-Evropa/169418/2/0", "text": "Бюджет'2019 носи със себе си все по-големи неравенства и ще продължи да отдалечава България от Европа, заяви депутатът от БСП Жельо Бойчев. Жельо Бойчев подчерта, че бюджетът по същество е финансов изразител на провежданата политика на едно правителство. „Един изключително значим проблем е неравенството. В България то е едно от най-големите в Европа“, подчерта Бойчев. По неговите думи в бюджета се запазва съотношението - 70% приходи от косвени данъци за сметка на преките данъци. „Това прехвърля тежестта върху най-ниско доходните групи от българското население. Управляващите не подкрепиха нашето предложение за въвеждане на по-справедливо данъчно облагане“, каза още той.  Като тежък проблем в България, Бойчев посочи и все по-големите регионални различия. „Има региони, които са бели петна, където българските граждани са оставени без перспектива за развитие. БСП предлага въвеждане на два фонда – Фонд регионално развитие в рамките на 300 млн.лв., насочен към стимулиране на изостаналите региони, и Фонд за рехабилитация на четвъртокласната пътна мрежа, в рамките на 400 млн. лв. – тази изостанала от инвестиции мрежа за развитие“, допълни народният представител. Като друг тежък проблем в страната ни, той посочи все по-големия спад на инвестиции, който статистиката показва. „Отговор в бюджета няма“, подчерта Бойчев.    „И следващата година общините остават в подчинено положение от централната изпълнителна власт. На практика голяма част от предложенията на Националното сдружение на общините, взети на Управителен съвет на сдружението с пълен консенсус от представители на всички политически сили в местната власт, не бяха възприети от вносителя на проекта на бюджет“, заяви народният представител Николай Иванов. Той е на мнение, че увеличението на заплатите в делегираните от държавата дейности, както и ръстът на минималната работна заплата е похвално действие, но много закъсняло и не е стъпка към засилване на ролята на местната власт за по-добър живот в общините. „Липсва всякаква политика през бюджетите на общините или с други финансови инструменти за адекватна регионална политика. Отдавна се отказаха и от целенасочените инвестиционни програми за изостаналите региони. С финансиране на парче, чрез постановление на Министерски съвет, още повече задълбочават регионалните различия“, каза още Николай Иванов.    „С приходите и разходите, които са заложени в бюджета за 2019г. отново няма възможност да се намалят големите различния между отделните региони в страната”, заяви народният представител от ПГ на левицата Дора Янкова. Тя подчерта, че третокласната пътна мрежа отново няма да получи необходимия ресурс, въпреки дългоочакваната ТОЛ – система, която е трябвало да донесе още много пари, но това няма да се случи през 2019 г. „За това в капиталовите разходи ние сме заложили повече 630 млн. лв.”, каза още тя. „От обещаваните от управляващите програми за целенасочено развитие, към средата на мандата им, няма развита нито една такава. Ние предлагаме Национален фонд за инвестиции, в който да има 500 млн. лв. за икономическо оживление на общините. Предлагаме и 240 млн.лв увеличение на средствата за общините.\"- отбеляза Дора Янкова.    „Бюджетът за 2019 г. може да се формулира като разпределение на едни пари с цел изхарчване”, заяви народният представител Красимир Янков. Той обясни, че Държавният бюджет е ресурс, с който освен да се обезпечават потребностите в определени сектори, трябва да се търсят и възможности за финансиране в инициативи, които да са със стратегическа и с добавена стойност. „Замразените доходи за целия период на упарвлението ви, води до тежко социално разслояване, което е в основата на настоящите народни вълнения. Опитите да увеличите доходите в някои от секторите няма резултат”, обърна се той към управляващите. Янков подчерта, че вложените пари за саниране в два поредни бюджета показват, че управляващите са социално неадекватни, което доказва и целият Бюджет за 2019 г.  ", "date": "2018.11.28", "title": "Жельо Бойчев: Бюджет'2019 носи по-големи неравенства и отдалечава България от Европа!"}
{"url": "http://epicenter.bg/article/Tsvetanov--Proverkata-na-Goranov-pokazva--che-nyama-zashtiteni-hora-/169420/2/0", "text": "Проверката, която КОНПИ прави на жилището, в което живее финансовият министър Владислав Горанов показва, че няма защитени хора. Това заяви зам.-председателят на ГЕРБ Цветан Цветанов в предаването \"Плюс - минус\" по Нова телевизия. \"Приемането на антикорупционното законодателство позволява съответните проверки. След като приключи, след това ще има официално прессъобщение от съответните органи. Няма защитени хора и нямам никакви притеснения. В немалко случаи поднесената информация не отговаря на истината\", добави Цветанов. \"Няма страх от служебен кабинет у ГЕРБ, както твърдят координирано от БСП и президентът Радев. Но така ще се забавят някои реформи, които са необходими. Политическа нестабилност преди предсрочни избори са тревожни за бизнеса\", каза още в ефира на Нова Цветан Цветанов.    Той отговори на въпроси, свързани с приближаващите данни за БСП и за ГЕРБ в социологическите изследвания. \"Опозицията успя с натрупването на много фалшиви информации\", бе обяснението на Цветанов. Не бих го възприел като нещо тревожно, добави той. \"Посещавам всяко населено място в страната. Действително се формира някакво напрежение, което го отдавам на това, че опозицията успя с натрупване на фалшиви новини да стопи донякъде разликата в процентите в социологическите сондажи. За нас е по-важно, че с реалните политики, които провеждаме, се надявам, че нещата ще си дойдат на мястото. За разлика от БСП изпълняваме ангажиментите по предизборните обещания, които даваме\", бяха точните думи на Цветанов.  Имаме управленска програма, която се изпълнява стриктно от коалиционните партньори. \"С реалните политики, които стигат до хората, нещата ще бъдат променяни. Резултатите са добри\", каза още председателят на ПГ на ГЕРБ.   Имаме различия с Обединени патриоти, но следваме четиригодишната си програма за управление, посочи Цветанов в отговор на въпрос патриотите не \"дърпат\" ли надолу рейтинга на ГЕРБ. \"Воля\" в много случаи има своя позиция, а техни предложения често ги възприемаме и ги гласуваме. Затова ще има и т.нар. плаващи мнозинства в парламента\", прогнозира вторият човек в ГЕРБ.   Отговаряйки на всички въпроси на водещите, Цветанов намери начин да размаха пръст към БСП. Когато си в опозиция, имай предвид какво си провил, когато си управлявал, каза Цветанов по адрес на социалистите. \"Смятам, че много ясно защитаваме това, което сме обещали. Ние имаме коалиционно споразумение и когато се дискутират теми, свързани с доходите, спазваме разчетите. За разлика от БСП изпълняваме ангажиментите си. Точно затова сме много по-реални в предизборните си обещания, защото знаем, че те са пряко обвързани с резултатите ни\", каза той. \"Първо казаха от БСП, че бюджетът ни предизборен, което значи, че е добър. После си смениха мнението и казаха, че не е добре направен\", добави още Цветанов.   Евродепутатите на БСП са гласували Пакта за миграция, а тук заиграват с популизма, изтъква той.      ", "date": "2018.11.28", "title": "Цветанов: Проверката на Горанов показва, че няма защитени хора!"}
{"url": "http://epicenter.bg/article/Politsiyata-i-pozharnata-izdirvat-dvama-izcheznali-v-gorata-do-pomoriysko-selo/169350/3/0", "text": "Двамата мъже, изчезнали в гората край поморийското село Козичино, са открити. Те са подали сигнал към 1 часа през нощта, че са се изгубили, каза кметът на селото, предаде bTV.     Двамата издирвани мъже от Несебър са открити в добро физическо и психическо състояние. Това съобщиха от ОДМВР – Бургас. Двамата мъже – на 33 и 36 години, са били открити преди минути от един от спасителните екипи. Поради влошените метеорологични условия те са леко премръзнали, като предстои да бъдат отведени за медицински преглед.   В акцията по издирването им се включиха близо 30 души, сред които служители от звената „Пожарна безопасност и защита на населението“ – Бургас и Поморие, районните управления на МВР в Бургас и Несебър, Държавно ловно стопанство – Несебър и ловци от местната дружинка всело Козичено.   Предприетите издирвателни действия обхванаха голяма площ в горист терен в района на селата Паницово, Козница и Козичино.  ", "date": "2018.11.28", "title": "Откриха двамата изчезнали в гората до поморийското село Козичино"}
{"url": "http://epicenter.bg/article/-Shest-sela-vnesoha-obrashtenie-kam-shveytsarskiya-poslanik--zaradi-ekokatastrofa/169316/4/0", "text": "Протестиращи от шест пловдивски села -  Белащица,  Гълъбово,  Марково,  Брани поле, Гълъбово и  Цар Калоян, предвождани от председателя на Екогласност инж. Емил Георгиев внесоха писмено обръщение към посланика на Швейцария Мюриел Берсе Коен.    Представители на инициативни комитети и кметове уведомиха с писмено обръщение дипломата за назряващата екокатастрофа, заради  каменна кариера,  чиито концесионер е швейцарската фирма „Холсим“.   Служител на посолството, представил се като Герасимов, учтиво посрещна хората, надошли с плакати да бранят бъдещето на децата си и обеща до Нова година посланикът да се види лично с техни представители.  Чиновникът изслуша обясненията на инж. Георгиев, който със снимки и карти  речовито изложи казуса.   Пред Епицентър.бг председателят на Екогласност заяви: В Белащица, Марково, Гълъбово и още две-три села близо до Пловдив се разиграва една сага, за която Министерството на екологията е информирано. Те протестират срещу дъщерната фирма на швейцарската „Холсим“, която стопанисва кариерата в района. В резултат на взривните работи местните хора сякаш живеят сред лунен пейзаж или на Марс.    Има доказателства за респираторни заболявания, заради праховите частици, в следствие от взривните дейности къщите са напукани, има поражения върху флората и фауната.  За първи път виждаме концесия, която се експлоатира, без да се прилага рекултивация.   Освен това в района се движат тежки коли.  Има доклад на БАН, че се развиват и свлачища.  Писахме три писма до министъра на енергетиката. В интерес на истината Теменужка Петкова реагира много позитивно. Назначиха се две проверки. Но държа да подчертая, че служителите на Министерството на енергетиката прикриха нарушенията.   Организирахме заедно с хората три масови протеста и решихме, че е редно да запознаем Нейно превъзходителство посланика на Швейцария. Смятаме, че това е най-цивилизованият подход. Но проблемът е сериозен.   В района концесията на „Холсим“ приключва догодина, но те имат претенции за нова концесия за още 50 декара. Вече са подкопали близкия връх Калоян и има опасност просто да го „отрежат“. Убедени сме, че подобно нещо в Швейцария, където изключително много държат на екологията и опазването на природата, подобно нещо не може да се случи.   Всичко това става на 8 км от центъра на Пловдив. На срещата след последния протест присъстваше и зам.-кметът г-н Тютюков. Кметът на Пловдив първоначално се съгласи да подкрепи писмото ни до швейцарския посланик, после написаха свое писмо. Но те също са против действието на кариерата.  Дълбоко съм убеден, че среща с Нейно Превъзходителство ще има“.    На въпроса на Епицентър.бг как един дипломат би могъл да повлияе върху дейността на частна фирма, инж. Георгиев отвърна: „Един посланик няма власт, но би трябвало да дойде на място, да се запознае с обстановката и няма как да не посъветва швейцарската фирма за действията й от тук нататък.   Нашето искане е да се спре дейността на кариерата. Повече да не се отдава на концесия. След нашата намеса Министерството на околната среда е разпоредило при искането  за още 50 декара да има доклад по оценка на въздействието върху околната среда. Странно е, че при положение че концесионната площ е много по-голяма, по-рано не са разпоредили подобно нещо.   Ние сме написали доклад и до ДАНС. Защо до ДАНС? Понеже се засушават водоизточниците на село Марково, а знаете, че водата е от национално значение. Възхитени сме от нагласата на хората в района и ако навсякъде в България реагират така адекватно както в тези села, мисля, че много неща у нас ще се развиват по друг начин при опазването на околната среда“.   Членът на инициативния комитет от Белащица Юлия Бачева добави: „Ние все пропускаме нещо много важно. От другата страна на кариерата има манастир на 1000 години. „Свети Георги“ е вторият по големина и значение манастир на територията на пловдивска област след  Бачковския.  Стените му са започнали да се пропукват. Вероятно от взривните работи и трусовете.   В Белащица имаме защитена зона - Чинарова гора. Вписана е с решение на министър Нона Караджова в регистрите на Министерството на околната среда. Това са уникални чинари. Там е най-дебелото дърво на България – 12 метра! Вековен чинар! Ако този каменен прах с частици от 0,2 до 0,8 мм продължава да се стеле върху дърветата от трите кариери (с обща площ над 50 хектара), те ще загинат!   Там е вододайна зона още от римско време. Вода, която слиза в Пловдив по акведукта.   Продължаваме с протестите, защото нямаме нищо конкретно на масата. РИОСВ наложи глоба на единия от концесионерите за чистотата на въздуха и казусът спря! Но ние няма да спрем, защото става дума за здравето на децата ни и бъдещето на нашите домове!“, завърши Юлия Бачева.  ", "date": "2018.11.28", "title": " Шест села внесоха обръщение към швейцарския посланик, заради екокатастрофа"}
{"url": "http://epicenter.bg/article/Sebihan-Mehmed--kmetitsata-na-Krumovgrad--Tarsim-lekari-sreshtu-3000-leva-zaplata-/169264/11/0", "text": "  -   - Да, на територията на Северна България има още една дама кмет на ДПС - във Венец. Но за да бъда коректна, трябва да ви кажа, че ми беше доста трудно, когато за първи път се кандидатирах за кмет -    - Тук народпсихологията казва, че жената трябва да е на задна позиция. Съжалявам, че ще го кажа, но дори и домакинските неща са от женски род: печка, маса, мивка, вилица и т.н. В този край по-възрастното население е свикнало да вижда жената като добър съветник, не като ръководител и водач.  -    - Опитът, който имах в общинска администрация – преди да стана кмет бях 12 години секретар на община - 12 години ме наричаха „майката” на общината, защото тогавашният кмет беше мъжът. Опознавайки хората в общината и кметовете, с които работих като секретар, те ми дадоха глътката въздух да кажа: „Да, тръгвам” и, разбира се, подкрепата на партията, защото без ДПС няма как да се случат нещата.    - По няколко причини. Основната беше, че се чувствах добре тук, на това работно място. Тогава казах на почетния председател на нашата партия, ще го кажа и на вас – идвах с удоволствие на работа и с удоволствие се прибирах у дома. Това са основните нишки в живота, които те карат да се чувстваш удовлетворен от свършеното. Не, че в парламента нямаше да свикна... но няма да забравя първия проект, който започнах да реализирам тогава по селската програма - беше изграждането на парка в града.  И си казах, че искам да направя този парк, искам да видя моите внучки, другите внучки в този парк. И така с много усилия подехме проект след проект. Сега градът е наполовина разкопан, ще се копае още, но съм доволна, защото свършихме много неща, които не са правени с години. Виждате, ремонтираме перпендикулярни улици, които се вклиняват в „Княз Борис” – главната републиканска пътна мрежа, а това означава, че до март-април догодина целият град ще бъде разкопан. Ще сменим водопровода, тротоарите – една трета от града ще бъде изцяло подновена.    - В последните два мандата докарахме много инвестиции и то под условия като гаранция за здравето на хората, гаранция за запазване на околната среда и гаранция за запазване на поминъка на населението. В момента сме на финална права в преговорите с „Дънди прешъс” за осигуряване на средства за подкрепа на малък и среден бизнес.    - Ще създадем НПО, в което ще участват представители на фирмата, на банка и на общината, което ще приема предложения от всички граждани на Крумовград за инвестиция, устойчива във времето, която те биха искали да реализират на територията на общината. Проектът предвижда предприемачът да осигури 50% лични средства за даден проект, останалите ще се поемат от фирмата и от банката, като 25% ще бъдат гратисни, няма да се връщат, а останалите ще бъдат отпуснати с определена лихва по договор на банката с „Дънди прешъс”. Това е нашата идея.   - Да, вече имаме проекти. Искаме да изградим модерна кланица на територията на общината, имаме огромно желание и за консервна фабрика, искаме да помогнем на един производител в района на Поточница, който е взел да стопанисва над 1000 декара земя, но иска да я направи напоително поле. Това не е лесна работа. Ще му помогнем административно и финансово. Лошото обаче е, че хората искат почти всичко наготово, а ние нямаме тази възможност. В процес сме на изработка на общ устройствен план, чийто промени в рамките на няколко години изискват финанси, които трябва да осигурим.  Всичко това е в желанието ни да задържим младите. Освен \"Дънди\", през 2017 г. се появи още един инвеститор - \"Теклас\", чиято основна база е в Кърджали. Те закупиха терен в община Крумовград от 28 декара. Пускаха цех със 150 работници - глобяват  материали, които ще се отливат в Кърджали за определени марки коли.  -   - Спечелихме два проекта по линията България - Гърция и работим по тези дейности – единият е изграждане на медицински център с най-малко четирима лекари (за двама бюджетът за заплати ще бъде осигурен от „Дънди прешъс”, а ние с решение на Общински съвет ще се погрижим за средствата за другите двама). Заплата, с която стартират лекарите в този център, е 3 000 лева.   - Да, даваме път на младите, но призоваваме и възрастни лекари, които искат да имат високи доходи преди пенсия, да се отзоват на нашата поканаа. Пак по този проект закупуваме и линейка, която ще обикаля региона и в която ще се извършват анализи на заболеваемостта на населението на общината. Това осъществяваме с партньорството на РЗИ Хасково. И щом анализите са готови, с тази линейка лекар ще се грижи за здраветоо на възрастното население. Ние и сега извършваме безплатни профилактични прегледи, привличаме лекари за наблюдение. Това е идеята - да можем да обслужим застаряващия контингент население на общината, а пък хората в града ще си ходят в центъра. Имаме и доста частни лекари на специализирана практика, които наемат помещения в бившата болница и провеждат консултации периодично. Това също е помощ за нашето население. Отделно подпомагаме и многопрофилната болница за активно лечение, за която от нашия бюджет с решение на общинския съвет сме дали тази година над 100 000 лева. „Дънди прешъс” също подпомагат с такова финансиране болницата и в момента се извършва саниране на сградата.    - С много труд. Коренът на думата „трудно” е „труд” - трябва много работа с хората, те искат да виждат в местната власт отдушник на всички проблеми. Дори да обясниш, че дадено нещо не е в правомощията на кмета, човекът казва, че иска ние да му помогнем. И трябваа да реагираме. Много сме доволни от програмата „Топъл обяд”. Доставяме храна всеки ден на над 500 души на територията на общината. Казвам го, защото в последния мандат излязох с апел към хората, че ще разширя домашния социален патронаж - това са дейности, които правим само от нашия местен бюджет. Създадохме домашен патронаж в районите Аврен и Черничево, където населението е застаряващо, и когато дойде програмата „Топъл обяд” вече имахме базата. С този патронаж търсим за някои райони и медицинска сестра, която заедно с храната да полага грижа и за здравето на възрастните хора. Същото се прави и в домашния патронаж – сестрата мери кръвното, насочва човека към лекар и т.н. Това е малката радост, която можем да дадем на хората.    - Думата „огорчение” може би не е точна. По-скоро е болка, болка от неразбраното добро, което е направено. В едно село Х, примерно, правим така, че да има нормални условия на живот - това са пътят, водата, училището, градината и въпреки всичко не получаваме благодарността на 100% от хората. Говоря за благодарност в истинския смисъл на думата. Те приемат тази инвестиция като задължение, а не като нещо изстрадано. Защото, за да може да заделиш навсякъде по-мъничко, трябва да обмислиш бюджета много добре - не го мислиш само като строителство, а като нужда на хората, като препитание и това е приоритет в мисленето, когато каниш инвеститор да дойде и да каже, че ще инвестира в Крумовград. Въпреки това аз съм доволна от свършеното. Преди няколко дни имах среща с вицепрезидента на „Дънди прешъс Металс”, г-н Рик Хаус, заедно с г-н Илия Гърков и когато чуеш, че към момента 186 човека са наети от община Крумовград за работа във фирмата и само 12-15 са специалистите наети отвън, това носи удовлетворение от постигнатото.  -   - Нямам противници, имам опоненти. Нормално е. Много често казвам, че ако и аз съм на тяхно място, и аз ще правя същото. Просто сме от различни страни на властта. Има едно правило –  власт се взема и дава с борба. Казвала съм го и на опонента си от ГЕРБ, г-н Тюрдиев, когато стана зам.-областен: „Идват избори - вадим шпагите, минават изборите - ние ги прибираме”, защото сме длъжни да обслужваме всички, не само гласувалите за него или за мен. Доволна съм, че мотото на първия ми мандат беше „Кметът на всички”. Изборите са си избори до момента, в който се борим на идеи, на възможности, на отговорности, на искания, на обещания или каквото и да е, но в момента, в който седне на този пост, г-жа Мехмед е кметът на всички. Не деля хората нито на партийно, нито на етническо, нито на друго вероизповедание.    - Винаги ще има хора с амбиции, които ще яхнат някого и ще се присламчват. Недоволство има, нормално е. Има условия и възможности човек да се сърди за много, което е сбор от всички неслучили се неща. Често казвам на противниците си: „Накажете мен, но не наказвайте другите!. Заради бълхата, да не горим юргана!\". Откровена съм с хората. Винаги трябва да има надежда. По време на предизборната кампания, симпатизант на друга партия ме попита: \"Г-жо кмет, с този ли сте, с онзи ли сте, против тези ли сте?” Разказах му за моите деца, имам две - момче и момиче, и не ги деля. Дъщеря ми се омъжи и живее в Турция, синът ми е в България. Как мислите, с кого съм? Няма нужда да ме питате дали съм \"за\" или против някого. Тази дилема не трябва да я има. България е малка - на кого ще се противопоставим, срещу кого ще тръгнем? Това не трябва да бъде разделителната линия. Разделителната линия трябва да бъдат идеите и действията на всеки от нас в полза на хората. В действията си аз съм винаги отговорна. Тази отговорност е нещото, с което продължаваме да печелим доверието на хората. Така го чувствам, така си нареждам пъзела - не дадеш ли на младите като бъдеще, не дадеш ли на хората като настояще и не върнеш ли борча си към възрастните, давали за тази община, няма за какво да излизаш пред хората. Това е мотото ми!", "date": "2018.11.28", "title": "Себихан Мехмед, кметицата на Крумовград: Търсим лекари срещу 3000 лева заплата "}
{"url": "http://epicenter.bg/article/Na-30-noemvri-izliza--Edin-den-na-Ivan-Denisovich----parvata-kniga-na-Aleksandar-Solzhenitsin/169381/6/0", "text": "На 30 ноември четем „Един ден на Иван Денисович“ – първата книга на световноизвестния руски творец, дисидент и носител на Нобелова награда за литература Александър Солженицин. Изданието се посвещава на 100-годишнината от рождението на писателя. (превод: Венцел Райчев, 160 стр., цена: 18 лв.) е дълбоко въздействащ литературен документ, новаторска творба, повлияла върху мисленето както в Русия, така и отвъд нейните граници, и без съмнение една от най-значимите книги на XX век. Публикувана през ноември 1962 г. в списание „Новый мир“, повестта на никому неизвестния дотогава Александър Солженицин разказва само ден от живота на руски мужик, въдворен в един от лагерите на ГУЛАГ.   Шокиращата публикация произвежда „ефекта на експлодираща бомба“ – за първи път се разкрива истината за репресиите в сталинските трудови лагери; в един ден е запечатан ужасяващият порядък на живота в съветска Русия. Новината се разпространява по целия свят и повестта се превръща в международна сензация.    (1918–2008) е световноизвестен руски писател и есеист, дисидент, обявил се открито срещу тоталитарната система в СССР; носител на Нобеловата награда за литература (1970). В края на Втората световна война е арестуван и изпратен в трудов лагер от системата ГУЛАГ. В периода на десталинизацията е реабилитиран и издава първата си книга – „Един ден на Иван Денисович“ (1963). Скоро след това произведенията му са забранени, разпространяват се чрез „самиздат“ и се издават в чужбина. През 1974 г. е принуден да напусне родината си и се установява в САЩ. Сред творбите, донесли му международна слава, са и „В първия кръг“, „Раково отделение“, „Архипелаг ГУЛАГ“. След краха на комунистическия режим отново се завръща в Русия.     ***   В пет часа сутринта, както винаги, удариха за ставане – с чук по релсата край щабната барака. Прекъслечният звън едва проникна през покрития с два пръста лед прозорец и скоро затихна: беше студено и на надзирателя не му се мръзнеше. Звънът утихна, а навън си беше същата тъмница като през нощта, когато Шухов ходи до парашата, и в прозореца пак жълто проблясваха трите прожектора: двата от кулите и единият вътре в лагера. Нещо не идеха да отключат бараката, не се чуваше и дневалните да нанизват на пръта парашата за изнасяне. Шухов никога не се успиваше, ставаше точно по релсата – до развода имаше, кажи го, час и половина време, свое си, без режим, и който познава лагерния живот, винаги може да изкяри нещо: било да подплати някому ръкавиците с парче стар хастар, било да подаде на някой тежкар от бригадата сухите валенки право на нара, та да не пристъпя бос край купа да ги пробира, или ще ръгне по складчетата – все ще се пласира някъде – на тоя ще подмете, на оня ще принесе нещо; или до столовата ще иде да събира накуп паниците и да ги носи в кухнята – не може да не откачи нещо за хапване. Само че там мераклии колкото щеш, я се вредиш, я не, и най-важното, няма да устискаш, ще заоблизваш паниците. А на Шухов здраво му се бяха набили в главата думите на първия му бригадир Кузьомин – стар лагерен вълк беше, през деветстотин четиресет и трета караше вече дванайсетата си година и веднъж край огъня сред голото сечище събра току-що дошлото от фронта попълнение и рече: – Тук, момчета, законите не важат – тайга! Но и тук хора живеят. Да ви кажа ли кой хвърля топа в лагера: който облизва паници, който се надява на доктора, който ходи да порти на ченгетата. Е, за ченгетата не беше съвсем прав. Такивата оцеляват. Макар че оцеляване ли е туй за сметка на чуждата кръвчица. Шухов винаги ставаше с релсата, а днес не стана. Още от снощи като да го тресеше, като да го понаболяваше. Цяла нощ зъзна и насън ли, наяве ли, нещо го кършеше, хем му зле, хем уж го поотпусне и пак зле. Хич не му се щеше да съмва. Но утрото си дойде по реда Пък и как ли няма да зъзнеш тук – на прозореца два пръста лед, а по стените и по тавана, от край до край, по цялата барака – барака като хамбар! – бяла паяжина. Скреж. Шухов не ставаше. Лежеше си на горния двоен нар, завит презглава с одеялото, а краката си беше напъхал в специално подвития ръкав на ватенката. Не виждаше, но по шума разбираше всичко, каквото ставаше в бараката, и особено в частта на тяхната бригада. Ей го, пристъпяйки тежко по пътеката между наровете, дневалните понесоха една от столитровите параши. Уж минава за инвалидна, за лека работа, ама върви изнасяй, без да ги разплискваш! Ей го в 75-а бригада тръснаха на пода куп валенки от сушилнята. Ето – и в нашата (днес беше и наш ред да сушим валенките). Бригадирът и помощник-бригадирът вече се обуват – мълчат, но нарът скърца. Сега помощникът ще отиде за хляба, а бригадирът – в щабната барака, в планово-производствената част, ППЧ-то. Ама не току-тъй, за наряда, както всеки ден си ходи там. Шухов знае – днес им се решава животецът: щото искат да чупят тяхната 104-та бригада от строежа на работилниците и да ги лашнат на новия обект, „Социално-битовия комплекс“. А тоя „комплекс“ е едно голо поле сред снежните ридове, дето тепърва има да се копаят дупки, да се набиват колове, че и бодлива тел да опънат – сами да се ограждат, да не би някой да избяга. Чак тогаз ще почнат да строят. Това е най-малкото за месец работа, ще изпукат от студ – кьорава керемида няма. Нито огън ще палнеш – с какво? Бачкане до посиняване – туй му е майката. Бригадирът е угрижен, ще ходи да уреди нещо, вместо своята някоя друга бригада, по-затрита, да хързулне. Ама с празни ръце нищо не става. Половин кило сланина на старшия нарядчик ще пробута. Та може и кило. За проба пари не искат, да вземе пък да опита да кръшне към лазарета, току-виж откачи един ден от работа? Истина си е – хич го няма. А и кой ли от надзирателите е дежурен днес? Дежурен е – сети се – Иван Вършината, черноокият, кльощав и дългунест сержант. На пръв поглед – страха ти взема, а като го опознаха – от всички дежурни най-свестният: нито в карцера праща, нито при началника на режима води. Тъй че може да се поизлежи чак докато девета бригада тръгне за столовата. Двойният нар заскърца, разлюля се. Ставаха едновременно двама: горе – съседът на Шухов, баптистът Альошка, а долу – Буйновски, някогашен капитан втори ранг. След като изнесоха двете параши, старчоците дневални се скараха кой да ходи за вряла вода. Караха се свадливо, като жени. Електроженистът от 20-а бригада кресна: – Ей, мърши – и запокити по тях валенката. – За нула време ще ви помиря. Валенката се фрасна в дирека. Млъкнаха. В съседната бригада помощник-бригадирът тихо ръмжеше: – Васил Федорич! Тия от кухнята са го прекалили, гадовете: бяха четири по деветстотин, смъкнали са ги на три. От кого да режем? Тихо го каза, ама къде ти, цялата тая бригада го чу и спотаи дъх: кому ли ще отрежат довечера пая? А Шухов не мърда, лежи си върху дюшечето от спитените дървени трици. Едното поне да беше надделяло: треската да го затресе, както трябва, или да му поолекне. Пък то – наникъде Докато баптистът си шепнеше молитвите, отвън се върна Буйновски и съобщи, без да се обръща към никого, но някак злорадо: – Ха сега да ви видя, червенофлотци! Трийсет градуса не ни мърдат! И Шухов се реши – давай към лазарета. Но тъкмо в тоя момент нечия властна ръка свлече от него памуклийката и одеялото. Шухов отметна ватенката от лицето си, надигна се. Под него наравно с горния нар стоеше мършавият Татарин. Значи, не дежури на реда си и тихо се е промъкнал. – Щ – осемстотин петдесет и четири! – прочете Татарина по бялата кръпка на гърба на черната ватенка. – Три денонощия карцер с извеждане! И още щом се разнесе особеният му гъгнив глас, из цялата полутъмна барака, където туктам мъждукаше по някоя лампа и на петдесетте четворни дървеничави нара спяха двеста души, всичко живо изведнъж се размърда, а още нестаналите припряно се застягаха. – За какво, гражданино началник? – колкото се може по-жално запита Шухов, макар да не се беше уплашил кой знае колко. Защото с извеждане на работа – то си е половин карцер, и топлата чорбица ще си получиш, и за мислене време не остава. Истинският карцер – той вече е без извеждане. – Излежаваш се, а? Марш към комендантството – обясни лениво Татарина, защото и на него, и на Шухов, и на всички им беше ясна причината за карцера. Кьосавото сбръчкано лице на Татарина нищо не изразяваше. Той се обърна, дирейки втора жертва, но вече всички, кой в полумрака, кой под лампата, и на първия етаж по наровете, и на втория, мушеха крака в черните ватени панталони с номера на лявото коляно или вече облечени се пристягаха и бързаха към вратата – да излязат преди Татарина на двора. Да бяха одрусали Шухов с карцер за нещо друго, дето да беше заслужил – нямаше толкова да го е яд. И за яд си беше – винаги между първите ставаше. Но да се оправи с Татарина, беше невъзможно, знаеше си го. И продължавайки да се оправдава просто защото така си му е редът, Шухов, както си беше, с ватените панталони, несвалени за през нощта (малко над лявото коляно също беше зашита овехтяла мръсна кръпка и върху нея написан с черна, вече избеляла боя номер Щ-854), навлече памуклийката (на нея тия номера бяха два – на гърдите един и един на гърба), избра си валенки от купчината на пода, сложи си шапката (със същата кръпка и номер отпред) и излезе подир Татарина.", "date": "2018.11.28", "title": "На 30 ноември излиза „Един ден на Иван Денисович“ - първата книга на Александър Солженицин"}
{"url": "http://epicenter.bg/article/Grisho--Bashta-mi-e-chovekat--koyto-prav-mi-dade-raketata-i-mi-pokaza-kak-da-igraya/169375/8/18", "text": "Григор Димитров продължава подготовката си за новия сезон, който стартира с турнира в Бризбейн (Австралия).   Световният номер 19 премина от тренировките във фитнеса към заниманията на корта и побърза да се похвали, че отново е рамо до рамо с човека, който пръв му е дал ракетата - баща му Димитър Господинов. Таткото на Гришо му е на гости в Монако и следи изкъсо какво прави момчето му.   \"Рамо до рамо с човека, който пръв ми даде ракетата и ми показа как да играя\", написа прочувствените думи Григор в профила си в \"Инстаграм\", публикувайки няколко снимки. Кондиционният треньор на Димитров - Себастиен Дюрант, също се вижда на фотосите.   Новият сезон започва за българина на 30 декември на турнира в Бризбейн. Съперници на Григор там ще бъдат Рафаел Надал, Анди Мъри, Кей Нишикори, Жо-Вилфред Цонга и други.    Източник: Блиц  ", "date": "2018.11.28", "title": "Гришо: Баща ми е човекът, който пръв ми даде ракетата и ми показа как да играя! Той е моят герой!"}
{"url": "http://epicenter.bg/article/Vnukat-na-Simeon-II-beshe-kavaler-na-grafinya-na-debyutantski-bal/169344/10/99", "text": "Синът на Кубрат Сакскобургготски и Карла Ройо-Виланова - Мирко, бе кавалер на графиня Габриел дьо Пурталес на един от най-престижните дебютантски балове в света. \r\n \r\n 25-ото издание на бала бе само за испански аристократи. Мирко се появи на събитието не като дебютант, а като кавалер, съобщава Hola!   23-годишният принц позира за снимки с красивата графиня Габриел дьо Пурталес на официалното събитие. Тя дебютира с тоалет от колекцията висша мода на Christian Dior. Габриел е аристократична фамилия с френски произход, която емигрира в Швейцария през 1715 г.   Представителите на семейството са се развивали в различни области като банковия сектор, търговията с коприна, литературата, винарството и дипломацията.   21-годишната графиня е учила Бизнес администрация в Париж и Дъблин, откъдето има две магистърски степени. Живяла е в Люксембург, Дъблин, Ню Йорк и Хонг Конг.   Мирко е най-големият син на Кубрат, който е хирург. 23-годишният принц също се е насочил към медицината, като вече е започнал първата практика в областта на кардиохирургията. Мирко има двама братя - Лукас и Тирсо. Лукас също учи медицина. Мирко е почитател на колоезденето, водните спортове, ските и лова. Той се занимава и с благотворителна и доброволческа дейност.   Източник: Дир.бг", "date": "2018.11.28", "title": "Внукът на Симеон II беше кавалер на графиня на дебютантски бал в Испания"}
{"url": "http://epicenter.bg/article/Desislava-Radeva/169342/10/84", "text": "По покана на държавния глава на България президентът на Полша Анджей Дуда е на официално посещение в България, придружаван от съпругата си Агата Корнхаузер-Дуда.   Вчера първите дами на България и Полша се отдадоха на самостоятелна женска програма, докато течаха разговорите на четири очи между двамата президенти. Двете посетиха Университетска акушеро-гинекологична болница “Майчин дом” в София. В рамките на посещението беше представена и разработената в Полша система „Брастер” за ранна диагностика на онкологични заболявания, която вече се използва и в България. Страната ни е първата европейска държава, в която се внедрява тази система след Полша.   След това Десислава Радева и Агата Корнхаузер-Дуда разгледаха и Етнографския институт с музей при БАН в столицата.    За церемонията по посрещането на държавния глава на Полша и съпругата му, както и за последвалата самостоятелна програма,   Връхната дреха бе на черно-бели квадрати, а материята й бе актуалната за зимния сезон - естествена вълна. Първата дама я бе съчетала с аленочервен шал - основавайки се на вечната комбинация от червено и черно, но внасяйки и един доста смел щрих, заради избора на пепита.    Президентшата носеше и елегантна рокля с дължина до коляното, също решена в черен нюанс. Дрехата следваше напълно протоколните норми. Изчистената кройка по тялото, прозрачните дълги ръкави и пресичащите се ленти по дължината на кръста внасяха доза изящност в осанката на Радева.     Агата Корнхаузер-Дуда носеше женствен костюм от две части - сако и пола, решен отново в пепит. Полякинята си бе позволила да експериментира с традиционната комбинация в плата и бе избрала ромбовидни карета в три цвята - розово, бяло и синьо. Гостенката носеше и изчистено палто в бежаво, съчетан с чистобял шал около врата.   Никой не може да оспори факта, че това е една от най-стилните украски, намирайки се в най-различни интерпретации в колекциите на известните дизайнери, като най-широко разпространен е през есенно-зимния сезон.   Интересно е, че тази тенденция се прероди и затвърди през цялата 2018/2019 г., наблягайки на семплите, черни и бели цветове в основа на дрехата. В други по-смели интерпретации акцентът е поставян върху иновативни графични елементи, в ярки тонове, като зелено, синьо, оранжево и жълто.   В качеството си на посланици на страните си, Г-жа Радева и г-жа Дуда попадат под светлините на прожекторите с всяка своя публична изява. А визията им се следи зорко от модни експерти от цял свят. Ето защо и двете са избрали облекла в актуалния за сезона пепитен плат. Популярната тенденция е изключително подходяща за сезона, носи елегантност и финес, подчертавайки осанката на високопоставени дами като тях.     ", "date": "2018.11.28", "title": "Първите дами на България и Полша заложиха на хитовия за зимния сезон пепит (Снимки)"}
{"url": "http://epicenter.bg/article/Svetat-se-prismya-na-Melaniya--zaradi-cherveni-kozheni-rakavitsi--Snimki-/169359/10/84", "text": "Мелания Тръмп винаги е била обект на възхищение, доста по-рядко на присмех. Но когато си толкова известна публична личност, е невъзможно да не се „издъниш“ някъде, при положение, че безмилостните погледи от цял свят са вечно насочени към теб. И дори най-малкият детайл може да бъде използван, за да те осмее. Колкото и стилно да изглеждаш.   Ето че и ние попаднахме на снимките, които ни показват как самата г-жа Тръмп украсява коледните дръвчета в Белия дом. Представяте ли си – със собствените си ръце. Както е известно, в САЩ празничните украси се слагат много по-рано и тази година президентското семейство не направи изключение. Вече е краят на ноември и коледните елхи в резиденцията на Доналд и Мелания светят.   Преди няколко дни красивата първа дама сподели свои снимки как слага последните елементи от бляскавите аксесоари в Инстаграм. Както обикновено, тя изглежда безупречно – грим, прическа, елегантно облекло и много финес. Един детайл обаче накара хиляди потребители в социалните мрежи да ѝ се присмеят, защото забелязаха, че тя не украсява елхата с голи ръце, а с червени кожени ръкавици. Този аксесоар предизвика вълна от недоумение, въпреки че съвсем отиваше на случая, защото именно червеното е цветът на Коледа.   На снимките, на които Мелания е отдалечена от дръвчетата, тя е свалила ръкавиците, заради което някои решиха, че може би първата дама на САЩ има специфична алергия към елхите. Други пък предположиха, че вероятно слагането на червени ръкавици за украсяването на коледното дърво е една от странните американски традиции.  Източник: woman.bg", "date": "2018.11.28", "title": "Светът се присмя на Мелания... заради червени кожени ръкавици"}
{"url": "http://epicenter.bg/article/Dilyana-Popova-zazhivya-na-selo/169371/10/100", "text": "Диляна Попова заживя на спокойствие на село със сина си Борил. Красивата актрисата се сдоби с къща в малко населено място край София.  Попова от дълго време има идея да забегне от шума в столицата. Благодарение на многобройните проекти, по които работи, тя заделя средства и взима луксозна къщурка, която е обзаведена точно по вкуса й. Въпреки че вече почти не използва апартамента си в София, Диляна решава да не го продава. Актрисата и моделка понякога се връща в стария си дом, за да го нагледа как е.  На Диляна не й пречи, че всеки ден трябва да пътува, за да закара сина си Борил на детска градина. Според нея именно на село той ще се чувства по-добре и няма да е затворен между четири стени, пише е. \"България Днес\".  Таткото на сина на Диляна - Асен Блатечки, често ходи на гости на двамата. Близки до Попова разкриват, че любовта между актьора и моделката отново е пламнала. Те затоплят отношенията си по време на рождения ден на малкия, който бе през септември. Асен често е забелязват в селцето, където Диляна сега живее. Най-радостен от този факт е малкият Борил. Хлапето в миналото постоянно разпитва майка си къде е татко и защо не се прибира при тях вечер.", "date": "2018.11.28", "title": "Диляна Попова заживя на село"}
{"url": "http://epicenter.bg/article/Robart-de-Niro-za-razvoda--Vlizam-v-period-na-promyana--koyto-e-truden--no-konstruktiven/169378/10/100", "text": "Робърт де Ниро потвърди раздялата със съпругата си Грейс Хайтауър след 21 години брак. \r\n \r\n Преди седмица стана ясно, че 75-годишният актьор и 63-годишната му съпруга вече не живеят заедно.   В позиция, разпространена вчера, той казва:    Робърт и Грейс имат 20-годишен син и 6-годишна дъщеря. Миналата седмица той се появи на събитие в MoMa без половинката си. Де Ниро и Хайтауър бяха заедно последно на 72-рите годишни награди \"Тони\".   Това не е първата раздяла на двойката, която се ожени през 1997 г. Робърт и Грейс подновиха брачните си клетви през 2004 г. пред гости и приятели, сред които Мартин Скорсезе, Мерил Стрийп и Бен Стилър.   Източник: Дир.бг", "date": "2018.11.28", "title": "Робърт де Ниро за развода: Влизам в период на промяна, който е труден, но конструктивен"}
{"url": "http://epicenter.bg/article/Silvi-Vartan-izdava-album-v-pamet-na-Dzhoni-Holidey/169416/10/99", "text": "Силви Вартан издава албум в памет на покойния си съпруг Джони Холидей. Той носи името \"Avec toi\" (\"С теб\") и ще бъде пуснат в продажба на 30 ноември. В него френската певица с български произход изпълнява емблематични песни на Холидей.   На 5 декември - денят, в който се навършва една година от смъртта на певеца, Вартан ще изнесе концерт в град Сен Кантен. Концертът е в рамките на турнето й, започнало през пролетта. На сцената първата съпруга на Джони Холидей ще изпълни песента \"J'ai un probleme\" в дует с певеца, който ще се появи на екрана зад нея. На 9 декември в църквата \"Мадлен\" в Париж ще бъде отслужена меса за първата годишнина от смъртта на Джони Холидей. Месата ще се предава пряко по YouTube. На 9 декември 2017 г. стотици хиляди почитатели на Джони Холидей се събраха пред парижкия храм, за да изпратят певеца. Сред тях беше и президентът Макрон.   Източник: Нова.тв", "date": "2018.11.28", "title": "Силви Вартан издава албум в памет на Джони Холидей"}
{"url": "http://epicenter.bg/article/Vasil-Petrov-suingira-Koleda/169443/10/0", "text": "Джаз легендата Васил Петров ще представи нова концертна програма за Рождество Христово в няколко градове.   Концертите с Коледна празнична програма започват с Биг Бенд състави и прерастват в симфонични оркестри.  На 13 Декември Васил Петров ще изпълни първия си Коледен концерт с Биг Бенд Велико Търново с диригент Владимир Бошнаков от 19:00ч., в МДТ „Константин Кисимов“ във Велико Търново, и на 15 Декември е в зала България, София с Биг Бенда на Българското Национално Радио с диригент Антони Дончев от 19:30ч.   Следват поредицата концерти с новата му концертна програма „Сиунгируща Коледа“ за симфоничен оркестър в Стара Загора, Смолян, Хасково и Враца. Заедно със симфоничният оркестър и хор на Държавна опера-Стара Загора с диригент Владимир Бошнаков, Васил Петров  ще изпълни едни от най-красивите Коледни класики и ще пресъздаде топлината и споделеността, с които свързваме Рождество Христово. На сцената към тях ще се присъединят и Йордан Тоновски (пиано), Кристиян Желе в(ударни), Христо Минчев (контрабас) и джаз певицата Весела Морова.   Проектът „Сиунгираща Коледа„ с Васил Петров ще бъде представен в Стара Загора на 18 и 19 Декември,от 19:00ч. на сцената на Старозагорската опера, на 20 Декември в Смолян от 18:00ч. в Родопския драматичен театър, на 21 Декември в Хасково от 18:00ч. в читалище „Заря“ , и съвместно със Симфониета –Враца на  27 Декември във Враца от 19:00ч. в Градската концертна зала.     Всяка една от Коледните песни в програмата са подплатени от различната интерпретация на Васил Петров с неочаквани музикални нюанси. Забавните Коледни мелодии са развити в суинг и джаз аранжимент, докосващи балади и красиви валсове. В програмата са включени популярните хитове „Rudolf the Red nosed Reindeer”, “ White Christmas” , “Let it snow”, “ Santa Clause is coming to town”, “Blue Christmas”, “Jingle Bells”, Have yourself a Merry Little Christmas” , “Ave Maria” , Winter Wonderland” , “The Christmas songs” и авторски Коледни песни на Васил Петров. Билетите са вече в подажба!", "date": "2018.11.28", "title": "Васил Петров суингира Коледа"}
{"url": "http://epicenter.bg/article/-Levski--trenira-s-shestima-vratari/169405/8/0", "text": "\r\n Вратарската криза в „Левски“ вдигна сериозно бройката на играчите, които да се борят за титулярно място в състава. \r\n   \r\n „Сините“ тренират с цели шест футболиста на позицията, като треньорският щаб вече може да избира между Мартин Полачек, Божидар Митрев, Николай Кръстев, Петър Иванов, Димитър Шейтанов и новото попълнение Николай Михайлов. Все още не е ясно дали Славиша Стоянович ще заложи на един вратар до края на полусезона или отново ще избира кой да застане под рамката непосредствено преди мач. \r\n   \r\n Последното ново попълнение на тима Николай Михайлов пък все още трупа практика, за да е напълно готов за включването си на терена. „Това, което виждам, е, че има един сплотен колектив. Важното е да вземем трите точки през уикенда, да вървим мач за мач и да не губим точки срещу непретенциозни съперници. Програмата е в полза на „Левски“ и не трябва да изоставаме“, сподели Михайлов след заниманието. \r\n   \r\n В същото време мажоритарният собственик на „Левски“ Спас Русев опроверга информациите, че е поканил Станимир Стоилов за заместник на Славиша Стоянович. \r\n   \r\n „Това е поредната фалшива новина, която цели смут в отбора и неговото ръководство. Бъдещето на Стоянович не подлежи на дискусия. Той е треньор на „Левски“ и ще продължи да бъде такъв“, категоричен бе Русев. \r\n   \r\n \r\n", "date": "2018.11.28", "title": "„Левски“ тренира с шестима вратари"}
{"url": "http://epicenter.bg/article/Petar-Stoychev/169414/8/0", "text": "Петър Стойчев заяви, че е изпълнил една своя мечта с победата през изминалия уикенд в първото по рода си състезание по плуване в ледените води на Антарктида, предаде БГНЕС.   Българинът финишира с близо минута преднина сред конкуренцията на 15 плувци от девет държави. Състезанието се проведе в близост до остров Трините в залива Микелсон Харбър.   \"Вече сме в Аржентина, приключи 12-дневното ни пътуване до седмия континент. Най-вече съм радостен, че успях да спечеля първото организирано състезание по плуване в ледените води на Антарктида и да постигна мечтата, която преследвах - да съм първият победител на студения континент\", отбеляза Стойчев. Той разкри и кои са били най-големите предизвикателства, с които се сблъсква на Антарктида. \"Студената вода от минус 1.2 градуса, силният вятър, температура на въздуха от минус 3 градуса, но се концентрирах и намерих сили. Именно затова си позволих да финиширам бътерфлай.\" Той благодари на всички, които го подкрепяха по време на това приключение, като изтъкна, че това му е носило допълнителна увереност и сили. През следващите дни Стойчев ще има няколко срещи със Световната федерация по ледено плуване, на които ще се уточни календарът за следващата година. Очаква се другата седмица носителят на рекордните 11 световни купи в плувния маратон да пристигне у нас.    Източник: Нова.тв", "date": "2018.11.28", "title": "Петър Стойчев: Постигнах мечтата да съм първият победител на студения континент!"}
{"url": "http://epicenter.bg/article/Tramp--Mozhe-i-da-nyamam-sreshta-s-Putin/169328/7/0", "text": "Президентът на САЩ Доналд Тръмп предупреди, че може да отмени планираната среща с руския си колега Владимир Путин след атаката на Русия над Украйна от почивните дни. Тръмп е заявил пред \"Вашингтон пост\", че чака доклада от съветници по национална сигурност в събота за инцидента, при който руски морски военни кораби нападнаха три украински кораба. „Това ще бъде определящо“, сподели той и допълни „може би няма да проведа срещата. Може би дори няма да имам среща“.   Тръмп смята, че ще получи доклада за събитията в района на Керченския проток, от който зависи съдбата на срещата на Г – 20 във вторник, 27 ноември, в 18:00 часа местно време. Американският президент подчерта, че трябва \"да има доста убедителни доказателства за случилото се\". \"Не ми харесва тази агресия, абсолютно. И между другото, Европа не бива да харесва тази агресия. Германия също не бива да харесва тази агресия\", подчерта той и отново призова Берлин увеличи разходите за отбрана. /ТАСС    ", "date": "2018.11.28", "title": "Тръмп: Може и да нямам среща с Путин"}
{"url": "http://epicenter.bg/article/Kabinetat-obsazhda-proekt-za-prebroyavane-na-naselenieto-prez-2021-g-/169327/2/0", "text": "На седмичното редовно заседание на кабинета ще бъдат отпуснати персонални пенсии. Това предвижда дневният ред на програмата на министрите, предаде репортер на БГНЕС.   В дневния ред е включено още да се отпуснат допълнителни средства по бюджетите на общините за нуждите на предучилищното и училищното образование, както и за реализацията на дейности по програмата „Информационни и комуникационни технологии“. Министрите ще обсъдят и проект за преброяване на населението и жилищния фонд през 2021. Преброяването на населението и жилищния фонд е най-мащабното изчерпателно статистическо изследване и един от основните източници за събиране на данни за броя и характеристиките на населението и жилищния фонд в страната. Законопроектът определя 22 януари 2021 година за референтната дата, към която ще се отнасят събраните по време на преброяването данни. Периодът за подготовка и провеждане на преброяването е съобразен с подготовката и провеждането на два изборни процеса през 2021 година - за народни представители и за президент и вицепрезидент, с оглед на ангажиментите на общинските администрации в изборния и преброителния процес. Преброяването ще се проведе в периода от 22 януари до 15 февруари 2021 година. Последното преброяване на населението на България бе осъществено в началото на 2011 година. Според официалните данни от тогава населението на страната е 7 364 570 души. От тях 3 777 999 (51.3%) са жени и 3 586 571 души (48.7%) са мъже, или на 1 000 мъже се падат 1 053 жени.  ", "date": "2018.11.28", "title": "Кабинетът обсъжда проект за преброяване на населението през 2021 г."}
{"url": "http://epicenter.bg/article/Rumen-Gechev--Byudzhetat-ne-garantira-ikonomichesko-razvitie-na-Balgariya/169329/2/0", "text": "  Това каза депутатът от БСП Румен Гечев в ефира на БТВ. В предаването \"Тази сутрин\" Гечев критикува управляващите, че не са обвързали бюджет 2019 с икономическия растеж. „Тази година те до края на септември не бяха изпълнили бюджета за 2018 г. за капиталови разходи с близо 70%. Тоест те са лишили българската икономика от капиталови средства, които те са заложили в техния бюджет. И сега правят същото през 2019 г., което е абсолютно неприемливо, тъй като за да бъде бюджетната политика обвързана с икономиката, тя трябва да отговаря на изискванията на т. нар. „фискална политика“, тоест да стимулира растежа. Нещо, което не виждаме в този бюджет“, поясни Гечев. „В България бюджетът се приема в последните години по един удивителен начин. Унгария си приеха бюджета в средата на годината. В Унгария, Чехия, Полша, както казваме, хората имат по три месеца обсъждане на бюджета. Тука правителството хвърли бюджета в последния възможен ден, съгласно закона, в последния срок и за 3 – 4 дни претупа в комисиите без никакви обсъждания, без взимането на мнението на професионалисти и на различни организации. И най-страшното е, че освен че се претупва бюджета и се хвърля в последния момент, както всички други закони, качеството на нашето законодателство е трагично в резултат на тези процедури, така и по отношение на среднощните заседания“, каза депутатът от БСП Румен Гечев.       „Шокираща практика е да се предлагат промени в ДОО накрая. Този бюджет не гарантира икономическо развитие на България и прилича на безпилотно летене. В него не се стимулира растежа на икономиката“, подчерта той. Гечев не спести критики и към проекта „Белене“.    Противно на интересите на българския народ губим милиарди. Защо само българската държава да не може да участва в ядрен проект? Всички други си защитават икономическите интереси, за разлика от нас“. „Цената на българския слугинаж на нашите управници е изключително голяма. Проектът „Белене“ е заложен от 80-те години, вече сме 2018 г. Другите страни и народи си откриват други реактори. Г-н Борисов обикаля други страни и реже ленти на други големи обекти в Турция. А нашия обект той веднъж го нарича „прекрасен енергиен обект“, след това го нарича „гьол в Белене“. Сега май ще се окажем в ситуация, в която българският премиер ще изпрати телеграма на новата турска ядрена централа от „гьола в Белене“ или ще поздрави г-жа Меркел за вторите две тръби от Русия към Германия за газопровод, докато беше убит „Южен поток“. Вместо с „Южен поток“ ние да подаваме газ към Турция, ние да взимаме транзитните такси и да имаме стратегическо предимство, слугинажът на българските управници доведе до това, че ние сега ще клечим на тръбата да чакаме газта през Турция“, коментира депутатът темата за големите енергийни проекти и какво ще се случи с „Турски поток“. Според него това, че не сме изпълнили изискванията на Европа, е оправдание на управляващите. Той посочи, че причината е, че Вашингтон си има стратегически интереси през Брюксел и че са „натискали“ българското правителство като най-слабо звено в Източна Европа. Депутатът каза, че Международната атомна агенция е тази, която може да даде лиценз за строителство на АЕЦ „Белене“, а не Еврокомисията.      ", "date": "2018.11.28", "title": "Румен Гечев: Слугинажът на управниците ни доведе дотам, да клечим пред Ердоган да ни пусне газ!"}
{"url": "http://epicenter.bg/article/Silen-interes-na-rumanski--polski-i-germanski-turisti-kam-destinatsiya--Varna-/169363/2/0", "text": "Силен интерес на румънски, полски и германски туристи към дестинация „Варна“, оптимистични данни за ранните записвания за летния сезон- това са изводите на експерти от дирекция „Туризъм“, които представиха Община Варна на четири есенни изложения.   Присъствието на Варна като туристическа дестинация на борсата в Букурещ, Румъния, беше възможност за нови контакти и привличане на повече румънски туристи чрез рекламиране на културно-историческите забележителности и местата за поклоннически туризъм на територията на общината - манастири, църкви, катедрали, обясниха от дирекция „Туризъм“.   По време на изложението интересът на посетителите е бил насочен предимно към търсене на атрактивни оферти за Коледа и Нова година. Отчетен е бил силен интерес и към великденските и майските пакети във Варна, като водещи румънски агенции като Fibula, Parallel 45 и Christian Tour вече предлагат оферти с големи отстъпки. Интерес е бил проявен и към възможностите за индивидуални уикенд пътувания.   По време на международната туристическата борса „Touristik&Caravaning”, която се проведе от 21-ви до 25-ти ноември в Лайпциг, Германия, е отчетен силен интерес към региона от страна на германските туристи. Част от посетителите вече са ангажирали своята ваканция и са търсели допълнителна информация за атракции, забележителности в Варна и областта. Каталозите на всички немски туроператори за 2019 г. са налични ранни оферти за почивки, включително във Варна и курортите.   На най-голямото туристическо изложение в Полша - – TT Warsaw, Община Варна също е представила възможностите за целогодишен туризъм. През сезон 2018г. близо 200 000 полски туристи са избрали за лятна почивка северното Черноморие, като това е ръст от 21% в сравнение с м.г. Полските граждани, посетили щанда на морската столица, са проявили интерес към възможностите за семейни почивки, за поклоннически туризъм, велокъмпинг, рафтинг туризъм, младежки лагери. Междувременно във Варшава продължава съвместната изложба, организирана от Община Варна и посолството на Република България в Полша. Тя бе открита на 1-ви май в парка „Лаженки Крулевские“, представяйки историческото и културното наследство на Варна в 22 постера. В момента изложбата е поставена на оградата на посолството ни във Варшава. Предстои да бъде показана в пет полски града, в които има почетни консулства на Република България - Вроцлав, Гданск, Катовице, Бялисток и Ченстохова.   Интерес към дестинация „Варна“ бе проявен на World Travel Market. Представителите на общината взеха участие в презентация на България, организирана от Министерство на туризма. ", "date": "2018.11.28", "title": "Силен интерес на румънски, полски и германски туристи към дестинация „Варна“"}
{"url": "http://epicenter.bg/article/Filip-Popov--V-tozi-byudzhet-ne-se-predpriemat-nikakvi-merki-po-za-borba-s-demografskata-katastrofa/169364/2/0", "text": "Депутати от БСП атакуваха остро проектобюджета на управляващите. „Основният проблем в България е демографската криза, а на места тя е заела застрашителни размери. В този бюджета не се предприемат никакви мерки за борба с демографската катастрофа“, заяви секретарят на ПГ на „БСП за България“ Филип Попов от парламентарната трибуна.   „Когато предлагаме да се увеличат майчинските за отглеждане на дете, това е мярка за борба с тази криза. Под 400 лв. няма как да се отглеждат деца в България“, категоричен е народният представител. Според него няма как да се отглеждат и деца, когато управляващите не намаляват ДДС на детските храни и хляба, не намаляват разходите, които са необходими за отглеждане на едно дете. „В същото време, не увеличават по никакъв начин приходите на семействата чрез майчинските, които следва да получава всяка една българска майка. Това е липса на каквото и да било политика от страна на управляващите за  борба с демографската катастрофа, иначе непрекъснато прокламират, че се борят с нея“, каза още Попов.   „Унизително е и тази година обезщетението за отглеждане на дете от 1 до 2 години за остане 380 лв. - много под минималния нужен стандарт на едно семейство. С това управляващите казват, че няма политика за младите хора“, заяви народният представител Виолета Желева. Тя подчерта, че всяка година, при обсъждане на бюджета, БСП предлага обезщетението да бъде вързано с минималната работна заплата, която да стане 640 лв. „За общо заболяване и майчинство в едно семейство се осигуряват и мъжът, и жената. И при получаване на такова обезщетение, след раждане на дете, ще продължат да се осигуряват още дълги години. Болезнено е да се коментира тази тема, защото и тази година обезщетението за отглеждане на дете от 1 до 2 години ще остане изключително мизерно“, заяви Желева.   \"Максималният осигурителен доход трябва да бъде увеличен значително. Бюджетът е инструмент, с който трябва да се реализира догонващата политика по доходите.\" Това заяви депутатът от ПГ на \"БСП за България\" Надя Клисурска. Тя отбеляза заявеното  желание на управляващите да вдигнат доходите на всички. \"С определянето на минимални осигурителни доходи по икономически дейности, щеше да се усети от цялото население, защото по този начин се регламентират праговете, под които не може да се пада за всяка една икономическа дейност.\"- разясни Клисурска. Народният представител каза, че  от 729 позиции, повече от половината са равни на минималната работна заплата, а това показва, че хората ще се осигуряват на този минимален праг и ще крият от осигурителната система реалните си доходи. \"Защо няма воля от управляващите този инструмент да се промени? Отново високодоходните групи са облагодетелствани за сметка на нискодоходните. Усещането за справедливост го няма\" - заключи Надя Клисурска    ", "date": "2018.11.28", "title": "Филип Попов: С бюджет'2019 не се предприемат никакви мерки за борба с демографската катастрофа"}
{"url": "http://epicenter.bg/article/Obshta-stachka-paralizira-Gartsiya-dnes-/169343/7/51", "text": "Гърция днес ще бъде парализирана от обща стачка. Най-големият синдикат в страната ще протестира срещу високите данъци и ще иска увеличаване на заплатите и пенсиите, предава бТВ.  Цялата страна ще остане без фериботи и железопътен транспорт.  Ще стачкуват и държавни служители, както и работещи в частни компании.  Към протестните действия се присъединиха и обществените и частните медии, но те спряха работа вчера, за да могат да отразяват днешните действия. В столицата Атина ще се проведат два отделни протеста.  ", "date": "2018.11.28", "title": "Обща стачка парализира Гърция днес "}
{"url": "http://epicenter.bg/article/Naprezhenieto-raste--Moskva-prashta-nov-zenitno-raketen-divizion-S-400--quot-Triumf-quot--v-Krim-/169346/7/97", "text": "Зенитно-ракетна система С-400 „Триумф“, след стрелба на полигона, ще бъде доставена в пункта за постоянна дислокация в Крим, съобщи в сряда пред агенция „Интерфакс“ представителят на Южния военен окръг (ЮВО) полковник Вадим Астафиев, предава \"Фокус\". Новината идва на фона на напрежението между Москва и Киев след инцидента в Керченския пролив, при който руските гранични сили завзеха три украински бойни кораба, които според Москва са нарушили държавната граница на Руската федерация.  „В най-скоро време нова зенитно-ракетна система ще застъпи на боево дежурство по защитаването на въздушното пространство на Русия“, заяви Астафиев.  По неговите думи, по-рано зенитно-ракетният дивизион успешно е изпълнил първите стиковъчни стрелби на полигон в Астраханска област.  През септември в Крим бе разгърнат трети дивизион зенитно-ракетни комплекси (ЗРК) С-400 „Триумф“. Той е застъпил в отбраната на руските въздушни граници в района на Евпатория, съобщи тогава официалният представител на Черноморския флот Алексей Рулев.  По-рано на територията на кримския полуостров вече бяха разположени два дивизиона С-400: единият във Феодосия, а другият в Севастопол. Четвъртият дивизион ще бъде разгърнат в най-близко време край Джанкой. Всички те са прикрити от системи с малък обсег „Панцир – 1С“.  ЗРК С-400 „Триумф“ е зенитна ракетна система с голям и среден обсег, предназначена за унищожаване на всички съвременни и перспективни средства за въздушно-космическо нападение. Системата е способна да засича цели на разстояние до 600 км и да ги поразява на разстояние 400 километра и височина 30 километра.  ", "date": "2018.11.28", "title": "Напрежението расте! Москва праща нов зенитно-ракетен дивизион С-400 \"Триумф\" в Крим "}
{"url": "http://epicenter.bg/article/Dzhon-Boltan--Sega-e-momentat-Kosovo-i-Sarbiya-da-postignat-sporazumenie/169347/7/0", "text": "Съветникът по националната сигурност на САЩ Джон Болтън смята, че \"сега е времето Косово и Сърбия да постигнат споразумение\", предаде ДПА и БТА. Той каза това, след като се срещна с президента на Косово Хашим Тачи в Белия дом.   \"САЩ са готови да помогнат на двете страни да постигнат тази историческа цел\", написа още Болтън в пост в Туитър.   Косовският президент също изрази оптимизъм в социалните медии след срещата, като благодари на Болтън за \"пълната подкрепа, която Косово получава при тази администрация\".   \"Съгласихме се, че в диалога има историческа възможност за двете страни, която не бива да бъде пропускана\", посочи Тачи. Според косовския президент това ще помогне на усилията на бившата сръбска провинция Косово да се присъедини към НАТО, ООН и ЕС.   Срещата между двамата се състоя ден след като Тачи се срещна с държавния секретар на САЩ Майк Помпейо. Говорителката на Държавния департамент Хедър Науърт посочи в изявление, че по време на разговора Помпейо е насърчил Косово да \"не изпуска тази уникална възможност за постигане на историческо всеобхватно споразумение за нормализиране на отношенията със Сърбия\" в процеса на диалог, подпомаган от ЕС.   Помпейо е призовал също Прищина да премахне 100-процентните мита върху вноса от Сърбия, наложени миналата седмица в отговор на кампанията на Белград срещу приемане на Косово в Интерпол.", "date": "2018.11.28", "title": "Джон Болтън: Сега е моментът Косово и Сърбия да постигнат споразумение"}
{"url": "http://epicenter.bg/article/Germaniya-iska-obshta-evropeyska-armiya/169356/7/0", "text": "\r\n Създаването на единна европейска армия е необходимост. Това заяви германският военен министър Урсула фон дер Лайен. \r\n   \r\n За нея това е логична следваща стъпка на ЕС и средство за сближаване на страните-членки. Тя направи изявлението по време на конференция по проблемите на сигурността, която се проведе в столицата Берлин. \r\n   \r\n Германия за пореден път коментира тази тема през ноември.  Канцлерът на Германия Ангела Меркел подкрепи по-рано през ноември плановете на френския лидер Еманюел Макрон за армия на Европейския съюз. \r\n   \r\n Меркел призова Европа да създаде \"истинска европейска армия\", която ще включва също общо развитие на оръжейни системи, обща политика на ЕС за износ на оръжие и \"европейски сили за интервенция\". \r\n   \r\n Според Меркел, такава армия ще е добро допълнение към НАТО. Президентът на САЩ Доналд Тръмп разкритикува предложението на френския лидер Еманюел Макрон. \r\n   \r\n Великобритания вече обяви, че няма да участва в такава армия. Европейската комисия е резервирана към идеите. \r\n", "date": "2018.11.28", "title": "Германия иска обща европейска армия"}
{"url": "http://epicenter.bg/article/Turski-ministar--Tryabva-da-se-vazpolzvame-ot-vazmozhnostite-na-strani-kato-Balgariya/169365/7/0", "text": "На Девета Босфорска среща на високо ниво, проведена в Истанбул турският министър на Земеделието и горите Бекир Пакдемир заяви, че страната му трябва да обработва земеделската продукция, която внася от други страни и отново да ги продава. „Ние трябва да се възползваме повече от богатствата и производствата на страни като Украйна, Казахстан, Русия, България”, заяви турският министър. Това предаде турската редакция на информационният сайт „Спутник”.   „Ние трябва да имаме по-голям дял от богатствата около нас и от световното благоденствие. Всеки път се посочва холандсия пример. Брутният вътрешен продукт на Холандия е 23 милиарда, но общите й продажби възлизат на около сто милиарда. Това означава, че Холандия е успяла, тя преработва земеделската стока, която внася от други старни и отново ги продава. И ние трябва да се възползваме повече от богатствата на този регион. Мисля, че ние в по-висока степен трябва да се възползваме от богатствата и производствата на страни като Украйна, Казахстан, Русия и България.”, изтъкна министър Пакдемирли.    ", "date": "2018.11.28", "title": "Турски министър: Трябва да се възползваме от възможностите на страни като България"}
{"url": "http://epicenter.bg/article/Vloshavane-na-germanskite-potrebitelski-naglasi-za-dekemvri/169369/7/0", "text": "Потребителските нагласи в Германия за декември се влошиха малко по-силно от очакваното, тъй като високата инфлация, търговското напрежение в световен план и несигурността около процеса на Брекзит оказват негативно влияние върху настройката на германските домакинства, показват резултат от последното проучване на немския институт GfK.  Индексът на GfK, определящ бъдещите потребителски нагласи за декември се понижи до 10,4 пункта от 10,6 пункта през ноември, докато осредните прогнози на финансовите пазари бяха за негово по-сдържано понижение до 10,5 пункта.  Трябва да се има предвид, че през последните години разходите на домакинствата се превърнаха в основен двигател за икономическата експанзия в Германия, намирайки подкрепа от рекордно високата трудова заетост, от все по-голяма сигурност на работните места, от увеличаващите се заплати с по-добро темпо, отколкото е растежа на инфлацията и от ниските разходи по заемите.  Известното намаляване на позитивните нагласи на германските потребители за края на годината все още не представлява ясен знак, че потреблението няма да остане важен стълб на германската икономика. \"Докато склонността към купуване всъщност е в състояние да подобри вече силната си позиция, икономическите очаквания и очакванията за доходите бележат влошаване\", отбеляза базираният в Нюрнберг институт. Според GfK растящата трудова заетост има позитивно влияние върху потребителските нагласи, докато повишаващите се цени и главно енергийните, не са в тяхна подкрепа  Институтът GfK използва три подиндекса - за икономическите очаквания, очакванията за доходите и склонност да се купува - за текущия месец (в конкретния случай за ноември), за да определи настроенията за следващия месец (за декември).  Индексът на икономическите очаквания се понижи с 1,6 пункта, достигайки 17,4 пункта през ноември, влошавайки се за втори пореден месец, докато индексът, оценяващ очакванията за потребителските доходи, се понижи с цели 4,2 пункта до 50,2 пункта, достигайки по този начин най-ниско ниво в рамките на настоящата година. Единствено индексът, измерващ желанието за покупки на стоки с високи цени, бележи повишение през ноември с 1,6 пункта до 57,5 пункта, нараствайки за втори пореден месец към най-високо ниво от април насам, когато този подиндекс достигна 60,0 пункта.  Проучването на института GfK е базирано на изследване сред близо 2000 германски потребители и беше проведено между 26-и октомври и 9-и ноември.  ", "date": "2018.11.28", "title": "Влошаване на германските потребителски нагласи за декември"}
{"url": "http://epicenter.bg/article/Fragment-ot-Ayfelovata-kula-beshe-prodaden-za-169-000-evro-na-targ/169370/7/0", "text": "Фрагмент от стълбата на Айфеловата кула беше продаден за 169 000 евро на търг на аукционна къща \"Аркюриал\" в Париж, предаде Ройтерс, цитиран от Новини.бг  Цената надхвърли три пъти предварителната оценка. Купувачът, който е колекционер от Близкия изток, получи част от демонтирана стълба на парижката забележителност с височина 4,3 метра. Фрагментът е с 25 стъпала и тежи 900 кг. Той е от първоначално вито стълбище на Айфеловата кула, което е свързвало втория с третия му етаж. То е демонтирано през 1983 г., когато е инсталиран асансьор между двата етажа.  Досега фрагментът от стълбата принадлежеше на канадски колекционер.  През 2016 г. друга част от същото стълбище беше продадена за 523 800 евро, като надвиши десет пъти предварителната оценка.", "date": "2018.11.28", "title": "Фрагмент от Айфеловата кула беше продаден за 169 000 евро на търг"}
{"url": "http://epicenter.bg/article/Beliyat-dom-ne-e-informiral-Kremal-za-otmyana-na-sreshtata-Putin---Tramp-v-Buenos-Ayres-/169372/7/0", "text": "Кремъл продължава подготовката за срещата между президентите на Русия и САЩ Владимир Путин и Доналд Тръмп на форума на Г-20 в Аржентина, предава ТАСС, цитирана от Агенция \"Фокус\".  „Подготовката продължава, срещата е съгласувана. Нямаме друга информация от американските колеги“, заяви пред журналистите прессекретарят на руския президент Дмитрий Песков. Той коментира по този начин думите на Тръмп, че е възможно срещата с руския му колега в Буенос Айрес да бъде отменена.  „Обърнахме внимание на това заявление (на Тръмп по повод инцидента с украинските кораби в Керченския пролив), а също така обърнахме внимание на вчерашното заявление на моя колега от Белия Дом, която каза, че Тръмп планира да проведе редица срещи, включително и с Путин (в Аржентина)“, отбеляза представителят на Кремъл.  При това той обърна внимание на думите на Тръмп за агресия по време на инцидента в Керченския пролив.  „Какво нарича той агресия? Ако той смята за агресия действията на украинските военни кораби – това е едно, тук можем да поспорим, имаше или нямаше агресия. Ако той нарича агресия действията на руските граничари за пресичане на опитите за нарушаване на държавната граница на Русия, това е друго. Ние не сме съгласни с това“, подчерта прессекретарят на руския лидер.  Песков добави, че „графикът на президента (Путин) за петък и събота е запълнен по минути, предвид трите измерения на пребиваването му в Аржентина: това са непосредственото участие в срещата на върха на Г-20, двустранните срещи в други формати, които ще се състоят в кулоарите на форума и официалната визита в Аржентина, която също ще се състои през тези два дни“.  Песков не конкретизира в кой от двата дни, през които Путин ще бъде в Аржентина, ще се проведе срещата с Тръмп.  ", "date": "2018.11.28", "title": "Белият дом не е информирал Кремъл за отмяна на срещата Путин – Тръмп в Буенос Айрес "}
{"url": "http://epicenter.bg/article/Lyubomir-Kyuchukov--Ima-dostatachni-osnovaniya-za-trevoga-ot-obyavenoto-voenno-polozhenie-v-Ukrayna-/169366/2/0", "text": "Има достатъчни основания за тревога от обявеното военно положение на Украйна. Това каза в интервю за сутрешният блок „Добро утро България“ на Радио „Фокус“ Любомир Кючуков, директор на Института за пазарна икономика и международни отношения и бивш посланик на България във Великобритания, относно напрежението между Украйна и Русия.  Любомир Кючуков добави, че готовността на Германия и Франция за посредничество е признак, че Европа не се чувства сигурна от създалото се напрежение.  „Очевидно е, че Русия след присъединяването на Крим третира териториалните води на полуострова като свои. Респективно започва да прилага съответните норми засилвайки ги с конкретни мерки за сигурност спрямо новопостроения мост през Керченския проток. От друга страна Украйна, както цяла Европа, не признава анексията и счита Крим за част от украинска територия и не приема наложените от Русия правила, въпреки че досега се е съобразявала с тях и с пълното съзнание, че тяхното нарушаване ще доведе до ответна руска реакция“, поясни Любомир Кючуков.  Дипломатът добави, че независимо от това как ще се развие този конкретен инцидент, конфликтът като цяло ще продължи, докато не се пристъпи към реално и двустранно решаване.  ", "date": "2018.11.28", "title": "Любомир Кючуков: Има достатъчни основания за тревога от обявеното военно положение в Украйна "}
{"url": "http://epicenter.bg/article/Maykite-ot--quot-Sistemata-ni-ubiva-quot--kam-Borisov-i-Goranov--Osven-che-ni-izlagahte--Vie-ni-se-podigravate-/169368/2/0", "text": "Майките на деца с увреждания от инициативата \"Системата ни убива\", публикуваха протестно отворено писмо до председателя на Народното събрание, премиера, министрите на финансите и на социалната политика, омбудсмана и медиите.   В него те заявяват, че отново са излъгани, а след вчерашното заседание на социалната парламентарна комисия е станало ясно, че законът за личната помощ по думите им е \"осакатен до 100% инвалидизация\".   Това ще доведе до дискриминация и списъци на чакащи за лична помощ, алармират майките.  В лично обръщение към премиера Бойко Борисов и финансовия министър Владислав Горанов, майките заявяват: \"Освен че ни излъгахте отново, Вие ни се подигравате\".    \"Но не само на нас, майките от инициативата „Системата ни УБИВА“.    Ясно показахте, че нямате капацитет да взимате управленски решения! Време ви е да си ходите, господа! Завинаги, в мир!\"  ", "date": "2018.11.28", "title": "Майките от \"Системата ни убива\" към Борисов и Горанов: Освен че ни излъгахте, Вие ни се подигравате!"}
{"url": "http://epicenter.bg/article/Yotova--Noviyat-evropeyski-byudzhet-ne-tryabva-da-razdelya-ES-na-osi--na-bedni-i-bogati-darzhavi/169373/2/0", "text": ".   при откриването на конференция на тема „Бъдещето на демокрацията на Европейския съюз: бюджетът на ЕС за 2021-2027 и върховенството на правото – към демокрация или към отказ от ценностите и целите на съюза“. Събитието се организира от Института за публична политика, Института за икономика и международни отношения, Съюза на икономистите в България, Института за държавата и правото на БАН и Българската асоциация по международно право.   В изказването си вицепрезидентът разгледа условията, в които се формира Многогодишната финансова рамка (МФР) за периода 2021-2027 г. – излизането на Великобритания от ЕС и предстоящите европейски избори.    По думите на Илияна Йотова с .   “, посочи вицепрезидентът.  , изтъкна вицепрезидентът. Илияна    . Средствата за отбрана ще се увеличат с 22 пъти, за сигурност – почти с два пъти, за миграция – 2,6 пъти. Очакват се съкращения в Общата селскостопанска политика и в кохезионната политика – съответно с 5% и 7%.   , посочи Илияна Йотова.   “, заяви вицепрезидентът. Държавите членки все още се затрудняват в усвояването на наличните структурни и инвестиционни фондове.    През 2017 г. ЕС е поел ангажимент за 158.7 млрд. евро. Плащанията са били обаче в размер на 124.7 млрд. евро, т.е. значително по-малко от бюджетираните средства. В края на 2017 г. общото средно ниво на усвояване е 16%. За сравнение, през 2010 г. то е било 22%.    отбеляза Илияна Йотова и даде пример със спешно мобилизираните 3 млрд. евро помощ за Турция за справяне с бежанската криза.   . Илияна Йотова заяви, че през 2014 г. с т. нар. План „Юнкер“ за първи път бе направен опит да се промени философията на европейското финансиране. „Тази инвестиционна програма е насочена към богатите държави“, посочи вицепрезидентът.   Според изчисления на Европейската сметна палата 64% от общата сума от подписани договори по Плана „Юнкер“ за 2017 г. са концентрирани в шест държави членки, при това едни от най-добре развитите като Германия, Франция, Великобритания. България се нарежда на 17 място.     В изказването си вицепрезидентът постави редица въпроси, мнения по които бяха изразени на последвалата оживена дискусия.", "date": "2018.11.28", "title": "Йотова: Новият европейски бюджет не трябва да разделя ЕС на оси, на бедни и богати държави"}
{"url": "http://epicenter.bg/article/Blizo-200-000-balgarski-grazhdani-shte-badat-zasegnati-ot-voennoto-polozhenie-v-Ukrayna/169374/2/0", "text": "Близо 200 хиляди български граждани, живеещи на територията на Украйна, ще бъдат засегнати от 30-дневното военно положение, което влиза в сила от 9 часа тази сутрин, съобщава БНР. Действието му обхваща 10 области в страната, в това число Одеска и Запорожка област, където има компактна българска общност. В българското посолство в Киев разкриват гореща телефонна линия, на която сънародниците ни, пребиваващи или пътуващи в страната, могат да се обърнат за допълнителна информация. Съдействие може да бъде търсено и от българското Генерално консулство в Одеса. МВнР препоръчва на българските граждани да ограничат пътуванията си до Украйна, а тези, които са на територията на страната, да следват инструкциите на местните власти, в това число на полицията и военните патрули. От ведомството предупреждават и за възможно въвеждане на комендантски час. Очаква се и засилен контрол по всички гранични контролно-пропускателни пунктове на Украйна.  Украинският посланик Виталий Москаленко увери, че на българите в Украйна ще бъдат гарантирани пълни права и свободи. От днес в части от страната е въведено военно положение след сблъсъка между бойни кораби на Русия и Украйна в района на Керченския проток в неделя.  \"Ще ми бъдат гарантирани пълни права и свободи и, съответно, удоволетворение на всички техни национални изисквания и потреби. Въвеждането на военното положение не означава, че всички клаузи или точки на това военно положение ще бъдат моментално реализирани\".  Москаленко каза, че му предстои разговор с външния министър Екатерина Захариева. Посланикът отрече военното положение да е предизборна тактика на украинския президент, за да вдигне рейтинга си.  ", "date": "2018.11.28", "title": "Близо 200 000 български граждани ще бъдат засегнати от военното положение в Украйна"}
{"url": "http://epicenter.bg/article/Opasno-vreme-v-tsyalata-strana-/169330/2/0", "text": "Предупреждения за опасно време са обявени в цялата страна, съобщи БТВ. В Северозападна България и в София вече вали обилен сняг и в следващите часове ще се образува снежна покривка.  В североизточните райони предупрежденията са от втора степен за бурен вятър, снеговалежи, заледявания и виелици. В останалата част от страната предупрежденията са от първа степен за валежи от сняг, в южните райони - от дъжд и сняг. В по-късните часове на деня и в Южна България ще се образува снежна покривка. В Северна България се очаква да натрупа до 15-20 см. В София започнаха първите обработки със смеси срещу заледяване. 167 машини –снегопочистваща техника са на терен.   Приоритетно се извършва се избутване на снежна маса и разпръскване на соли против заледяване по улиците, по които се движи масовия градски транспорт, улици със обществена значимост, опасни и стръмни участъци. Обработват се и общинските пътища  в районите  „Нови Искър“, „ Кремиковци“, „ Панчарево“ и „Банкя“. Очаква се снеговалежът да продължи, температурите да се понижават. Масовият градски транспорт върви нормално, няма затруднения. Основните булеварди са изчистени. На територията на София няма затворени и необработени участъци, съобщи Красимир Димитров от Центъра за градска мобилност. Започва и обработката на малките вътрешно кварталните улици, съобщиха от Столичния инспекторат. Затворен е пътят кв. „Бояна“ - местност Златните мостове на Витоша заради обработка на пътните настилки срещу заледявания. Ограничено e движението на товарни автомобили над 12 тона през прохода „Троянски\", съобщават от Пътната агенция. Временно e ограничено и движението по пътя Видин - Монтана в района на Смоляновци поради аварирал тежкотоварен автомобил.  Необходимо е шофьорите да изчакват на място.   БТВ цитира зрител, който изпратил сигнал, че тази сутрин пътуването в Искърското дефиле е истинско приключение. В рубриката ни „Аз, репортерът” беше изпратен клип от участъка Зверино –Лакатник. „Пътят не е почистен, снегът вали силно и не спира. Има паднали камъни”, пише потребителят. Ограничено е движението и по пътя от граничния пункт \"Лесово\" до Елхово поради пътнотранспортно произшествие. Шофьорите да леки автомобили се движат по обходния маршрут: Княжево – Тополовград – Голям Манастир – Малък Манастир – Изгрев – Елхово.    ", "date": "2018.11.28", "title": "Опасно време в цялата страна!"}
{"url": "http://epicenter.bg/article/Parlamentat-prodalzhava-s-debatite-po-byudzhet-2019/169331/2/0", "text": "Парламентът ще продължи с гласуването на второ четене на бюджета на държавното обществено осигуряване за 2019 г., предвижда проектопрограмата за тази седмица.   \r\n Днес продължават дебатите по бюджета за догодина. \r\n   \r\n След 11-часово заседание народните представители снощи одобриха парите за здраве, както и приходите и разходите на общественото осигуряване. \r\n Така  \r\n   \r\n Догодина е заложено държавата да харчи повече, отколкото получава. Заложен е дефицит от 600 милиона лева, както и инфлация от 3 на сто, съобщава бТВ. \r\n   \r\n По време на дебатите вчера се стигна до напрежение в пленарната зала, след като председателят Цвета Караянчева предложи за гласуване да се прекрати обсъждането по първата точка на бюджета на ДОО, а левицата обявиха, че не са направили всичките си изказвания. Обсъждането на бюджета продължава и днес. \r\n \r\n   \r\n Опозицията обвини управляващите, че в предизборната си кампания не са информирали гласоподавателите за намерението да вдигнат максималния осигурителен доход на 3000 лева. Те спориха и по въпроса от кога да се вдигнат с 5,7% пенсиите – дали това да стане от средата на годината или по-рано. \r\n", "date": "2018.11.28", "title": "Парламентът продължава с дебатите по бюджет 2019"}
{"url": "http://epicenter.bg/article/Menda-Stoyanova--Nyama-kak-da-nyama-limiti-pri-byudzheta-na-NZOK/169332/2/0", "text": "\"Няма как да няма лимити. След като имаме бюджет, той разполага с определена сума пари и разходът трябва да се вмести в тези суми\". Това каза в ефира на предаването \"Здравей, България\" по Нова телевизия председателят на Бюджетната комисия в Народното събрание Менда Стоянова (ГЕРБ). Тя коментира приетия във вторник бюджет на НЗОК за 2019 година.   \"Интересното е, че така както е гласуван бюджетът по пера – болнична, извънболнична и т.н. помощи, това, което вчера беше прието е именно през годината да не се правят прехвърляния на средства от едно перо в друго, за да може икономиите в една позиция да останат в нея. Много често в преходни години икономиите от извънболнична помощ отиваха за лекарствата\", обясни тя. Тя припомни, че с приемането на бюджета на НЗОК за следващата година се гласуват 500 млн. лв. повече пари за здравеопазване. \"Все пак, независимо от спектакъла от края на деня, се свърши полезна работа – беше приет бюджетът за следващата година на НЗОК. Колкото и да се отричат нещата, трябва да кажем, че тази година има над 500 млн. лв. повече пари, които ще се разходват именно в сферата на здравеопазването. Опозицията може и да отрича. Каза се „Няма реформи”. Напротив, точно с бюджета на Касата за тази година има изменение в доста закони именно, за да се направят реформи и да се подобри системата на харчене на тези пари. Доколко тези реформи се отричат от опозицията – това е нормално. Тя отича всяка промяна. Вчера гласуваха „против” по абсолютно всеки текст\", каза Стоянова.   „Няма как с 8% здравна вноска да имаме нивото на здравеопазване като технологии и апаратура, въпреки че в много болници го има, и да сме недоволни. Парите за здравеопазване всяка година са повече, но в сравнение с това, което е необходимо,за да имаме съвременните здравни технологии те не са достатъчни”, обясни Стоянова. Председателят на Бюджетната комисия в НС обясни, че новите стандарти, които ще бъдат приети в Закона за здравето са важни за повишаването на качеството на здравеопазването: „Надявам се, че промените, които се приеха вчера целят точно това – да се направят реформи, да се спрат течовете, да има ясно харчене на парите, ясен контрол. Така помежду текстовете минаха и коментари, че всъщност ще има нови изисквания към лечебните заведения, за да бъдат те такива и това е единствено и само с цел повишаване на качеството.  Така че не можем  да отричаме, че бюджетът на Касата не съдържа реформа”. В бюджетната политика за 2019 година една от водещите политики е политиката по доходите, каза тя. „Вярно е, че в сравнение с покупателна способност с тази в европейски държави имаме сериозен ръст. Вече сме на 50% от покупателната способност на водещите европейски държави и това ще се подобрява в следващите години, но акцентът в тазгодишната политика е именно повишаването на доходите, което включва не само повишение на възнагражденията на работещите в бюджетната сфера, но и чрез определени параметри като повишаване на минималната работна заплата, като повишаване на максималния осигурителен доход, на праговете за осигуряване – това е натиск от страна на държавата и към бизнеса за повишаване на заплатата и в частния сектор. Това обаче създава и напрежение в частния бизнес, защото, за да можеш да удържиш на повишението на доходите, при липса на работна ръка, самият бизнес е притиснат да дава по-високи заплати и трябва да може да си ги позволи”, обясни Менда Стоянова.    ", "date": "2018.11.28", "title": "Менда Стоянова: Няма как да няма лимити при бюджета на НЗОК"}
{"url": "http://epicenter.bg/article/Yordanka-Fandakova--Obshtinata-shte-plashta-samo-za-svarshena-rabota/169334/2/0", "text": "Плащаме само за свършена работа, санкциите са сериозни, ако над 5% от работата на снегопочистващите фирми не е свършена, не се плаща нищо. При обилен снеговалеж и трафик няма как да няма неудобства. Това коментира в сутрешния блок на БНТ кметът на София Йорданка Фандъкова. Всички снегорини бяха на терен рано тази сутрин. И в момента техниката е в готовност за почистване. Трасето на градския транспорт е чисто. Моля всички шофьори да излизат с подготвени автомобили и собствениците на сгради да почистват пред тях, призова Фандъкова.   \"Ако се налага на места ще затваряме части от пътищата за почистване. 130 са работещите снегорини към този момент, но сутринта бяха над 150\", каза още тя.   По повод анонсирани протести на таксиметровите шофьори кметът на столицата коментира: „Не ми се струва логичен текстът за определяне на долна граница на таксиметровите услуги. Няма как обаче да коментираме закона, трябва да го спазваме. Предстои да се внесе доклад, за да бъдат коментирани в Столичния общински съвет предложенията на бранша за повишаване на минималните тарифи за превоз. Предложенията са различни, нужен е конструктивен диалог, за да се намери решение, което да удовлетворява желанието на таксиметровите шофьори, но да бъде защитен интересът на хората”. Евентуално разрешение за движение на таксита в бус лентата ще затрудни движението на градския транспорт, различни са мненията по въпроса, предстои и тази тема да бъде дискутирана от общинарите. Основен източник на замърсяването в София през зимата е битовото отопление, както и нерегламентираното изгаряне на отпадъчни продукти. Направени са около 140 проверки на пунктове за гуми, съставени са 6 акта. Проверките ще продължат, особено в кварталите. Има 24 пункта в 13 района, където се приемат стари автомобили гуми, каза Фандъкова.   По повод ремонтите в столицата тя каза, че се затрудняват не само живеещите, но и работещите в районите, където текат ремонти. Затова Фандъкова винаги настоява за интензивна работа. Отново призовавам всички да изчакаме да приключат ремонтите, видяхме професионално обработени снимки, които не са коректни, каза тя по повод възраженията срещу качеството на изпълнение на проектите.   „Надявам се по-рядко да виждаме автомобили с по един човек вътре. Правим градския транспорт все по-атрактивен. Много се надявам хората да започнат да се движат с градски транспорт\", каза още Йорданка Фандъкова. ", "date": "2018.11.28", "title": "Йорданка Фандъкова: Общината ще плаща само за свършена работа"}
{"url": "http://epicenter.bg/article/Debati-po-noshtite-za-byudzheta-nazhezhiha-parlamentarnite-strasti--BSP-kam-GERB--Vie-ste-strahlivtsi-/169335/2/0", "text": "  Приходите в бюджета на ДОО са в размер на над 11,7 млрд. лева, разходите също. Бюджетът за следващата година е балансиран, с нулев дефицит. Приходите от осигурителни вноски са в размер на над 7,4 млрд. лева. Разходите за пенсии са в размер на над 9,9 млрд. лева, а тези за социални помощи и обезщетения- над 1,6 млрд. лева.     Дебатът започна малко след 21 ч., въпреки че социалистите поискаха да се гласува само чл. 1, а останалото от закона да остане за утре. Искате да претупате всичко по тъмно и да заблудите опозицията с мрънкането и тихото четене на закона и да не чуваме какво гласуваме. На вас ви е лесно, защото не мислите, а просто гласувате \"за\", обърна се към ГЕРБ депутатът от БСП Георги Гьоков. Предложението му обаче не бе прието. От ДПС предложиха парите да се вдигнат с още 150 млн. лв., за да може пенсиите да се преизчислят с 5,7% още от април, а не от 1 юни, както е предвидено. То обаче бе отхвърлено.   БСП пък предложиха парите да се вдигнат с близо милиард. Сред предложенията им бе максималният осигурителен праг да бъде 3900 лв., минимална заплата от 640 лв. и максимална пенсия от 1560 лв., което също не бе подкрепено.   \"От ГЕРБ сте страхливци, като отидоха на избори не казаха на българските граждани, че ще им увеличат максималният осигурителен доход\", каза червеният Драгомир Стойнев и подчерта, че БСП предлага той да е 3900 лв.   Владимир Тошев от ГЕРБ пък веднага му отвърна, че минималната заплата през 2009 г. е била 240 лв,, а сега вече е 510 лв. То остава да бъде и по-зле след 10 г. управление на ГЕРБ, контрира Стойнев.   Шефът на правната комисия Данаил Кирилов пък поиска Стойнев да бъде санкциониран заради думата страхливци.   \"Кое наричате страхливо, това, че 9 часа слушаме оратори на БСП, които повтарят едно и също, попита Кирилов.   Дебатите само по член 1 продължиха повече от час и половина, наложи се и 15 минутна почивка, за да се охладят страстите в пленарната зала. Малко след нея отново стана скандал, а причината бе, че патриотът Павел Шопов поиска прекратяване на дебата.   Това обаче разгневи социалистите, които искаха да се изкажат. Десетима депутати заобиколиха председателката на Народното събрание Цвета Караянчева, но тя бе твърда и подложи на гласуване прекратяването на дебата.   Депутатите от БСП пък веднага атакуваха със списък за изказване на цялата парламентарна група по всеки член. Ето, сега като има списък ще дам думата на всички, каза Караянчева. Процедурните схватки продължиха и дори заглавието на закона бе подложено на прегласуване.", "date": "2018.11.28", "title": "Дебати по нощите за бюджета нажежиха парламентарните страсти. БСП към ГЕРБ: Вие сте страхливци!"}
{"url": "http://epicenter.bg/article/---------------/169336/2/0", "text": "  Според него предсрочният парламентарен вот е неизбежен. По думите му изборите са нещо добро, защото съъздават енергия в обществото.   Оставката на Валери Симеонов е победа на гражданското общество, каза Цонев. За ДПС тя не решава проблема, правителството генерира само нестабилност и трябва да си ходи.   От ДПС са против депутатските заплати да бъдат замразени. „Ние смятаме, че работим, избирателите също могат да кажат, че събота и неделя нашите депутати не почиват, правят срещи, обикалят районите”, подчерта народният представител от ДПС.   Ако заплатата е обвързана с повишаване на заплатите в страната и те се вдигат, по какъв друг критерий да бъдат обвързани депутатските заплати, попита Цонев. „Ние сме за това качеството на нашия труд да се повишава, но не по този популистки начин да обявяваме на хората: „Не ни давайте пари, защото ние не ги заслужаваме”. Ами добре тогава, да не получаваме никакви пари. Ние разчитаме на тези пари”, отбеляза той.   Според него най-големият недостатък на бюджета е, че не е ориентиран към икономическия цикъл. Многото разходи в тези неформирани системи не са насочени към реформи, а към неефективни плащания, смята той.   По повод бюджета за здраве за догодина Цонев посочи, че всяка година се дават все повече пари в здравеопазването и всяка година пациентите и лекарите са все по-недоволни.   По думите му бюджетът за здравеопазване за 20 години е нараснал 8 пъти, а според него 80 пъти е нараснало недоволството от системата на здравеопазването. Реформата спря през 2000 г. и оттогава нищо не се пипа. Нереформираността на системата предполага, че като изливаш повече пари, увеличаваш дефектите, а не ефектите, каза Йордан Цонев.   „Все още няма система, по която да се регулират парите за лекарства. Ние сме на първо място в света по процент на разходи за лекарства. Средно в Европа за лекарства се дават 15-18%, в България са 35-40%, при това без болничната помощ”, отбеляза Цонев. Той изреди и нерегламентираните плащания и източването на Касата през пътеки.", "date": "2018.11.28", "title": "ДПС отсече! Догодина ще има избори три пъти, обяви Йордан Цонев"}
{"url": "http://epicenter.bg/article/Megalitite-na-Mineralni-bani-sa-po-drevni-ot-piramidite/169337/2/0", "text": "Община Минерални бани разполага с потенциал да излезе начело в категорията „Община на 2018 г. за културно-исторически туризъм” за наградите на Министерството на туризма. В момента тя е на четвърта позиция със 6,97 % от гласовете.   При положение, че се мобилизира в онлайн-гласуването през оставащите две седмици до края на надпреварата, има реални шансове да достигне до челото на класацията.   Мегалитните комплекси на територията на община Минерални бани са едни от най-монументалните в страната. Такива места са Градът на Слънцето над село Ангел войвода, Доган кая, Змийския град, и Купена край село Сърница и „Гарваница” над село Горно Брястово. Няма друга община в страната с толкова много мегалити, концентрирани на сравнително близко разстояние. Датировката им е около 9 000 г. пр. Хр. според проф. Ана Радунчева.   Мегалитните обекти са така разположени, че образуват помежду си нещо като мрежа. Заставайки на върха на един мегалит, имаш пряк и вдъхновяващ поглед към свързаните с него. Мегалитните комплекси в България са с различно предназначение.   Едни са календари, други обсерватории, трети резонаторни кутии за осъществяване на ментална комуникация, а има трансформатори и енергийни генератори. Официалната наука определя възрастта на мегалитите от 3 до 5 хиляди години (медно-бронзова епоха), но редица изследователи смятат, че някои каменни съоръжения са на повече от 10 000 години и се отнасят към неолита.   Купена е най-централното от всички свещени места от цивилизацията на скалните хора, защото обединява духовно и практично-енергийни функции. Той е изпълнявал функцията на енергиен генератор, а в радиус от няколко километра около него са разположени останалите мегалити, които са част от един огромен мегакомплекс, създаден от много древна цивилизация, съществувала по нашите земи.   Ако все още не сте подкрепили Минерални бани в категорията „Община на 2018 г. за културно-исторически туризъм”, направете го тук!  ", "date": "2018.11.28", "title": "Мегалитите на Минерални бани са по-древни от пирамидите"}
{"url": "http://epicenter.bg/article/Boil-Banov-za-kokteyla-na-Oda-Zhon--Tova-e-akt-na-izkustvo/169338/2/0", "text": "Това, което е огромен проблем, не само в България, но и в цяла Европа, за свободната журналистика, за това да не бъде притискан журналистът, в изкуството не го говорим, защото то се забрави от времето на социализма. Няма да върна цензурата в България. Това каза в ефира на „Здравей, България” министърът на културата Боил Банов.   „Ако сега успеем да го върнем на дневен ред и ако аз направя подобен акт – да санкционирам някои директор на галерия, някои художник или артист заради това, че е изразил себе си, заради това, че е показал нещо, за това, че е бил провокативен, това означава отново да върнем един феномен. Това е акт на изкуство”, добави той.    Ода Жон е търсила провокация, обясни министърът: „За да направиш една маса от обикновения коктейл, който са очаквали, да направиш едни голи тела от месо, това е интересна провокация. Тук е важно, че тя носи провокацията в цялото си творчество и второ – тя не яде месо. Съвременното изкуство е такова, то е различно”.   Банов допълни, че по негови данни поканените на изложбата на Ода Жон не знаели, че ще бъдат гощавани с месо, алкохол и питки. Очаквали били обикновен коктейл, но провокацията според него била много интересна. Съвременното изкуство било такова и хората искали да се самоизивят.   За думите на Вежди Рашидов, който изтъкна, че подобно поведение е недопустимо и Бубнова трябва да понесе санкции, Банов заяви, че няма да отговаря на Рашидов, защото е гениален творец и имал право на своите възгледи, но Банов не мислел така.   \"Директорката няма да бъде санкционирана, защото това ще бъде цензура\", заяви културният министър и допълни, че самият Рашидов го е учил на това, че в галериите и музеите трябва да има свобода на автора и творецът да се освободи. Банов спомена и великия Светлин Русев, като Бубнова била избор и на Русев.   Боил Банов изказа тезата, че творецът бил самотен и когато го оплюват идва автоцензурата.", "date": "2018.11.28", "title": "Боил Банов за пира на Ода Жон в Двореца: Това е акт на изкуство! Няма да върна цензурата!"}
{"url": "http://epicenter.bg/article/Zapochna-testat-na-tramvaynoto-trase-po--Graf-Ignatiev---VIDEO--/169341/2/0", "text": "Започна тестът на трамвайното трасе на столичната улица „Граф Игнатиев”. В трамвая се качиха и представители на комисия, които да инспектират участъка, предаде бТВ.  Малко след 8:30 ч. електрозахранването беше пуснато. Мотриси ще бъдат пуснати по целия маршрут.  Пробите ще продължат 72 часа, след което комисия ще направи оценка и ще изготви доклад. Ако се установят несъответствия, предстои отстраняването им. Едва след като приемателна комисия провери обекта, трамваите ще бъде пуснати окончателно. От общината не се ангажираха със срок.  ", "date": "2018.11.28", "title": "Започна тестът на трамвайното трасе по „Граф Игнатиев” (ВИДЕО) "}
{"url": "http://epicenter.bg/article/Prof--Bliznashki--Nay-veroyatno-KS-shte-posledva-primera-na-Germaniya-za-otmyana-na-elektronnoto-glasuvane/169345/2/0", "text": "Най-вероятно Конституционният съд на България ще последва примера на Германия, за отмяна на електронното гласуване. Това каза в интервю за сутрешният блок „Добро утро България“ на Радио „Фокус“ проф. Георги Близнашки, преподавател по конституционно право и бивш служебен премиер.  Той добави, че причината на Германия да забрани електронното гласуване е, че не са създадени достатъчни гаранции за сигурност. Проф. Близнашки каза още, че дори страни като САЩ прибягват към т.нар. „гласуване по пощата“, а след въвеждането на електронно гласуване във Франция страната също го е отменила.  „Все още изоставаме в обзавеждането на електронното правителство или електронното управление. Вярно е, че България има традиции в тази област, нека не забравяме, че някога в старите времена страната ни беше специализирана в областта на електрониката, но за разлика от други страни, като балтийските, най-вече Естония, тези неща у нас се забавиха и по-добре да има по-голяма сигурност, отколкото да поставим под съмнение крайните резултати на изборите“, поясни юристът.  Проф. Георги Близнашки добави, въпреки че по-рано е настоявал електронното гласуване да бъде бързо одобрено, сега смята, че трябва да се вземат всички мерки да не се стига до фалшифициране на изборите, а на този етап това не е налице.  ", "date": "2018.11.28", "title": "Проф. Близнашки: Най-вероятно КС ще последва примера на Германия за отмяна на електронното гласуване"}
{"url": "http://epicenter.bg/article/Uraganen-vyatar-otnese-pokriva-na-hizha--Kom---snimki-/169348/2/0", "text": "Ураганен вятър отнесе покрива на хижа „Ком”. Започнало е набиране на средства и доброволци, които да помогнат за ремонта, съобщават туристическия обект на страницата си във Фейсбук.   Сградата не е застрахована.   Покривът вече е покрит с найлон, има и закупен дървен материал, съобщава bTV.   15 доброволци вече са се отзовали на призива за помощ. Не се знае колко пари ще са нужни за възстановяването на покрива.", "date": "2018.11.28", "title": "Ураганен вятър отнесе покрива на хижа „Ком” (снимки)"}
{"url": "http://epicenter.bg/article/Poslanikat-na-Ukrayna--Rusiya-izvarshi-vaorazhena-agresiya---tya-zasyaga-region--kadeto-zhiveyat-balgari/169349/2/0", "text": "Атаките на Русия срещу украинските кораби са акт на въоръжена агресия – тя засяга регион, където живее българска общност. Това каза по време на пресконференция Н. Пр. Виталий Москаленко, извънреден и пълномощен посланик на Украйна в Република България във връзка с напрежението между Русия и Украйна, предаде репортер на Агенция „Фокус“.  По думите му за разлика от Крим, този конфликт е нападение.  „Русия всъщност разшири военните си действия“, посочи той.  Н. Пр. Москаленско поясни, че от страна на Украйна не е имало провокация. Според него Русия с месеци е блокирала украински търговски кораби в Азовско море.  „Това негативно се отразява на работата на украински пристанища“, посочи още той и добави, че тези агресивни действия засягат целия Югоизточен регион на Украйна, където живее и българската историческа общност.  Според него до известен смисъл събитията пряко засяга интересите на България.   На българите в Украйна ще бъдат гарантирани пълни права и свободи, добави Виталий Москаленко. Във връзка с въведеното военно положение в 10 области на Украйна и в отговор на въпрос как ще гарантира сигурността на българите в Украйна, Н. Пр. Москаленко обясни, че на украинските граждани от български произход ще им бъдат гарантирани пълни права и свободи.  По думите му не всички клаузи и точки на това военно положение ще бъдат моментално реализирани.  „Тези мерки, които предвижда военното положение, ще бъдат въведени само в случай на нападение на Руската федерация“, коментира посланикът на Украйна. Той уточни, че към момента банковата система в Украйна работи, както и, че има всички възможности за провеждане на митинги и събрания.  Попитан дали е провел разговори с българското Министерство на външните работи, посланикът поясни, че е имал такива в понеделник, както и че днес ще разговаря по въпроса с вицепремиера и министър на външните работи Екатерина Захариева.  „От българската страна има определени изказвания по въпроса от името на президента на Република България Румен Радев, който се изказа за незабавно връщане и освобождаване на корабите от страна на Руската федерация, както и г-н Бойко Борисов, министър-председател. Очакваме подобно от другите организации и страни. Имам предвид НАТО, ЕС, САЩ, Румъния, Полша, Прибалтийски страни, Турция, Грузия и цяла редица други държави, които всъщност съвсем ясно и стриктно определиха по повод на този случай Русия като агресор“, каза още Н. Пр. Москаленко.   След опита за анексията на Азовско море и Керченския пролив, Русия ще се насочи към анексия на Черно море, заяви Виталий Москаленко.  По думите му за разлика от така наречена хибридна война, Путин е преминал към отворен сблъсък с Украйна. „Особено искам да отбележа, че действията на Руската федерация са нагло нарушаване на статута на ООН и Конвенцията на ООН по морското право. Цялата отговорност за по-нататъшно изостряне на ситуацията в региона на Азовско и Черно море и разрушаването на процеса за мирно регулиране на руско-украинския въоръжен конфликт изцяло се дължи на Руската федерация. Сега първата задача на Украйна изисква незабавно да бъде предоставена медицинска помощ на ранените военнослужещи и да бъде тяхното незабавно и безопасно връщане в Родината“, каза още Москаленко. Той уточни, че шестима са ранени, а трима в тежко състояние.  По думите му без санкция на висшето ръководство на Руската федерация събития като тези в Азовско море не се правят. „По руската телевизия и руските медии показват трима украински моряци, които като че ли дават признателни показания, че са нарушили териториалните води на Руската федерация. Това е резултат на физическо и психологическо въздействие, упражнявано върху моряци“, допълни посланикът на Украйна. Той заяви, че трябва да бъде върнато и завзетото военно имущество и да бъдат компенсирани щетите на украинската страна.  Н. Пр. Москаленко допълни, че в резултат на тези събития, президентът на Украйна е обявил военно положение. „Руската страна постоянно твърди, че военното положение е предизобрната тактика на президента на Украйна, за да повдигне своя рейтинг. В отговор бих казал, че е абсолютна лъжа в стила на руските пропагандисти. Тъй като първоначално планът беше въвеждането на военно положение за 60 денонощия, после той бил коригиран и положението се въвежда са 30 денонощия. Следователно изборите, които ще се състоят на 31 март, ще бъдат абсолютно незасегнати от това военно положение“, допълни Н. Пр. Москаленко. По думите му военното положение може да бъде удължено, с гласуване в парламента на Украйна.  „Засега не става дума за мобилизация. Разполагаме с достатъчно войски“, отбеляза посланикът на Украйна и допълни, че мобилизация ще бъде обявена веднага след нападение на Руската федерация“, коментира посланикът.   ", "date": "2018.11.28", "title": "Посланикът на Украйна: Русия извърши въоръжена агресия – тя засяга регион, където живеят българи"}
{"url": "http://epicenter.bg/article/Filip-Gunev--Golyamo-e-nedoverieto-kam-institutsiite--svarzano-s-prestapnostta-/169351/2/0", "text": "Има много голямо недоверие на хората към институциите, свързано с престъпността, заяви в предаването „Преди всички“ по програма \"Хоризонт\" на БНР бившият служебен зам.-министър на вътрешните работи Филип Гунев. Той посочи, че страхът от престъпността е много голям още от средата на 90-те години.  „Страхът от престъпления се дължи на много фактори, започвайки от огромните нива на престъпност през 90-те, но също и недоверие в институциите – недоверие, че ще те опазят или че ще има наказание за престъпността,“ заяви Гунев, който беше заместник-министър в служебния кабинет на Марин Райков.  Той даде пример, че убийствата през миналата година са били двойно по-малко, отколкото през 80-те години на миналия век.  „А сега всеки остава с впечатление, че сега едва ли не се извършват убийства всяка седмица, всеки ден, гледайки новините. Всъщност реалността е по-различна“, подчерта бившият заместник-вътрешен министър. По думите му същото се отнася и за катастрофите. Според него отчасти медиите играят роля в създаването на страховете у хората.  Повод за коментара на Гунев е изследване на Евростат, оповестено вчера. Според него България чупи класацията на ЕС в усещането за престъпност и страх от насилие. Изследването е за 2017 година. Проучването цели да определи какъв дял от населението е бил изправен пред престъпление, насилие или вандализъм. Страната ни е на върха в черната класация.  Според Филип Гунев политиците трябва да се притесняват от тези изследвания, защото те са индикатор за това, че проблемът е в доверието към тях.  ", "date": "2018.11.28", "title": "Филип Гунев: Голямо е недоверието към институциите, свързано с престъпността "}
{"url": "http://epicenter.bg/article/Nedzhmi-Ali--Rezultatite-ot-deynostta-na-Parlamenta-za-2017-g--sa-okurazhavashti/169352/2/0", "text": "На 26 ноември 2018 г. в Европейския парламент в Брюксел бе проведено заседание на Комисията по бюджетен контрол. Една от темите за дискусия бе освобождаването от отговорност на ръководството на Европейския парламент (ЕП) за финансовата 2017 година. Българският евродепутат Неджми Али участва в дебата, в качеството си на докладчик от групата на Алианса на либералите и демократите за Европа (АЛДЕ).   Представителят ни в ЕП започна изказването си, описвайки най-важните характеристики от дейността на Европейския парламент за 2017 г. - използването на финансовите ресурси и постигането на заложените годишни цели.   „Можем да констатираме, че резултатите са окуражаващи. От бюджета, с който разполагахме за 2017 г.,  99.0% от средствата бяха усвоени и само 0.9% останаха неоползотворени. На практика, това показва доброто управление на финансовите ресурси. Същевременно, изпълняваните цели и постигнатите през годината резултати произтичат основно от приоритетите, определени от компетентните органи на Парламента при подготовката на бюджета за 2017 г.“   Неджми Али използва и възможността да даде препоръки и да зададе въпроси към панелистите от много високо ниво, които отговаряха от името на Парламента - генералният секретар Клаус Веле (Германия) и заместник-председателят на ЕП Давид Мариа Сасоли (Италия), отговорен за бюджета на институцията.   „На първо място, има нещо много важно за нас като членове на Комисията по бюджетен контрол - това е укрепването на вътрешния експертен опит в областта на отчетите и одита, който докладчиците могат да използват при подготовката на докладите си за освобождаване от отговорност. Искам да подчертая, че сме доволни и от вътрешно създадената система, която увеличава качеството на работа на секретариата на нашата Комисия.“   Неджми Али насочи дискусията и към информацията за функционирането на Дома на европейската история, предоставена от ръководството на Парламента. Домът е наскорошно открит музей в Брюксел със свободен вход за всички, който представя историята на Европа от древните митични времена до днешна дата.   „Имайки предвид, че през последните години нашият Съюз е изправен пред множество предизвикателства, ние трябва да засилим използването на ценни активи като този Дом, за да насърчим по-нататъшното разбиране на европейската история и европейската интеграция. От тази гледна точка считам, че броят на посетителите може да се увеличи,  вероятно чрез по-добре насочена комуникационна кампания.“   Българският евродепутат се спря и на мерките, взети на вътрешно институционално ниво, свързани с увеличаването степента на риска, свързан със законността и редовността. „Генерална дирекция \"Финанси\" създаде Звено за мониторинг, което докладва директно на генералния директор. Ние възприемаме напълно положително този подход. Може ли да ни предоставите допълнителна информация как това звено споделя информация с Комисията по бюджетен контрол и ако има затруднения в комуникацията, как те биха могли да бъдат преодолени?“   В заключението си, Неджми Али поздрави цялото ръководство на Европейския парламент за доброто управление в различните сектори, включително и по отношение на сигурността.   От своя страна, г-н Веле и г-н Сасоли благодариха на докладчика от АЛДЕ за конструктивните препоръки и предоставиха отговори на въпросите му. На първо място, относно Дома на европейската история, Клаус Веле поясни, че от откриването му на 6 май 2017 година, вече има над 150 хиляди посетители, но наистина предстои много работа с депутатите по разпространение на информацията за този уникален музей. Що се отнася до новосъздаденото звено за мониторинг, обяснено бе, че то е било основано, за да се централизира управлението при проблемни ситуации. „Опитът ни в тази насока засега е положителен.“, завърши генералният секретар.", "date": "2018.11.28", "title": "Неджми Али: Резултатите от дейността на Парламента за 2017 г. са окуражаващи"}
{"url": "http://epicenter.bg/article/Obezshteteniyata-za-maychinstvo-i-bezrabotitsa-zamrazvat-prez-2019-godina/169354/2/0", "text": "Парламентът прие бюджетите на фондовете за майчинство, трудови злополуки и безработица, предадоха „Фокус“ и \"Канал 3\". Приходите по бюджета на фонд „Пенсии, несвързани с трудова дейност“ са в размер на 296,5 млн. лв.   217,4 млн. лв. са приходите в бюджета на фонд „Трудова злополука и професионална болест“ за 2019 г., а разходите са малко над 53 млн. лв.   Приходите на фонд „Общо заболяване и майчинство“ са в размер на 1,1 млрд. лв., като дефицитът е малко над 44 млн. лв.   Приходите по бюджета на фонд „Безработица“ са малко над 315 млн. лв., а разходите – почти 450 млн. лв. Дефицитът в бюджета е около 135 млн. лв.   С приетите бюджети депутатите запазиха настоящото равнище на минималното и максималното обезщетение за безработица - 9 лв. на ден минимално обезщетение и малко над 74 лева за максимално. 380 лева остава размерът на обезщетението за отглеждане на малко дете от една до две годишна възраст.   Минималната пенсия става 219.43 лева от 1 юли от догодина.  Парламентът отхвърли предложенията на БСП и ДПС от 1 юли следващата година минималната пенсия да бъде 300 лева.   Депутатите обсъдиха и увеличението на максималния осигурителен доход. В проектобюджета управляващите са заложили той да бъде повишен на 3000 лв. От БСП предлагат повишението да е на 3900 лв. От ДПС пък предложиха замразяване на ниво 2600 лв., както настояваха от бизнеса.  В крайна сметка парламентът прие минималният месечен размер на осигурителния доход за самоосигуряващи се лица за следващата година да бъде 560 лв., а максималният - 3000 лв.  Минималният месечен размер на осигурителния доход за регистрираните земеделски стопани и тютюнопроизводители ще бъде 400 лв.  Парламентът реши от 1 юли 2019 година минималната пенсия да бъде 219, 43 лева. От 1 януари до 30 юни следващата година минималната пенсия ще бъде 207, 60 лева, както досега.  \"За\" гласуваха 110 народни представители, 65 бяха \"против\", а 18 се въздържаха.  Парламентът отхвърли предложенията на БСП и ДПС от 1 юли следващата година минималната пенсия да бъде 300 лева.  Предлагаме минималната пенсия да стане 300 лв. от 1 юли 2019 г. Това каза секретарят на ПГ на \"БСП за България\" Филип Попов. \"Преди месеци пенсионерите излязоха под прозорците на властта и искат преизчисляване на всички пенсии. Те предлагат минималната пенсия да стане 308 лв. и таванът на пенсиите да бъде премахнат. Какво се случи оттогава досега? Нищо. Вие останахте глухи за техните справедливи искания. Това са болни хора, но са преди всичко достойни българи и заслужават достойни старини\", каза още Попов и посочи, че с 200 лв. пенсия за месец не може да се оцелява.  \"Защото тези 200 лв. са колкото надницата на народните представители за един ден, а пенсионерите трябва да изкарат един месец. Затова нашето предложение е минималната пенсия да стане 300 лв. от 1 юли 2019 г. до 31 декември\", заяви той.  \"И от ДПС предлагаме числото 219,43 лв. да стане 300 лева\", каза депутатът от ПГ на ДПС Рамадан Аталай в дебатите по окончателното гласуване на бюджета на ДОО. \"Тези, които в момента се наричат ОП предлагаха 600 лева пенсия. Тогава заявихме, че популизмът е вредно нещо, а с тези популисти ГЕРБ направиха правителство\", заяви той. \"Ако не бяха ОП и земята щеше да спре да се върти\", коментира Рамадан Аталай.  \"Няма как само преди известно време да сте спечелили избори с предложение за 500 лева пенсия, а днес да излизате и да казвате добре, че бяха ОП, че се случи това да има 200 лева пенсия\", посочи той към депутатите от \"Обединени патриоти\". \"С това ОП държавата стигна до такива размери на безобразия и на националистически изявления, на такъв упадък, че чак ГЕРБ се чудят как да се измъкнат от ситуацията\", заяви Рамадан Аталай.  \"Пенсионерите вие ги извеждахте на улицата, но не можахте да намерите точния израз да им кажете, че числото 219,43 лева не ги устройва. Те са по-бедни, отколкото когато ние сме били на власт\", обясни той. \"В момента си разпределяте порции от Агенцията за чужденците\", обърна се Аталай към \"Обединени патриоти\". \"Това, че отказвате да подкрепите пенсията да стане 300 лева е пълно безобразие\", уточни той. \"Ако днес не подкрепите числото 300, би трябвало да излезете и да обясните защо и по какъв начин държите родителите ни в недоимъка, с които спечелихте изборите\", каза още Рамадан Аталай.  Добре, че бяха \"Обединени патриоти\" или ОП, че нямаме втора протурска партия в парламента. Това каза депутатът от ПГ на \"Обединени патриоти\" Валери Симеонов. \"ОП - и ДОСТ го няма, ОП - и ДПС отидоха на четвърто място\", коментира той.  \"Рамадан Аталай е поредният манипулатор на трибуната на Народното събрание, за съжаление. Никъде и никога в предизборната кампания на \"Обединени патриоти\" не съществува цифрата 500 лева минимална пенсия\", заяви Валери Симеонов. \"Нито 600, нито 500 лева. Придържайте се към фактите\", призова той.  \"Добре че бяха \"Обединени патриоти\", за да се повишат срамно ниските минимални пенсии\", обяви депутатът. \"Колкото и да ви е тъжно, това е факт. Въпреки съответните не особено благоприятни последствия по отношение на останалите. Това сме постигнали, това сме направили\", каза още той.  Защо когато БСП управляваше не предложи преизчисляване на всички пенсии - защото са царе на популизма, фалитите и дефицитите. Това каза народният представител от ГЕРБ Светлана Ангелова.  \"През 2008 г., когато няколко пъти имаше увеличение на пенсиите от 20%, го платихме през 2009 г. правителството на Борисов - в най-тежката година на икономическа криза БСП загробихте българските граждани. А когато управлявахте през 2013 и 2014 г. и когато имахте възможност да направите бюджета на ДОО за 2014 г. какво направихте уважаеми колеги от ляво? Увеличихте минималната пенсия с 4,50 лв. - от 150 лв. на 154 лв.\", заяви Ангелкова. \"Защо когато управлявахте, не предложихте преизчисляване на всички пенсии с доход от предишни години? Защото знаем, че сте царе на популизма, на фалитите и на дефицитите, но не недейте да заблуждавате българските граждани, че може да се харчат повече средства отколкото има\", каза още тя  Днес депутатите продължават с окончателното приемане на бюджета на Държавното обществено осигуряване за 2019 г. На близо 11-часово заседание вчера те приеха окончателно Законопроекта за бюджета на НЗОК и първите два члена от бюджета на ДОО - рамката на бюджета и приходната и разходната част на фонд \"Пенсии\".    ", "date": "2018.11.28", "title": "Обезщетенията за майчинство и безработица замръзват през 2019 година (ДОПЪЛНЕНО)"}
{"url": "http://epicenter.bg/article/Petkova--Bez-tsentralite-v-Marishkiya-baseyn--balgarskata-energetika-ne-mozhe-da-funktsionira-normalno/169355/2/0", "text": "Без централите в Маришкия басейн, българската електроенергетика не може да функционира нормално. Това каза министърът на енергетиката Теменужка Петкова в Раднево, където се срещна с протестиращи работници от „Марица Изток“, предаде репортер на Агенция „Фокус“.  „За мен е изключителна чест да бъдат днес тук с вас в енергийното сърце на България - град Раднево. Няколко пъти колегите поставиха основните акценти, които стоят пред нас - „Силни ли сме? Имаме ли бъдеще? Ще имаме ли работа?“. Силни сме, защото сме заедно - правителството, миньорите - всички ние осъзнаваме каква е важността на цели Маришки комплекс“, заяви енергийният министър.  „Централите от Маришкия басейн са стратегически обекти от енергийната инфраструктура на България. Вие гарантирате енергийната сигурност на нашата страна, а тя е част от националната ни сигурност. Нали не смятате, че някой ще тръгне в посока да подлага на риска енергийната и националната сигурност на България?“, обърна се тя към служителите.  Министър Петкова отбеляза, че благодарение на техния труд, всички сме спокойни, че имаме ток вкъщи, че сме на топло и светло.  „По отношение на това имаме ли бъдеще - да, ние категорично имаме бъдеще, защото сме заедно и защото българското правителство, българската държава е на своето място“, каза още Теменужка Петкова.   Дерогацията на ТЕЦ „Марица Изток“ 2 и на останалите централи от Маришкия басейн е вече на финалната права. До края на ноември изтича срокът, в който могат да бъдат дадени становища по тази дерогация. МОСВ е взело решение да бъде дадена безсрочна дерогация за работата на ТЕЦ „Марица Изток“ 2, което означава, че централата отговаря на изискванията и може да продължи да работи, разясни министър Теменужка Петкова.  „1/4 от емисиите за ТЕЦ „Марица Изток“ 2 към днешния ден са закупени. До 21 декември БЕХ ще купи всички останали емисии, които са необходими, за да може централата да работи в нормален ритъм и всички - и ние, и вие, да сме спокойни за енергийната сигурност на страната и за работните си места“, добави министър Петкова.   ", "date": "2018.11.28", "title": "Петкова: Без централите в Маришкия басейн, българската енергетика не може да функционира нормално"}
{"url": "http://epicenter.bg/article/Taksimetrovi-shofyori-izlizat-na-protest-/169323/2/0", "text": "  С общо предложение таксиметровите шофьори ще поискат стоянките им да заемат 2% от \"синя зона\", 4% от \"зелена зона\" и 25% от местата за паркиране в останалата част на столицата. Сред предложенията е и разрешителните за таксиметров превоз да бъдат на името на водача. Също така да им бъде позволено, когато возят клиенти да се движат в бус лентата.   Исканията си браншовиците споделиха с лидера на червените Калоян Паргов, който е и зам.-председател на Комисията по транспорт и туризъм на СОС. По негов съвет таксиметровите шофьори ще изготвят обща декларация за тарифите, която ще поставят на вниманието на Столична община, подкрепена от всички организации.   Таксиджиите имат различно виждане колко трябва да бъде минималната цена на километър – 0,94 до 1,30 лева. Според тях цената на возене трябва да се обвърже с минималната работна заплата и при всяко нейно увеличение да се повишава и услугата им. Столичният общински съвет е органът, който по закон трябва да определи минималните и максималните тарифи за таксиметровите услуги за населеното място.   Стоянките им да бъдат обособени с табели и надпис на пътя „такси“ както и жълта маркировка за мястото им на платното, са част от исканията им.   По думите на Боян Василев, зам.-председател на организацията на таксиметровите превозвачи в България, заемащите местата им за чакане частни автомобили трябва да бъдат принудително премахвани от паяците на Центъра за градска мобилност. Сред исканията са нова стоянка на летище „София“, която да бъде достъпна не само за една фирма, за място на нея са готови да плащат такса. Таксиметровите шофьори искат поставяне на химически тоалетни и въвеждане на европейското законодателство, което забранява газови бутилки в багажника на автомобилите Готови са и да приемат промяна в регулацията, която включва разрешителните за таксиметровите шофьори да бъдат на името на водача, а не на колата. Но искат премахване на вече поставените велоалеи по някои от булевардите, защото задръствали движението.   Ще поставят въпроса и за промяна в законодателството, което да им даде възможност да поставят видеорегистратори в колите, които да използват като доказателство при ПТП. Отново се повдига и темата за практиките, предлагани в социалните мрежи подобни на споделеното пътуване. Паргов подкрепи таксиметровите шофьори, че тези услуги също струват пари на ползващите ги и отнемат от клиентелата им.", "date": "2018.11.28", "title": "Таксиметрови шофьори излизат на протест "}
{"url": "http://epicenter.bg/article/Nad-140-pochistvashti-mashini-rabotyat-po-vsichki-osnovni-bulevardi-i-ulitsi-v-Sofiya/169324/2/0", "text": "Започна тестването на трамвайното трасе по ул. \"Граф Игнатиев\". Това заяви на брифинг пред журналисти заместник-председателят на Столичния общински съвет Николай Стойнев. \"Продължава работата по обекта. Махнахме загражденията там, където не са необходими. Преработката се налага заради проверките на Столична община и заради нередностите, които откриваме\", коментира той.   \"Може да се каже, че обектът ще бъде завършен, когато мине през всички приемателни комисии\", добави Стойнев и поясни, че има още време, докато ремонтът бъде завършен. Участие взе и зам.-кметът на Столична община Евгени Крусев. \"Всички корекции ще са за сметка на изпълнителя. След като мине през приемателна комисия, трамвайното трасе ще бъде пуснато\", уточни той. \"Днес ще направим тест на трамвайното трасе. Сутринта ще бъде пуснато електричеството и ще тръгнат мотриси по трасето. През целия ден ще се проверява дали има някакви нарушения\", разкри Крусев.   Зам.-кметът на София коментира и обстановката в София след снеговалежите. \"Над 140 почистващи машини работят в момента по всички основни булеварди и улици, за да се справят със снега в София. Към този момент няма закъснение на градския транспорт. Призоваваме гражданите да използват него за придвижване\", заключи той.    ", "date": "2018.11.28", "title": "Над 140 почистващи машини работят по всички основни булеварди и улици в София"}
{"url": "http://epicenter.bg/article/Parlamentat-glasuva-okonchatelno-Byudzhet-2019/169325/2/0", "text": "Депутатите ще гласуват днес окончателно бюджетът на общественото осигуряване и на държавата. Процесът по приемане на най-важните плащания на държавата започна вчера и след 11 часа дебати в полунощ депутатите решиха да спрат дискусиите, след като успяха да приемат бюджета на Здравната каса и първите два члена на социалния бюджет, съобщава БНТ.   Основните спорове вчера бяха свързани с недостатъчното финансиране на здравеопазването и промяната на множество други закони през закона за Здравната каса. От левицата се заканиха, че ще дадат закона за Касата на Конституционния съд. Опозицията ще продължи да настоява днес и за повече пари за социални плащания.    ", "date": "2018.11.28", "title": "Парламентът гласува окончателно Бюджет'2019"}
{"url": "http://epicenter.bg/article/Raboteshtite-v-mini--quot-Maritsa-iztok-quot--i-TETs--quot-Maritsa-iztok-quot--2-izlizat-na-protest/169326/2/0", "text": " съобщи Нова телевизия. Тяхното искане е за яснота по бъдещето на комплекса.    Синдикатите при „Мини Марица-изток” и „ТЕЦ Марица-изток 2” вдигат митинг в защита на работните места и бъдещето на комплекса „Марица-изток” в Раднево на 28 ноември, съобщава и БГНЕС.    заявяват от КНСБ.   В декларацията, изпратена до отговорните институции по повод на предстоящия митинг, се казва, че състоянието на основните държавни енергийни дружества у нас все повече се влошава, което отново предизвиква безпокойство.    се казва в декларацията.   Синдикатите спешно настояват за адекватна позиция на държавата за осигуряване на бъдещето развитие на комплекса до изчерпване на въглищните запаси.   Иска се нова енергийна стратегия с хоризонт 2030-2050 г., както и държавата да поеме траен ангажимент за съставяне на механизъм за компенсиране на загубите от въглеродни емисии на „ТЕЦ Марица-изток 2”.   ", "date": "2018.11.28", "title": "Миньори и енергетици от \"Марица-изток\" и ТЕЦ \"Марица-изток\" 2 излизат на протест"}
{"url": "http://epicenter.bg/article/Mladi-balgarski-ucheni-ot-UniBIT-provedoha-seminar-v-Evropeyskiya-parlament/169358/2/0", "text": "Учени, докторанти, студенти и млади изследователи от Университета по библиотекознание и информационни технологии (УниБИТ) за втори пореден път проведоха научен семинар в Европейския парламент в Брюксел, Кралство Белгия.   Мотото на семинара носи послание към всички в областта на науката, образованието и културата „Съвременни стратегии и иновации в управление на знанието“ и се организира от Университетската младежка академия за управление на знание, която е важно звено в структурата на УниБИТ.   Младите хора от УниБИТ пристигнаха в Брюксел по покана на Европейските консерватори и реформисти, за да представят техните научни разработки и постижения в науката, които са успели да реализират и постигнат през последната една година по редица инициативи и проекти.   Важна част от програмата на семинара беше и официалното награждаване с почетния знак на Университетската младежка академия за управление на знания ,,ЯБЪЛКА НА МЪДРОСТТА И ПОЗНАНИЕТО“ на г-н Ян Захрадил – президент на Алианса на европейските консерватори и реформисти, заради активната му позиция за ролята на младите хора за бъдещето на Обединена Европа. След награждаването, г-н Захрадил беше поздравен от гостите и представителите на партията на Европейските консерватори и реформисти.   Поздравителни адреси до младите хора от УниБИТ бяха получени от проф. Стоян Денчев - Ректор на УниБИТ, който с гордост и радост сподели и в конферентна връзка с участниците в семинара, че за него е въпрос на чест възпитаници на ръководения от него университет да бъдат единствените от България, а и от Европа, които представят своите научни достижение в сърцето на Европа, или там където то бие най-силно – в Европейския парламент.   Поздравления получиха младите хора и от председателя на Народното събрание - г-жа Цвета Караянчева, която ги поздрави за усърдието и последователността, с които палят пламъка на науката в очите на обществото. С приветствие към младите учени от УниБИТ се беше обърнал и г-н Красимир Вълчев – министър на образованието и науката, който изрази своята удовлетвореност от факта, че с участието си в семинара в Европейския парламент всички те издигат авторитета на българската академична общност на нивото на европейската наука.   Научната част на семинара премина с представяне на докладите и научните съобщения от страна на участниците пред аудиторията от европейски посетители и гости. Интерес предизвикаха резултатите на амбициозните учени, реализирани по различни проекти на ФНИ, като създаването на имиджов модел в университетска информационна среда, дифузията на знания и хипотези за културното наследство, изследването на книжовното и документално наследство на Странджа и архивното богатство на Национална библиотека „Св. Св. Кирил и Методий“ и други.   Младите хора от УниБИТ дадоха сериозна заявка за бъдещото с темите на техните доклади и научни съобщения, и на финала получиха покана за следващата година и превръщането на този семинар в традиция, съхраняваща ценностите чрез най-висшата форма на напредък на обществото – науката.", "date": "2018.11.28", "title": "Млади български учени от УниБИТ проведоха семинар в Европейския парламент"}
{"url": "http://epicenter.bg/article/Georgi-Gyokov--Zashto-OP-ne-predlagat-300-lv--pensiya--Tova-e-tyahno-obeshtanie-/169362/2/0", "text": "Стигнахме до много интересен момент- минималният размер на пенсията за осигурителен стаж и възраст. Спомням си за едни предизборни обещания за 300 лв. минимален размер за пенсията от Обединени патриоти. Като гледам, сме доста далеч от тази сума и няма предложение, направено от патриотите, за такава пенсия. Това означава само едно – отказали са се от това предложение. Няма как да говорят, че до края на мандата ще стигне 300 лв. пенсията. Доказват крилатата фраза от Ото фон Бисмарк – най-много се лъже преди избори, по време на война и след лов.   Спомням си как от тази трибуна, още в началото на този мандат, Обединени патриоти говореха, че когато на 30 ноември 2016 г. са предложили увеличение на минималната пенсия на 200 лв и преизчисляване на всички останали пенсии и другото предложение- за увеличаване на 300 лв., но без преизчисляване на останалите пенсии- не са получили подкрепа от тогавашната парламентарна група на БСП. После тезата се смени и твърдението стана - БСП ги е подкрепила, но с малко гласове и не са им стигнали 5 гласа, за да се приеме предложението. Тези твърдения, които представляват неистини, бяха изречени от Волен Сидеров и Славчо Атанасов. Може би си мислите, че една неистина, повторена 100 пъти, ще се превърне в истина, но това не е така.   Затова, уважаеми патриоти, след всяко ваше изказване в тази посока, ще ви казвам истината. И тя е: прегласуване, проведено на 30.11.2016 г. в 13:22 часа, по ваше предложение по Закона за бюджета на ДОО за 2017г., второ гласуване, чл. 10, предложение от Валери Симеонов, за минимален размер на пенсията за осигурителен стаж и възраст 200 лв и преизчисляване на всички пенсии.   Резултатите са: гласували 143 народни представители, „за“ – 69, „против“ – 13, „въздържали се“ – 61. Парламентарната група на „БСП лява България“ – от 38 човека група, гласуват 30 – „за“, 0 – „против“ и 0 – „въздържали се“. Отсъстват 8 народни представители. Групите на Патриотичния фронт и Атака, които в този момент вече са постигнали споразумение за обща коалиция, гласуват така: Патриотичният фронт – от 21 човека гласуват 13 – „за“, 0 –„против“ и „въздържали се“, отсъстват – 8. Атака – 11 човека група, гласуват 6 – „за“, 0 – „против“ и „въздържали се“. Отсъстват 5 народни представители. Т.е. от вносителите при гласуването отсъстват 13 народни представители – 41% от групата, а от подкрепящите отсъстват 8. При прегласуването, поискано от Патриотични фронт, резултатите са аналогични. Аналогични са и при гласуването за 300 лв. пенсия. Или говорете истината, или мълчете!   По-големият въпрос е защо сега патриотите не предлагат обещаното увеличение за минимална пенсия? Още по-важно – защо не подкрепят нашето предложение за преизчисляване на пенсиите, което също е и ваш предизборен ангажимент. Може би, защото сте заплашени от големия коалиционен партньор, че ще счупите коалицията и ще съборите правителството, а на вас не ви се изпуска властта. По-добре да мълчите да не споменавате този срамен за вас факт, когато предлагате нещо с ясното съзнание, че не искате да мине и обвинявате другите за това, че не сте успели в желанието си.", "date": "2018.11.28", "title": "Георги Гьоков: Защо ОП не предлагат 300 лв. пенсия? Това е тяхно обещание!"}
{"url": "http://epicenter.bg/article/Sled-blizo-vek-burgazlii-otnovo-shte-se--quot-povozyat-quot--na-tesnolineykata--quot-Burgazy-treny-quot--/169377/2/0", "text": "След повече от 90 години бургазлии отново ще имат възможност да се \"повозят\" на теснолинейката \"Бургазъ Тренъ\". На празника на града - 6-ти декември, Никулден, влакчето ще \"потегли\" от градинката до сградата на Общината, за да върне времето назад и покаже на бургазлии как е изглеждал родният им град в миналото. Това съобщават от община Бургас.  Възстановка на вагон от известния преди близо век влак, който е пътувал по линията Бургас - Анхиало, ще пренесе своите пътници с помощта на вълнуващи кадри от десетминутен черно-бял филм. В него са включени автентични снимки, предоставени от Държавен архив-Бургас, които показват знакови за морския град места, разположени по маршрута на влака.  Tренът ще мине по маршрута на историческата железница, която е потегляла от жп гарата в Бургас, а първото й пътуване е на 14-и декември 1925 година. Маршрутът на влака е минавал покрай пристанището и вълнолома, през Булеварда, бургаската митница, Морската градина, по алеята на Централния плаж, стария мост и градските бани, Казиното, Женския и Офицерския плаж и старите казарми до първата спирка на теснолинейката - Солниците. Следващите спирки на историческия влак са били мина \"Ходжа мар\" /\"Черно море\"/ и гарата в Анхиало /днешно Поморие/.  Така в рамките на 10-15 минути възстановката на историческото влакче ще \"отведе\" пътниците си на празнично пътешествие през времето и ще припомни места и събития, значими за всеки бургазлия.  Романтичната атмосфера на Никулден ще допълва още фотоколажната работилница \"Стари снимки с нови хора\", която ще потопи жителите и гостите на града в магията на Стария Бургас. Тя ще бъде разположена до влакчето на 6-ти декември, Никулден, от 10.30 до 17.00 часа.  Чрез нея посетителите ще разберат любопитни подробности за емблематични места и моменти от близкото минало на града. Участниците ще бъдат колажирани на фона на избрана от тях снимка на стария Бургас. Те ще имат възможност да избират дали да бъдат в компанията на Юрий Гагарин, на бургаското летище или в работилниците за радиоапарати на \"Тулан\", на разходка с бургаски джентълмени в крайморския парк или в лодка пред Морското казино.  Във фото работилницата ще бъдат използвани стари снимки от началото на миналия век, предоставени от Държавен архив-Бургас, а всички нейни посетители ще бъдат заснети в неповторими фотографии, които ще могат да вземат със себе си за спомен.  ", "date": "2018.11.28", "title": "След близо век бургазлии отново ще се \"повозят\" на теснолинейката \"Бургазь трень\" "}
{"url": "http://epicenter.bg/article/Pravitelstvoto-dade-8-miliona-na-obshtinite--19-miliona---za--quot-Arena-Burgas-quot-/169380/2/0", "text": "Министерският съвет одобри почти осем милиона лева за подпомагане на общините, близо три - за училищни дейности и цели 19 - за \"Арена Бургас\". Това се разбира от решенията, взети от кабинета.   Отпускат се 1 553 600 лева за интернет свързаност в училищата. Над 1,5 млн. лева се осигуряват за допълнително обучение на ученици от основната степен на образование. Общините ще получат допълнително и 7 991 315 лева за безплатен транспорт на децата и учениците.   Правителството одобри и промени по бюджета на Министерството на младежта и спорта за 2018 г.  Така18 799 067 лв. отиват за довършване на Спортна зала „Арена Бургас“. 30 деца сираци пък ще получат персонални пенсии от 113 лв. месечно, гласи друго решение на министрите.  ", "date": "2018.11.28", "title": "Правителството даде 8 милиона на общините, 19 милиона - за \"Арена Бургас\""}
{"url": "http://epicenter.bg/article/Kabinetat-otpusna-nad-163-mln--leva-za-remont-na-samoletite-MiG-29-i-Su-25-/169382/2/0", "text": "Правителството одобри проекти за инвестиционни разходи „Осигуряване на летателната годност на самолети МиГ- 29“ и „Възстановяване на летателната годност на самолети Су-25“. Това съобщиха от правителствената информационна служба.  Разходите по първия проект ще са до 81 294 416 млн. лв. без ДДС, а по втория - до 99 012 000 лв. с ДДС (82 510 000 лв. без ДДС).  Правителството прие проект за инвестиционен разход „Осигуряване на летателната годност на самолети МиГ- 29“. Документът е разработен в съответствие с чл. 27, т.8а от ЗОВСРБ, като в него са представени необходимостта от осигуряване на летателната годност на част от самолетите МиГ-29. Основните параметри на проекта за инвестиционен разход са: брой самолети – 8; ориентировъчна цена - до 81 294 416 млн. лв. без ДДС.  Проектът за инвестиционен разход за осигуряване на летателната годност на самолетите МиГ-29 е пряко свързан с изпълнението на задачата по Air Policing в единната интегрирана система за ПВО на НАТО (NATINAMDS), като част от ангажиментите на България към Алианса по отношение на охраната на въздушното пространство.  Реализирането на проекта е в пряка зависимост от осъществяването на проекта за придобиване на нов тип боен самолет и е от изключителна важност, както за националната сигурност и отбраната на страната, така и за прилагане на механизмите на колективната отбрана на НАТО и общата политика за сигурност и отбрана на ЕС.  Осигуряването на летателната годност на самолети МиГ-29 ще позволи запазването на придобити отбранителни способности в периода до придобиване на новия тип боен самолет и в транзитния период на усвояването и декларирането му в оперативна готовност.  Правителството одобри също така допълнителни разходи по бюджета на Министерството на отбраната за 2018 г. в размер до 45 739 959 лв., за сключване на договори за осигуряване на летателната годност на самолети МиГ-29 по рамково споразумение с AO „РСК „МиГ“. Средствата се осигуряват за сметка на преструктуриране на разходите по централния бюджет за 2018 г.  Със сключването на договорите ще се създадат необходимите условия Военновъздушните сили да поддържат способности за контрол на въздухоплаването и за гарантиране на въздушния суверенитет (Air Policing), за прилагане на механизмите на колективната отбрана на НАТО и общата политика за сигурност и отбрана на Европейския съюз.  Правителството прие Проект за инвестиционен разход „Възстановяване на летателната годност на самолети Су-25“. Документът е разработен в съответствие с чл. 27, т.8а от ЗОВСРБ, като в него е представена необходимостта от възстановяването на летателната годност на самолетите Су-25. Необходимите средства за изпълнение на проекта са до 99 012 000 лв. с ДДС (82 510 000 лв. без ДДС).  Изпълнението на Проекта ще позволи възстановяване на летателната годност на самолетите Су-25 и запазване на придобити отбранителни способности в периода до придобиване на новия тип боен самолет и достигането до оперативна готовност за използване на същия за действия по земни/надводни цели – роля „Въздух - Повърхност“.  Правителството одобри също допълнителни разходи в размер до 82 510 000 лв. по бюджета на Министерството на отбраната за 2018г., за сключване на договор/и за възстановяване на летателната годност на самолети Су-25. Необходимите средства за изпълнението на проекта се осигуряват за сметка на преструктуриране на разходите по централния бюджет за 2018 г.  ", "date": "2018.11.28", "title": "Кабинетът отпусна над 163 млн. лева за ремонт на самолетите МиГ-29 и Су-25 "}
{"url": "http://epicenter.bg/article/Pravitelstven-doklad-tvardi--Zastaryavame--no-taka-e-i-v-ostanalite-darzhavi-ot-ES-/169383/2/0", "text": "Правителствен доклад констатира, че през 2017 г. населението на България продължава да застарява, но добавя, че така е и в останалите държави от ЕС. Продължават негативните промени във възрастовата структура на населението и демографското остаряване, но това е проблем, характерен и за другите страни-членки на ЕС, констатира Годишният доклад за състоянието на здравето на гражданите и изпълнението на Националната здравна стратегия за 2017 г., одобрен от кабинета на редовното му заседание. Документът представя състоянието и тенденциите в динамиката на основните показатели, характеризиращи общественото здраве през 2017 г.   В него се констатира, че  Достигнатото през 2017 г. равнище на детската смъртност от 6.4‰ е най-ниското в цялата история на демографската статистика на България. По отношение на този показател се наблюдава дълготрайна тенденция за намаляване - през 2000 г. детската смъртност е 13.3‰, 2010 г. - 9.4‰, а 2015 г. - 6.6‰, но все още нивото е по-високо отколкото в ЕС (3.6‰). Въпреки изразената тенденция за намаление на смъртността и в останалите възрастови групи, България все още е с по-висок коефициент за смъртност (15.5‰) в сравнение със страните от ЕС (10,2‰). През 2017 г. намалява заболеваемостта от злокачествени новообразувания спрямо предходната година, като най-висока е болестността от рак на млечната жлеза при жените и рак на женските полови органи. Запазва се структурата на умиранията по причини, като продължават да са водещи болестите на органите на кръвообращението и новообразуванията.  В доклада са представени и дейностите по опазване на общественото здраве, държавния здравен контрол, изпълнението на имунизационния календар на страната, програмите, проектите и плановете в областта на общественото здраве. Разгледани са рисковите фактори, свързани с начина на живот като тютюнопушене, употреба на алкохол, нездравословно хранене и намалена двигателна активност, чието високо ниво е пряко обвързано с високото ниво на заболеваемостта и смъртността от хронични незаразни болести. Основно предизвикателство за здравето на гражданите остават хроничните незаразни болести, които са основна причина за смърт и намалена работоспособност. Представени са данни за финансирането на здравните дейности, човешките ресурси в системата, дейността на лечебните заведения, финансирана от бюджета на Националната здравноосигурителна каса и от държавния бюджет, фармацевтичния сектор и лекарствената политика.  Част от доклада е отчетът на изпълнението на Националната здравна стратегия 2020 през 2017 г., съпроводен от анализ за изпълнението на политиките и мерките от здравната стратегия и плана за нейното изпълнение. За определените в Националната здравна стратегия 2020 национални здравни цели е налице положителна оценка на изпълнение то им, определена на база обективни данни за динамиката на наблюдаваните показатели спрямо изходните данни за 2014 г. За всички цели се наблюдава различна степен на постигане спрямо определените целеви стойности до 2020 г. - при 2 от тях към настоящия момент дори е налице постигане на целевите стойности на измервания показател до 2020 г., а при останалите три е налична ясна тенденция за прогресивна промяна, като целевата стойност до 2020 г. още не е достигната.   Най-значим е напредъкът по постигане на националните здравни цели за намаляване на смъртността в младите възрастови групи, а най-незадоволителен по отношение на целта за увеличаване на средната продължителност на живота във възрастта над 65 г.  ", "date": "2018.11.28", "title": "Правителствен доклад твърди: Застаряваме, но така е и в останалите държави от ЕС!"}
{"url": "http://epicenter.bg/article/Izostaviha-dve-novorodeni-v-Plovdiv--32-sa-sluchaite-ot-nachaloto-na-godinata/169386/2/0", "text": "Две новородени са били изоставени от майките си в Университетската болница в Пловдив. В първия случай жената е избягала 5 часа след раждането на сина си Илия. Момченцето е шесто дете за майката. Второто изоставено дете се казва Златка и е недоносено. Теглото му е едва 1,5 кг. Децата са в добро здравословно състояние и са настанени в отделението по неонатология, съобщи Нова телевизия.   \"Момиченцето утре ще отиде в приемно семейство. Другото дете ще бъде настанено в приемно семейство другата седмица. Златка е родена недоносена в Първомай. Отглежда се при нас докато достигне необходимите килограми, за да отиде в приемно семейство. В момента е абсолютно здрава\", каза началникът на отделението по неонатология в УМБАЛ \"Пловдив\" д-р Диана Аргирова.   Д-р Аргирова заяви, че родителите на момиченцето не са установили контакт с лекарите. Илия е роден на 21 ноември в Университетската болница. След като е избягала, майката не е потърсила сина си. Момченцето е 19-ото поред изоставено дете в болницата. Приемно семейство вече е заявило желанието си да се грижи за него.   \"Майката на Златка е подписала декларация за пълно осиновяване. Родителите на момченцето също казаха, че ще подпишат такава декларация. След като децата са настанени в приемни семейства предстои да бъдат записани в регистъра за осиновяване\", информира директорът на Дирекция \"Социално подпомагане\" - Пловдив Надя Танева.   В Пловдив 32 деца са изоставени в родилните домове от началото на годината. Заради големият брой социалните служби набират спешно приемни семейства. А докторите, които се грижат за бебета, се нуждаят от памперси и дрешки.  ", "date": "2018.11.28", "title": "Изоставиха две новородени в Пловдив, 32 са случаите от началото на годината"}
{"url": "http://epicenter.bg/article/Borisov-sabra-Saveta-po-sigurnostta-zaradi-naprezhenieto-mezhdu-Rusiya-i-Ukrayna/169389/2/0", "text": "Премиерът Борисов е събрал правителствения Съвет по сигурността, за да обсъди обстановката в региона, възникнала от напрежението между Украйна и Русия, става ясно от прессъобщение от \"Дондуков\" 1.   \"Под ръководството на министър-председателя Бойко Борисов Съветът по сигурността към Министерския съвет проведе заседание. Приета беше позиция на Съвета по сблъсъка между украински и руски кораби в района на Керченския пролив и Азовско море\", се казва в документа. В него се посочва, че \"опасното нарастване на напрежението в Азовско море през последните дни е довело до задържане на украински кораби и техните екипажи, както и до раняване на украински военнослужещи\".   Съветът по сигурността счита, че тези действия от страна на Руската федерация са недопустими.  „В интерес на всички е Руската федерация и Украйна да проявят сдържаност, а напрежението да бъде преодоляно с диалог. Призоваваме руските власти да освободят незабавно задържаните плавателни съдове и техните екипажи. Очакваме Руската федерация да зачита свободата на преминаване през Керченския пролив в съответствие със задълженията на руската страна съгласно действащото международно право“, пише още в позицията.  Съветът по сигурността към МС ще продължи да следи внимателно ситуацията, включително в тясно сътрудничество с партньорите в ЕС и НАТО.  ", "date": "2018.11.28", "title": "Борисов събра Съвета по сигурността и той осъди действията на Русия в Азовско море"}
{"url": "http://epicenter.bg/article/Korneliya-Ninova-kam-protestirashtite-pensioneri--Prodalzhavame-bitkata-za-vas-/169397/2/0", "text": "Това заяви председателят на БСП Корнелия Нинова по време на протеста на пенсионерите.   Тя е категорична, че трябва да се осигурят средства от бюджета, така че да се вдигне минималната пенсия, да се постигне такова увеличение на пенсиите, което да гарантира на възрастните хора да живеят достойно. „Защото цял живот сте дали за България. И днес ние, младите, вашите деца и внуци, сме длъжни да ви осигурим достойни старини“, подчерта тя. Нинова посочи, че заплатите на депутатите са част от големия въпрос за неравенствата и отворената ножица между политици и народ.   „Това е една от причините да сте вие тук, днес. Несправедливо е нашите заплати да се увеличават автоматично с ръста на средната заплата. За трети път внасяме предложение заплатите на депутатите да се намалят и да се изчисляват към минималната, а не към средната. Ако управляващите отново го отхвърлят, ви гарантирам, че като имаме мнозинство в парламента, това ще е първата работа, която ще свършим“, каза още Корнелия Нинова.  „Благодарим, че сте тук, защото така ни давате сила, знаем, че не сме сами и заедно, рано или късно, ще успеем. Не се предавайте!“, призова председателят на БСП. Тя предложи протестът да излъчи представители, които да влязат в парламента, за да чуят как „БСП за България“ ще отстоява докрай преизчисляването на всички пенсии и Закона за възрастните хора.   „Ще представим в залата на парламента исканията на пенсионерите, ще ги отстояваме и ще ги гласуваме“, заяви по-късно лидерът на БСП Корнелия Нинова пред медии в НС, след като се срещна с представители на протестиращи пенсионерски организации. Тя подчерта, че парламентът гледа бюджета на ДОО, който засяга размера на минималната пенсия и преизчисляването на всички пенсии. Председателят на БСП каза, че пенсионерите са събрали над 30 хил. подписа от цялата страна с искане за преизчисляване на всички пенсии, което БСП е внесла в деловодството на НС.   „В нашия Алтернативен бюджет направихме предложение за преизчисляване на всички пенсии със средния осигурителен доход от 2013г., правим го за поредна година“, заяви тя и припомни, че левицата е единствената партия, която през 2008г. реално, при управление, е преизчислила всички пенсии. По думите й в момента това е изключително наложително. „Размерът на пенсиите страшно много изостава от цените, които се вдигнаха в последните месеци. Държим на преизчисляване на пенсиите на всички пенсионери, като сме посочили и източника на средствата - увеличението на максималния осигурителен доход“, заяви Нинова.   „Бяхме поканили всички парламентарни групи, но единствено ПГ на „БСП за България откликна на нашите искания и внасят нашите предложения“, заяви председателят на Инициативния комитет за петицията и декларацията за преизчисление на пенсиите, внесени в НС ген. Васил Върбанов. „За пръв път се обединихме с останалите пенсионерски организации, за да не считат, че като ни разделят, ще ни владеят“- каза Върбанов   „Със сегашния размер на пенсиите живеем жалко, особено при увеличението на всички разходи в един дом. Няма как да оцелеем“, заяви Димитър Кисимов, представител на Българска асоциация на пенсионерите. „Чувстваме се забравени от държавата си, която сме изградили и сме дали всичко за нея“, каза още той.   „Искаме достойни пенсии за нормален живот“, заяви Валентина Николова, председател на Съюз на пенсионерите 2004, с над 85 хил. члена в цялата страна. „Протестираме в цялата страна в защита на нашите интереси. Призовавам всички пенсионерски организации, заедно, да продължим да се борим за преизчисляване на пенсиите и увеличаване на минималните пенсии“, каза още тя.  ", "date": "2018.11.28", "title": "Корнелия Нинова към протестиращите пенсионери: Продължаваме битката за вас! (ДОПЪЛНЕНО)"}
{"url": "http://epicenter.bg/article/Iliyana-Yotova--Monitoringat-nad-Balgariya-i-Rumaniya-tryabva-da-otpadne--/169399/2/0", "text": "„Докладите на Европейската комисия по Механизма за сътрудничество и проверка са проява на двоен стандарт към държавите членки. Мониторингът над България и Румъния трябва да отпадне“. Това каза вицепрезидентът Илияна Йотова по време на дискусията след конференция за бъдещето на демокрацията на ЕС, която се проведе в Софийския университет „Св. Климент Охридски“, съобщиха от Прессекретариата на държавния глава.  Вицепрезидентът подкрепи изразените позиции, че България е пропуснала шанса си по време на председателството на Съвета на ЕС да постави въпроса за отпадане на мониторинга. Илияна Йотова посочи, че Европейският съюз не разполага с механизъм за реално задействане на член 7 от Лисабонския договор, който се активира в случай на тежко нарушение на европейските ценности от някоя държава членка. В момента Унгария и Полша са под наблюдение за спазване на върховенството на закона.  Според вицепрезидента е рисковано съблюдаването на принципите на правовата държава да бъде обвързвано със спиране или ограничаване на европейското финансиране, каквито идеи предлага Европейската комисия.  По този начин икономическите критерии ще бъдат изместени от политически“, отбеляза Илияна Йотова.  Вицепрезидентът посочи, че на този фон е още по-спорен Механизмът за сътрудничество и проверка, който се прилага само в две държави. Илияна Йотова изтъкна, че за Хърватия, последно присъединилата се към ЕС страна, не действа този механизъм.  „Вече 11 години Европейската комисия променя в движение собствените си критерии. Тази година докладът за България е с позитивни тенденции, но това не означава, че мониторингът е работещ, тъй като критериите не са ясно формулирани и могат до безкрай да бъдат прибавяни нови условия“, посочи вицепрезидентът.  „Националната позиция на България трябва да бъде този механизъм да отпадне и върховенството на закона еднакво да се съблюдава във всички държави членки, а не да бъдат „нарочвани“ две страни“, посочи Илияна Йотова.  ", "date": "2018.11.28", "title": "Илияна Йотова: Мониторингът над България и Румъния трябва да отпадне! "}
{"url": "http://epicenter.bg/article/Rumen-Petkov--Krizata-v-Azovsko-more-e-podchinena-na-politicheskoto-otselyavane-na-Poroshenko/169400/2/0", "text": "Кризата в Азовско море е подчинена единствено и само на политическото оцеляване на Петро Порошенко - той трябва да бъде санкциониран. Това каза в интервю за   лидерът на АБВ Румен Петков по повод кризата в Азовско море.   „Няма как да не прави впечатление, че първо става въпрос за навлизане в териториалните води в Черно море. Второ, очевидно става дума за навлизане в украинска страна в териториалните води на Русия. Това е ясно от снимковия материал, който беше показан. Ясно е и от показанията на украинските моряци, които видяха бял свят. Те много ясно казват, че са влезли в териториалните води на Русия. Не на последно място сблъсъкът в украинския парламент, нажежаването на обстановката в Киев и около руското посолство е нещо, което си спомняме от Майдана от преди няколко години, когато беше извършено деяние, което дали е преврат, дали е друго нека да тежи на съвестта на тези, които го направиха и мерките, които са с пряк адресат изборите“, коментира Петков.   Той обърна внимание на идеите за военно положение за срок от 6 месеца, 2 месеца, а впоследствие върховната Рада на Украйна е приела положението да бъде за 1 месец и то само в определени райони. „Това всичко е много грозна спекулация от страна на Украйна. Специално на Петро Порошенко, подчинена само и единствено на неговото политическо оцеляване. Той очевидно вижда, че анализите сочат, че губи изборите. Той предприе една провокация, която разтресе света. Притесни са не само Черноморските държави, но това е провокация, която няма аналог от последните години. Би трябвало международната общност много ясно да каже: „Така не може“. Действително да бъдат санкционирани виновните, в случая Порошенко. Този човек спекулира с подкрепата, която далеч не заслужено получава от европейските институции, от НАТО и т.н. Спекулира по един грозен начин, застрашавайки живота на украинци, на други хора. Отива в една конфронтация, която ни връща не в Студената война, а ни изправя на ръба на реални военни действия тук в Европа, в Черно море“, каза той.   И уточни, че в случая усилията на Германия и Франция заслужават подкрепа, но същевременно трябва ясно да се каже, че подобна грозна политическа провокация е недопустима в ценностната ни система.", "date": "2018.11.28", "title": "Румен Петков: Кризата в Азовско море е подчинена на политическото оцеляване на Порошенко"}
{"url": "http://epicenter.bg/article/Maya-Manolova-kam-KFN--Bonus-malus-narushava-grazhdanski-prava/169401/2/0", "text": "Омбудсманът Мая Манолова изпрати становище до председателя на Комисията за финансов надзор Карина Караиванова по повод общественото обсъждане на проекта на Наредбата, която въвежда т. нар. система „бонус – малус“, чрез която ще се коригира размера на застрахователната премия според поведението на водача на моторното превозно средство.   Мая Манолова е категорична, че проектът на Наредбата нарушава правата и интересите на гражданите, защото остава впечатление, че в нея са изведени на преден план интересите на застрахователите.   Омбудсманът подчертава, че съгласно Кодекса на застраховането по задължителната „Гражданска отговорност“ на автомобилистите са застраховани собственикът, ползвателят и държателят на моторното превозно средство. Това изключва автоматично МПС-тата като обект на начисляване на клас бонус-малус.   „Вината за нанесени вреди и съответно отговорността за тях може да се търси само и единствено от водача. Не автомобилите са причина за високия брой на пътнотранспортни произшествия за 2016 и 2017 г. Не автомобилите са причина за високия брой на установените нарушения при управлението им. Причината е човешкият фактор. Оттам нататък всички правила, свързани с определяне, прехвърляне на бонус-малус и т.н. на МПС са незаконосъобразни, необосновани и несправедливи“, пише в становището си Манолова.   Тя е категорична, че аргументът на КФН, че така ще се избегнат злоупотреби от страна на недобросъвестни шофьори, не почива на никаква житейска и правна логика.   „Що за аргумент би било да погазваш права на изрядните купувачи на автомобили, само за да спреш неизряден водач да заобиколи системата“, пита риторично омбудсманът.   В становището си Мая Манолова посочва още, че чрез намаляване на застрахователната премия се стимулират водачите, които през съответния период са спазвали правилата за движение и не са допуснали нарушения или ПТП. Но от друга страна, се допуска същите тези водачи да бъдат наказани за това, че купуват автомобил, с който е извършено нарушение или ПТП, за което те нямат вина и не носят отговорност.   Манолова обръща внимание още, че не е редно собственик на МПС да носи отговорност за поведението на друг шофьор, извършил нарушение със същия автомобил.   Общественият защитник подчертава, че е необходим механизъм, по който неправомерно взетите суми за застрахователна премия, да бъдат възстановени в най-кратък срок от застрахователя.   „Не става ясно как са определени по тежест нарушенията, при които се повишават наказателните точки, влияещи на малуса на лицето, предвид една от целите на Наредбата – да се създадат условия за намаляване на ПТП и особено на тежките от тях“, посочва още Мая Манолова.   Според нея размиването на отговорност, вменяването на чужда вина, с което се приравняват изрядните водачи с нарушителите, не е начинът за създаване на условия за намаляване на ПТП.   В заключение омбудсманът предлага на КФН, МВР, МТИТС да направят задълбочена оценка на последиците, които биха предизвикали разпоредбите на Наредбата, за да се намерят справедливи механизми за прилагане на системата бонус-малус.   Цялото становище на омбудсмана - ", "date": "2018.11.28", "title": "Мая Манолова към КФН: Бонус-малус нарушава граждански права"}
{"url": "http://epicenter.bg/article/Rusiya-izpravya-devetima-ukraisnki-voennoslushtezhi-pred-sada/169339/7/0", "text": "Пред съда в Симферопол днес ще бъдат изправени деветима украински военнослужещи, задържани при сблъсъка между бойни кораби на Русия и Украйна в неделя в района на Керченския пролив.   Обвинението срещу тях е за незаконно преминаване на държавната граница на Руската федерация, съобщава БНР.   На днешното съдебно заседание трябва да бъдат определени мерките за неотклонение на задържаните. Вчера съдът остави до 25 януари в предварителния арест 12 украински военни.   Други трима, ранени в резултат на откритата от руските граничари стрелба, засега остават в болница в град Керч без опасност за живота. Ще бъдат съдени, когато здравословното им състояние позволи това. Ако бъдат признати за виновни, задържаните общо 24 украински военнослужещи могат да получат до 6 години затвор.   Москва ги обвинява, че незаконно са навлезли в руски териториални води на борда на три военни кораба и не са се съобразили с установения ред за преминаване през Керченския пролив. Киев припомня, че от 2003 г. действа двустранно руско-украинско споразумение, което гарантира свободното плаване на кораби на двете страни в Азовско море и Керченския пролив.    ", "date": "2018.11.28", "title": "Русия изправя деветима украински военнослущежи пред съда"}
{"url": "http://epicenter.bg/article/Aviokompaniya-pusna-gey-polet-po-sluchay-50-tata-godishnina-ot-sabitiyata-v-Stounuol-/169376/7/0", "text": "Авиокомпания „Върджин Атлантик“ пусна в продажба билети за необичаен полет, наречен „Прайд полет“. Той е насочен към хората с нетрадиционна сексуална ориентация и се организира за специален повод.   Рейсът ще се осъществи само веднъж – от лондонското летище „Хийтроу“ до „Ню Арк“ в Ню Йорк на 28 юни 2019 година. Датата не е избрана никак случайно. Тогава ще се проведе Световен прайд, който да обележи 50-тата годишнина от размириците в Стоунуол, считани за начало на гей парадите по света, съобщава „Гардиън“, цитиран от Блиц.   Телевизионна звезда ще забавлява пасажерите по време на тяхното пътуване – Тайтъс Бърджес от „Нетфликс“. Целият екипаж – пилоти и стюардеси, ще бъде съставен от гейове, лесбийки, транссексуални и драг кралици.   Бърджес, който участва в хитово телевизионно шоу и играе на „Бродуей“, ще забавлява специалните пътници. Ще му помага бордови диджей, а в салона ще се разиграва драг бинго, надпяване с песните на Джуди Гарланд, живи изпълнения и импровизирани бързи срещи между седалките.   Цената на икономичните билети започва от 380 паунда, а пакет за полета и три нощувки – от 699 паунда. Датите за връщане са гъвкави.   „Ние не сме от типа компании, които отбелязвт подобни събития половинчато. Ще отбиваме на всички спирки“, изрази се образно Марк Андерсън, изпълнителен вицепрезидент на „Върджин Атлантик“ и водач на ЛГБТ в световен мащаб за „Върджин Груп“. Компанията е известна с отдадеността на социални каузи и отделя особено внимание на разнообразието от различни сексуални ориентации.   Световният прайд в Ню Йорк, който ще отбележи 50-тата годишнина от събитията в Стоунуол, ще се състои от повече от 50 отделни събития, сред които шествия, партита, разговори, пърформънси, филми и други през целия юни 2019 година. Кулминацията ще е прайд маршът на 30 юни.", "date": "2018.11.28", "title": "Авиокомпания пусна гей полет по случай 50-тата годишнина от събитията в Стоунуол (Видео)"}
{"url": "http://epicenter.bg/article/Petro-Poroshenko-podpisa-zakona-za-voenno-polozhenie-v-Ukrayna-/169385/7/0", "text": "Президентът на Украйна подписа Закона за утвърждаване на Указа „За въвеждане на военно положение в Украйна“, съобщи прессекретарят на държавния глава Святослав Цеголко в Туитър, предават агенция УНИАН и \"Фокус\".  На 26 ноември Върховната Рада утвърди указа на президента за обявяване на военно положение в редица области на Украйна за 30 дни. В полза на това решение гласуваха 276 депутати.  Мярката се въвежда във Винницка, Луганска, Николаевска, Сумска, Одеска, Харковска, Черниговска, Донецка, Запорожка и Херсонска области, както и във вътрешните води на Азовско-Керченската акватория от 14:00 на 26 ноември до 14:00 на 26 декември 2018 година.  ", "date": "2018.11.28", "title": "Петро Порошенко подписа закона за военно положение в Украйна "}
{"url": "http://epicenter.bg/article/Putin-i-Erdogan-sa-obsadili-sigurnostta-v-Cherno-more-sled-sblasaka-kray-Kerch-/169387/7/0", "text": "Президентът на Русия Владимир Путин е обсъдил по телефона с турския си колега Реджеп Таийп Ердоган въпроси за сигурността в Черноморския регион в контекста на инцидента в Керченския пролив, съобщи пресслужбата на Кремъл, предават ТАСС и Агенция \"Фокус\".  „В контекста на провокирания от киевските власти опасен инцидент в района на Керченския пролив се състоя обмен на мнения по въпросите за стабилността и сигурността в Черноморския регион“, се казва в съобщението.  Агенцията припомня, че на 25 ноември три кораба от Военноморските сили на Украйна нарушиха реда за преминаване на военни кораби през териториалните води на Русия при прехода от Черно в Азовско море.  За принудителното им спиране в Керченския пролив е използвано оръжие, трима военнослужещи от украинските ВМС са получили леки наранявания, оказана им е медицинска помощ.  Корабите са задържани и доставени в Керч за нарушаване на държавната граница на Русия и е възбудено наказателно дело.  Руската страна заяви, че случилото се е провокация, а украинските власти инициираха въвеждане на военно положение. ЕС и НАТО призоваха за деескалация на ситуацията.  ", "date": "2018.11.28", "title": "Путин и Ердоган са обсъдили сигурността в Черно море след сблъсъка край Керч "}
{"url": "http://epicenter.bg/article/Nasrochiha-izborite-za-prezident-na-Ukrayna-za-31-mart-2019-g--/169388/7/0", "text": "Председателят на Върховната рада Андрей Парубий на 28 ноември подписа постановлението за насрочване на изборите за президент на Украйна на 31 март 2019 година, съобщават агенция „Укринформ“ и \"Фокус\".  Съответстващият статут на документа е обозначен на сайта на украинския парламент.  „Насрочват се поредните избори за президент на Украйна в неделя, 31 март 2019 година“, се казва в съобщението.  Както е известно, отбелязва агенцията, в условията на военно положение в Украйна не могат да се провеждат избори. Именно затова на 26 ноември Върховната рада гласува за внедряване на режима на военно положение за 30 дни, а не за 60. Това е направено, за да може предизборната кампания да започне навреме – на 31 декември.  Редовните парламентарни избори в Украйна трябва да се състоят на 27 октомври 2019 година.  ", "date": "2018.11.28", "title": "Насрочиха изборите за президент на Украйна за 31 март 2019 г. "}
{"url": "http://epicenter.bg/article/Hilyadi-sa-evakuirani-ot-molove-v-Moskva-poradi-bombeni-zaplahi/169391/7/0", "text": "В над 10 търговски центъра в Москва са подадени сигнали за поставени взривни устройства, няколко хиляди души са евакуирани, предаде БТВ, цитирайки Ройтерс.  „Оперативните служби получиха сигнали за бомбена заплаха в над 10 мола. От сградите са евакуирани няколко хиляди души\", съобщава източник от спешните служби.  В сградите работят полицейски екипи със служебни кучета с цел проучване на терена.  Миналата година от септември до декември фалшиви сигнали за бомби заляха Русия. Телефонни терористи атакуваха тогава почти 4000 обекта, евакуирани бяха над 2,6 милиона души.  ", "date": "2018.11.28", "title": "Хиляди са евакуирани от молове в Москва заради бомбени заплахи (ВИДЕО)"}
{"url": "http://epicenter.bg/article/Vsichki-neobhodimi-izpitaniya-na-noviya-MiG-35-shte-priklyuchat-prez-2019-g-/169392/7/97", "text": "Всички необходими изпитания на многофункционалния изтребител от поколение \"4++\" МиГ-35 ще приключат през 2019 г. Това разказа пред журналисти генералният директор на Руската самолетостроителна корпорация \"МиГ\" Иля Тарасенко, предаде ТАСС.  \"Всичко върви по график, от производствена гледна точка даге го изпреварваме. Уверени сме, че през 2019 г. ще завършим планираните изпитания\", обяви Тарасенко.  Договорът за доставка на първите шест машини бе подписан по време на форума \"Армия-2018\" на 22 август, припомня агенцията.  МиГ-35 е най-новият руски многоцелеви изтребител от поколение \"4++\". Той представлява развитие на самолетите МиГ-29К/КУБ и МиГ-29М/М2. Началото на летателните изпитания и международната презентация на машините бе направено през януари 2017 г., а през декември същата година приключиха заводските изпитания на изтребителя, пояснява ТАСС.   ", "date": "2018.11.28", "title": "Всички необходими изпитания на новия МиГ-35 ще приключат през 2019 г."}
{"url": "http://epicenter.bg/article/Vladimir-Putin--Intsidentat-v-Kerchenskiya-proliv-e-provokatsiya-v-navecherieto-na-izborite-v-Ukrayna-/169402/7/97", "text": "Президентът на Русия Владимир Путин заяви, че инцидентът в Керченския пролив е провокация, организирана в навечерието на президентските избори в Украйна, съобщават ТАСС и Агенция \"Фокус\".  „Що се касае до инцидента в Черно море, това е провокация, без всякакво съмнение. Провокация, която е организирана от действащата власт, а мисля и от действащия президент в навечерието на президентските избори в Украйна през март следващата година. Рейтингът на действащия президент е някъде 5 процента и има шанс той да не стигне дори до втория тур, затова е трябвало да направи нещо, за да се изостри ситуацията и да се създадат непреодолими препятствия за неговите конкуренти, преди всичко от опозицията“, заяви Путин на форума на „ВТБ Капитал“ „Русия зове!“.  Освен това руският лидер отбеляза, че руските граничари са изпълнили своя воински дълг при задържането на украинските нарушители на границата.  „А какво трябва да направят граничарите? Военни кораби нахлуват в териториалните води на Русия и не отговорят и не е ясно, какво имат намерение да направят. Как трябва да действат? Ако бяха направили нещо друго, трябваше да ги дадем на съд. Но те изпълниха воинския си дълг, заповедите и по-конкретно, те изпълняваха своите законови функции по защитата на териториалната цялост на Руската Федерация“, заяви Путин.  Президентът посочи още, че киевските власти продават с успех антируски настроения.  „Понякога ми е странно да гледам, въпреки че вече свикнах с много неща, на това, как днешните киевски власти с успех продават антируски настроения. Те вече нямат нищо друго, нямат какво да продават. Създава се впечатление, че каквото и да направят, им се получава“, обясни руският държавен глава.  При това Путин подчерта, че „това е много късогледа политика и тя няма да доведе до нищо добро, защото отслабва днешното украинско ръководство“.  Агенцията припомня, че на 25 ноември три кораба от Военноморските сили на Украйна нарушиха реда за преминаване на военни кораби през териториалните води на Русия при прехода от Черно в Азовско море. За принудителното им спиране в Керченския пролив е използвано оръжие, трима военнослужещи от украинските ВМС са получили леки наранявания, оказана им е медицинска помощ.  Корабите са задържани и доставени в Керч за нарушаване на държавната граница на Русия и е възбудено наказателно дело. Руската страна заяви, че случилото се е провокация, а украинските власти инициираха въвеждане на военно положение. ЕС и НАТО призоваха за деескалация на ситуацията.  ", "date": "2018.11.28", "title": "Владимир Путин: Инцидентът в Керченския пролив е провокация в навечерието на изборите в Украйна "}
{"url": "http://epicenter.bg/article/Donald-Tramp--Koefitsientat-na-inteligentnost-ne-mi-pozvolyava-da-vyarvam-v-klimatichnite-promeni/169406/7/0", "text": "Моят коефициент на интелигентност не ми позволява да вярвам в климатичните промени, каза Доналд Тръмп пред в. Вашингтон пост.  Американският президент коментира пред журналисти от изданието няколко доклада, включително на неговата администрация на ООН, в които се посочва, че глобалното затопляне и предизвиканите от него промени в околната среда, се превръщат във все по-голяма заплаха за света.   \"Проблемът ми, че моето ниво на интелигентност е над средното. Това обаче не означава, че вярвам в климатичните промени\", посочи още той.  \"Въздухът и водата в САЩ в момента са най-чистите в историята на страната. Вижте какво е положението в Русия, Китай и страните в Южна Америка\", коментира още стопанинът на Белия дом.   Източник: Новини.бг", "date": "2018.11.28", "title": "Доналд Тръмп: Коефициентът на интелигентност не ми позволява да вярвам в климатичните промени"}
{"url": "http://epicenter.bg/article/TASS--Vsichki-obazhdaniya-sas-zaplahi-za-vzrivove-v-Moskva-idvat-ot-teritoriyata-na-Ukrayna-/169408/7/97", "text": "Телефонните обаждания със заплахи за взривове в търговски центрове в Москва са били направени от телефонен номер, регистриран на територията на Украйна. Това съобщи за ТАСС източник от службите за сигурност.  \"Всички обаждания са от телефонен номер, който е регистриран в Украйна\", казва източникът пред агенцията. Той е уточнил, че неизвестният телефонен терорист се е обаждал в службите за сигурност на търговските центрове в руската столица.  По последни данни в Москва са били \"минирани\" 15 търговски центъра, сред които \"Атриум\", \"Мегаполис\", \"Капитолий\", \"Цветной\", \"Мозаика\", \"Горбушкин двор\", \"Хорошо\", както и Киевската гара. Всички обекти са били евакуирани.  Анонимните съобщения са започнали да пристигат един след друг около 11:30 ч московско време.  \"По предварителни данни мотивите са хулигански. Служителите на правоохранителните органи установяват самоличността на хулиганите\", отбелязва източникът.  От пресслужбата на Московското управление на министерството на вътрешните работи са уточнили, че всички сигнали са се оказали фалшиви.  \"Всички търговски центрове са проверени, нищо не е открито. Съобщенията се оказаха фалшиви\", казва източникът на агенцията.  Преди почти година Русия беше залята от вълна от фалшиви съобщения за поставени бомби. Тя продължи от септември до декември 2017 г. Тогава жертва на телефонните терористи станаха почти 4000 обекта, а над 2,6 души бяха евакуирани от заплашените сгради.   ", "date": "2018.11.28", "title": "ТАСС: Всички обаждания със заплахи за взривове в Москва идват от територията на Украйна "}
{"url": "http://epicenter.bg/article/Ivitsa-Dachich-kam-Zapada--Stiga-igrichki--natisnete-Prishtina--/169423/7/51", "text": "Без по-силен международен натиск върху Прищина, новите 100-процентови мита върху сръбските стоки няма да бъдат отменени скоро, заяви министърът на външните работи на Сърбия Ивица Дачич, цитиран от белградското радио „Б92“ и Агенция \"Фокус\".  Дачич, който е също и вицепремиер, добави, че не очаква бърза реакция на молбата на Белград до секретариата на ЦЕФТА (Централноевропейско споразумение за свободна търговия) за директни консултации със Съвместния комитет.  „Направихме всичко, предвидено в споразумението. Официално подадохме молба, но без силен международен натиск от тези, които ги създадоха и ги спонсорират, не вярвам, че мерките ще бъдат отменени бързо“, обясни Дачич пред журналистите.  Той посочи, че Сърбия няма да предприема мерки, които ще позволят някои да приравнят Белград с Прищина.  „Очакваме от тях да спрат да играят игрички, защото всички знаем, че те не са истина – че в момента никой не може да повлияе на Прищина. Те могат“, увери Дачич.  Освен това сръбският външен министър изрази задоволство от призива на държавния секретар на САЩ Майк Помпео към правителството на Косово да отмени търговската блокада. „Но сега да видим как ще завърши всичко“.  ", "date": "2018.11.28", "title": "Ивица Дачич към Запада: Стига игрички, натиснете Прищина! "}
{"url": "http://epicenter.bg/article/Ruskoto-Vanshno-e-pokanilo-rakovodstvoto-na-HAMAS-v-Moskva-/169424/7/0", "text": "Министерството на външните работи на Русия е отправило официална покана на ръководителя на политическото бюро на движението ХАМАС Исмаил Хания да посети Москва, се казва в разпространено в сряда заявление от неговата пресслужба, публикувано от портала Palinfo, предават ТАСС и Агенция \"Фокус\".  По неговата информация, официалната покана е предадена от намиращия се на визита в Ивицата Газа ръководител на представителството на Русия при Палестинската национална администрация Айдар Аганин. Както се отбелязва, срещата с Хания, на която са обсъдени „последните събития на вътрешната и международната арена“, се е провела по-рано през деня в офиса на последния в град Газа.  Лидерът на ХАМАС, в хода на разговорите, е „оценил високо позицията на Русия по отношение на палестинския въпрос“. От своя страна, посочва порталът, руският дипломат е уверил, че неговата страна „ще приложи всички възможни усилия на всички нива, за да подкрепи палестинците“.  Засега няма официално потвърждение на информацията от руска страна.  ", "date": "2018.11.28", "title": "Руското Външно е поканило ръководството на ХАМАС в Москва "}
{"url": "http://epicenter.bg/article/Erdogan--Shte-stroshim-okovite-na-imperializma--kato-targuvame-sas-sobstvenite-si-valuti-/169428/7/0", "text": "Президентът на Турция Реджеп Таийп Ердоган призова да се използват местните валути в търговията на 34-ата среща на Комитета за икономическо и търговско сътрудничество към Организацията за ислямско сътрудничество (COMCEC) в Истанбул в сряда, пише електронното издание на турския ежедневник Yeni Safak.  „Колкото повече увеличаваме търговията между членовете на организацията, толкова по-силни ще бъдем“, заяви турският лидер.  „За да строшим оковите на империализма, от изключителна важност е да използваме собствените валути в търговията помежду си“, добави той.  Изданието отбелязва, че COMCEC е един от четирите комитета към Организацията за ислямско сътрудничество (ОИС) и е основната многостранна икономическа и търговска платформа за сътрудничество в мюсюлманския свят.    Повече не трябва да се хващаме на игрите на тези, които ни изправят едни срещу други, като използват нашите различия, заяви Ердоган, като добави: „Повече не трябва да падаме в капаните, на тези, които действат с логиката, че капка петрол е по-ценна от капка кръв“.   „В регионите, където границите са начертани с кръв, ние не трябва да издигаме нови граници, нови стени в нашите сърца“, добави държавният глава.    „Видях, че те не мислят толкова за сомалийските деца, колкото мислят за китовете на полюсите. Загрижени ли са те за тези, които умират, докато мигрират през Средиземно и Егейско море? Ние знам, че те не ценят почти нищо, освен парите и диамантите“, заяви Ердоган.   „Всички членове на ООН трябва да имат постоянен статут. Системата на ООН трябва да бъде променена“, добави турският президент.   Изданието припомня, че Ердоган отдавна призовава за реформиране на структурата на Съвета за сигурност на ООН, използвайки мотото: „Светът е по-голям от пет“ и критикува петте постоянни членки на СС – Китай, Франция, Русия, Великобритания и САЩ.  Президентът заяви също, че „международните организации разочароваха мюсюлманите относно палестинците и гражданските войни и от това, че се натискат мюсюлманите да излязат с решения“.   „Докато мюсюлманите и хората, които защитават справедливостта и свободата съществуват, Палестина също ще продължи да съществува“, увери Ердоган.   Турският лидер добави, че Анкара ще насърчава гражданите си да посещават Ерусалим, така че „нашествениците да не изгасят светлините на Свещения град“.   ", "date": "2018.11.28", "title": "Ердоган: Ще строшим оковите на империализма, като търгуваме със собствените си валути!"}
{"url": "http://epicenter.bg/article/Sdelkata-mezhdu-Rusiya-i-Turtsiya-nyama-da-se-plashta-v-dolari/169430/7/0", "text": "Русия и Турция сключиха сделка за доставка на зенитно-ракетни системи С-400, отказвайки се от разплащане в долари. Това съобщи руският президент Владимир Путин, предаде ТАСС.   \"Току-що разговарях с президента на Турция, буквално преди половин час. Говорихме по редица конкретни въпроси, но ще посоча нашата сделка в областта на военно-техническото сътрудничество, за доставката на С-400. Разбираме, че ако правим разчети в долари, те няма да минат. Затова измислихме друг вариант и сделката мина\", каза Путин.   Москва не си поставя за цел да се откаже от използването на долара, но американската валута сама губи активи, добави руският президент.   \"Тези, които взимат съответни решения за санкции, се самопрострелват не в крака си, а по-високо, защото такава нестабилност в разчетите в долари предизвиква желание на много икономики по света да намерят алтернативни резервни валути и да създадат независими от долара системи за разплащане\", каза той.", "date": "2018.11.28", "title": "Сделката между Русия и Турция няма да се плаща в долари"}
{"url": "http://epicenter.bg/article/Prints-Uilyam-i-Keyt-pochetoha-zhertvite-na-katastrofata-v-Lestar-/169427/7/0", "text": "  и съпругата му  отдадоха почит на трагично загиналите в катастрофата с хеликоптера на собственика на английския футболен клуб „Лестър“    . Петима души, включително тайландският милиардер  , загинаха на 27 октомври при катастрофа на пътнически вертолет близо до стадиона \" \".   Хеликоптерът излетял от терена на стадиона, час след края на мача между \" \" и \" \", но почти веднага загубил височина и се разбил на служебния паркинг на около 200 м от стадиона. Машината избухнала в пламъци, които били потушени от пристигналите огнеборци за около 20 минути.   Източник: Дарик", "date": "2018.11.28", "title": "Принц Уилям и Кейт почетоха жертвите на катастрофата в Лестър от 27 октомври "}
{"url": "http://epicenter.bg/article/Pentagonat--SASht-ne-vodyat-pregovori-s-Ukrayna-za-sazdavane-na-voenna-baza-na-neyna-teritoriya-/169434/7/96", "text": "САЩ не водят преговори с Украйна за разполагане на американска военна база на нейна територия, съобщи в сряда пред кореспондент на ТАСС официалният представител на министерството на отбраната на САЩ Ерик Пахън.  „Тези съобщения не съответстват на действителността и такива преговори не се водят“, заяви той.  По-рано днес руският в. \"Известия\" съобщи, че властите в Украйна подготвят следващата провокация срещу Русия. Киев се опитва да убеди САЩ в необходимостта от изграждането на военни бази на своя територия, разкриват за изданието източници от управляващите кръгове.  Информацията потвърждава Иван Виник от „Блок Петро Порошенко“. Депутатът подчерта, че американското присъствие може да осигури сигурността на Украйна. След инцидента в Керченския пролив честотата на обръщенията за помощ от страна на киевските власти към задокеанските им партньори се увеличи многократно, но никой няма да даде официални обещания на Украйна. Москва, от своя страна, има правото да отговори адекватно на следващото изостряне на русофобската психоза, коментира за изданието сенатор Владимир Джабаров.  Съдейки по изказванията на събеседниците на „Известия“ от украинските дипломатически кръгове, страната, която от няколко години е поела курс на сближение със Запада, е заинтересована от появата на американска база на нейна територия.  „Виждаме, че Полша води активни преговори за разполагането на американски бази заради заплахата от страна на Москва. Протежението на нашата граница с Русия е далеч по-голямо, затова считаме, че у нас също е задължително да се появи военна база на САЩ“, коментира един от източниците на „Известия“ от дипломатическите кръгове в Украйна.  Друг събеседник на редакцията добавя, че става дума за задкулисни преговори и опити да се обясни на Вашингтон защо в крайна сметка е необходимо създаването на военна база. Съгласно думите му, този въпрос придоби особена актуалност на фона на „влошаването на ситуацията в Азовско море“ и поредното напрежение в отношенията между Москва и Киев.  Депутатът от управляващата партия „Блокът на Петро Порошенко“ Иван Винник потвърди за „Известия“, че темата за разполагане на американска база в Украйна действително се обсъжда със САЩ.  „Ако говорим на политическо ниво, диалогът с американците е в ход. А ако говорим на юридическо ниво, трябва да говорим за интеграция на Украйна в НАТО“, заяви депутатът. „Базата, разбира се, е нужна. Иначе няма да можем напълно и дългосрочно да осигурим нашата сигурност във връзка с политиката на Руската Федерация“, допълва Винник.  По думите му, военна база ще обезпечи дългосрочна безопасност и ще помогне за решаването на някои „въпроси за военното сдържане и противодействие“. Мястото за нейното разполагане задължително трябва да се определи „предвид заплахите от военен характер, които могат да възникнат в страната“. А те могат да възникнат, уверен е депутатът, в Източна Украйна и на Кримския полуостров. „Базата задължително трябва да е разположена в близост до тези територии“, обобщава Винник.  Въпреки подкрепата, която САЩ оказват на Киев, Вашингтон няма да даде официални обещания на Украйна, „тъй като този ход ще изостри силно отношенията с Москва“, съобщи за „Известия“ източник от американските политически кръгове. С това е съгласен и бившият съветник на Пентагона, военният експерт Ричард Вайц.  „Съществуват военни и дипломатически причини, поради които в момента САЩ не разглеждат вероятността за създаване на постоянна военна база в тази източноевропейска страна“, заяви ръководителят на Центъра за военно-политически изследвания в Hudson Institute. „Във военно отношение, която и да е база би била крайно уязвима пред евентуален руски ответен удар. По този начин е по-безопасно да се разположат войски и оборудване на друго място, където те могат да бъдат по-добре защитени“, обяснява Вайц.   ", "date": "2018.11.28", "title": "Пентагонът: САЩ не водят преговори с Украйна за създаване на военна база на нейна територия "}
{"url": "http://epicenter.bg/article/UNITsEF--1-mln--detsa-v-Blizkiya-iztok-shte-mraznat-tazi-zima/169435/7/0", "text": " -  през  поради  , предупреди Детският фонд на ООН ( ), цитиран от Франс прес.   \" сведоха финансовите възможности на семействата почти до нулата\", заяви регионалният директор на агенцията Герт Капелаере. \"Да се отопляваш се превърна в нещо недостъпно\", отбеляза той.   УНИЦЕФ твърди, че е изправен пред дефицит от порядъка на 33 милиона долара (две трети от финансирането му) в средствата, с които трябва за окаже на децата, най-вече дрехи и одеяла.    ще засегнат тази, които живеят в изключително примитивни условия - в бежански лагери или пренаселени временни убежища с нищожна закрила.   \"С настъпването на студовете и дъждовете в района на близо милион деца, пострадали от кризи, са заплашени да се окажат изоставени в студа\", заяви в комюнике Капелаере.   \"Поради недостига на питателна храна и здравни грижи децата растат слаби и са по-податливи на \", допълни той.   УНИЦЕФ иска да подпомогне тази зима на 1,3 милиона деца в   като им осигури топли дрехи и завивки, чиста вода и други средства за подобряване на здравните условия и хигиената.   Източник: Дарик", "date": "2018.11.28", "title": "УНИЦЕФ: 1 млн. деца в Близкия изток ще мръзнат тази зима"}
{"url": "http://epicenter.bg/article/-quot-Tsigularkata-na-Boga-quot----teatralnata-izpoved-na-Doroteya-Toncheva-i-Stefan-Tsanev-/169411/6/0", "text": "Тази пиеса не може да бъде разказана. Тя трябва да се гледа, за да се усети. В нея няма действие, няма добри и лоши герои.  Тази пиеса е изстраданата изповед за изкуството \"като съпротива срещу смъртта\".  За музиката, която извира от сърцето и спира на върха на пръстите.  За думите, които заместват музиката и трябва да бъдат споделени.  За цигулката, на която някой трябва да вдъхне живот.  За мълчанието, в което избухва \"вкаменяващата тишина\", а ти трябва да свириш... дори на хладилника. За Бога, който не иска да те чуе.  За онази \"осеяна с цветя и тръни пътечка към самотния връх на целунатите от Бога\".  За световете, в които Бог е наредил на човека: \"Довърши недовършеното от мен!\"  Тази пиеса може да бъде написана само от Стефан Цанев и изиграна от само от Доротея Тончева - от това божествено житейско и творческо единството, съхранило мъдростта на изкуството. Тази пиеса те оставя без дъх час и половина - време, в което искаш да усетиш всяка дума с кожата си. Час и половина залата е като хипнотизирана в своето мълчание.  А на сцената е само Тя - Цигуларката на Бога Доротея Тончева.  И безмълвният художник, който ѝ рисува портрет - блестящо пресъздаден от младия актьор Петър Петров.  И тази новела на Стефан Цанев е написана специално за Доротея Тончева, която за пореден път се завръща на театрална сцена.  Шест месеца всеки ден по 5-6 часа Доротея е заучавала наизуст 30-те страници от философския текст на поета. Докато той стане част от същността ѝ. А изиграването на поемата е онова влудяващо майсторство, с което Доротея винаги е пленявала.   Дългоочакваната театрална изповед на Стефан Цанев бе представена за първи път на 23 и 26 ноември в \"Сити Марк Арт Център\" в София от Казанлъшкия театър \"Любомир Кабакчиев\". Директорът му Димитър Кабаков е вдъхновен от факта, че това театралното събитие се случва именно под шапката на Казанлъшкия театър. Режисурата е поверена на Мартин Киселов.  \"Цигуларката на Бога\" не е пиеса за портрета на цигуларката. А за онези истини в живота и в изкуството, които носим в себе си, които ни изгарят, и които все не можем да изтъгнем от душата си.   Цигуларката на Бога се изправя пред един мълчалив художник, който я рисува, а пък тя иска да му разкаже за всичко, което се е случило с нея, за славата и разочарованията, за любовта и раздялата и накрая на тишината, обгърнала живота ѝ, когато вече не е на върха. Погледът назад носи мъка. Настоящето е в портрета, който така и не виждаме, но който я ужасява със своя реализъм. И тя е гневна на художника, не успял да види и пресъздаде душата й, а останал \"жалък роб на реалността!\"  \" \", разгадава философията си Стефан Цанев.  „ , раздипля мислите си Доротея Тончева.  Младият актьор Петър Петров, на когото е поверена ролята на мълчанието, казва, че дори когато мълчиш на сцената ти играеш, партнираш, но невербално.    Е, и тънкият хумор на Стефан Цанев ще ни държи нащрек. Препратките към исторически личности ще провокират въображението ни. Но накрая остава преклонението пред онова велико нещо, без което светът не би могъл да същестува, наречено изкуство.  Следващото представление на \"Цигуларката на Бога\" е на 7 декември от 19.00 часа в салона на Военен клуб в Казанлък и на 8 и 28 декември от 19.30 часа, отново на сцената в \"Сити Марк Арт Център\" в София.", "date": "2018.11.28", "title": "\"Цигуларката на Бога\" - театралната изповед на Доротея Тончева и Стефан Цанев "}
{"url": "http://epicenter.bg/article/Neizvestni-snimki-i-istorii-za-Nevena-Kokanova-v-izlizat-nayave-v-knigata--quot-Godini-lyubov-quot-/169425/6/0", "text": "По случай 80-годишнината от рождението на първата дама на българското кино „Книгомания” издава на 3 декември биографичната книга „Години любов. Невена Коканова” – автор е журналистът Георги Тошев. Лимитирана част от тиража на книгата е с колекционерска стойност, тъй като включва три картички с неизвестни фотографии на Невена Коканова от 60-те години и лично е подписана от автора. Отличава се и с различна корица от основното издание.      Заглавието на книгата е неслучайно – кореспондира с първия важен филм в кариерата на Невена Коканова „Години за любов”, но и очертава звездния път на актрисата – да бъде обожавана от публиката си завинаги.  „С любов се оцелява. Няма друго оръжие срещу проблемите в този живот. Той сякаш ни е даден, за да се борим за него…“ – споделя тя в последното си интервю с Георги Тошев през 1999 г.  Макар за журналиста това да е втора книга, която подготвя в почит към голямата звезда на българското кино (първата е от 2009 г., „Невена Коканова. Коя съм...”), за първи път публикува цялото си интервю с нея. То е много лично – като изповед, дълго и наситено с нюанси, тъй като засяга различни, чисто общочовешки теми от живота, етапите от кариерата й, разкрива светогледа и мъдростта й.  „Откривам, че животът е прекрасен, а аз съм частичка от всемирнината хармония. Аз съм артистка, животът е моето хоби.”  „Години любов” припомня „Лицата на Невена” от дебюта й в „Две победи” (1956), първата голяма роля – на Ема (в „Години за любов”), първата изява на театралната сцена, първата любов, участията в главна роля в „Тютюн”, „Дами канят” – една от най-успешните комедии на българското кино, единствената й изява като режисьор – довършвайки филма на съпруга си Л. Шарланджиев „Трите смъртни гряха” (1980), изборът да напусне или да остане в България и други важни моменти от творческия й път. Първият стрес в киното за бъдещата звезда, разказва Г. Тошев, идва от факта, че тя не умее да свири на пиано. По сценарий героинята ѝ Ема трябва да може. Взимат аксесоарите от ръцете й и ги слагат на друго момиче, професионална пианистка. След време „босоногата Жулиета”, както я наричат, споделя: „Още с първия филм разбрах, че киното е лъжа и измама. Важното е умело да лъжеш”. На 23 години Невена е звезда на най-големия кинофорум в света. Председателят на журито –френският писател Андре Мороа целува ръката на Коканова с думите: „Вие ме развълнувахте!“.  „Отразих се в съзнанието на хората като киноактриса. Вратите на киното са по-широки, там влиза само публика. Така киното ме дари с популярност, а театърът – с живот…(...) Киното е ламя. Не отглежда децата си, изяжда ги.” – Невена Коканова  Сред ценните партньорства за Невена Коканова например е това с Апостол Карамитев, който я научава на „сценичната граматика” –как се играят препинателните знаци, как се отмерват паузите, как лицето говори дори когато устата мълчи. В раздела „Огледалата на Невена” са представени истории и емоции, споделени от най-близките хора на актрисата – от дъщеря й Теодора Шарланджиева, от дългогодишния й приятел Павел Павлов, от съпругата на режисьора Въло Радев – Жени Радева, от археолога Дикран Балабанян, неин съсед в любимата й махала Чомаци в Габровския Балкан. Нови ракурси към образа добавят актрисата София Кузева и журналистът Кирил Аспарухов. Много от фотографиите в „Години живот” се публикуват за пръв път – те са от личния архив на Невена Коканова и Теодора Шарланджиева. Ще видим първата дама на българското кино като дете, а после и като начинаеща артистка в Ямболския театър; сполетяна рано от успеха, току-що омъжена, щастливо усмихната съпруга и майка. Включените в книгата портрети от 50-те години са запечатали първите моменти от осъзнаването на силата на своята женственост пред влюбеното око на камерата. Георги Тошев е подбрал и снимки от бенефиса за 60-ия й рожден ден, скромно отбелязан с „Важното е да си желана“ в театър „Възраждане“. В края на изданието е поместена пълната филмография на Невена Коканова, богато илюстрирана и с кадри от Българската национална филмотека.  „Част от това една жена да бъде красива, е да използва красотата си. Трябва да вярва, че може да преобърне света, когато пожелае. Е, действителността често се оказва в конфликт с фантазията, но не и при Невена. У нея има съблазън. Еротична естетика, която привлича силните и отблъсква слабите, чуждите.” – Георги Тошев  „Години любов. Невена Коканова” е поклон пред красотата, таланта и силния дух на актрисата – и неслучайно излиза точно в годината, когато тя щеше да навърши 80 – на 12 декември.    8.12.2018 – 19,00 ч.– Български културен институт в Берлин – представяне на книгата „Години любов” и документалния филм „Коя съм” с участието на Теодора Шарланджиева – дъщеря на Невена Коканова, актрисата Мария Статулова и автора Георги Тошев.  10.12. – 19,00 ч.- Български културен институт в Берлин – прожекция на филма „Спомен за близначката” реж. Любомир Шарланджиев; с участието на Теодора Шарланджиева.  12.12. – 19,00 ч.– клуб „Перото“ – премиера на книгата „Години любов” с участието на Теодора Шарланджиева, Мария Статулова, режисьора Павел Павлов.  13.12. – кино „Одеон“ премиера на новия документален филм „Невена Коканова. Пътуване“; с участието на Георги Тошев, колеги на Невена Коканова   14.12. – 18,30 ч. – Сатиричен театър – откриване на изложбата „Невена и Сатирата“; с участието на Калин Сърменов – директор на театъра, и приятели на Невена Коканова.   16.12. – 12,30 ч. – в предаването на BTV „НепознатиТЕ“ – премиера на телевизионната версия на новия филм за Невена Коканова  През месец декември – кино „Одеон“ – „НепознатиТЕ роли на Невена Коканова“ – панорама с филми на Коканова.  Очаквайте от средата на месец януари националното турне на книгата „Години любов“ и филмите за Невена Коканова!", "date": "2018.11.28", "title": "Неизвестни снимки и истории за Невена Коканова в излизат наяве в книгата \"Години любов\""}
{"url": "http://epicenter.bg/article/Pesenta--quot-Tiha-nosht--svyata-nosht-quot--navarshva-200-godini/169426/6/0", "text": "Австрийски и американски хористи отбелязаха 200-годишнината от създаването на песента \"Тиха нощ, свята нощ\", пеейки на много езици в нюйоркската църква, където тя е изпълнена за първи път в САЩ.  \"Тиха нощ\" е изпълнена за първи път през декември 1818 година в австрийското градче Оберндорф. Текстът е написан от Йозеф Мор, а музиката - от Франц Грубер.  Известната коледна песен бе включена в концерта на австрийския семеен хор \"Крол\" и ансамбъла на лутеранската църква \"Тринити\" в Ню Йорк. Изпълнителите пяха в двора на църквата - пред надгробната плоча на Александър Хамилтън (1757-1804 г.) - един от бащите-основатели и първи министър на финансите на САЩ.  Австрийските хористи подеха песента на немски език, а след това ансамбълът на \"Тринити\" пя на френски и испански. Накрая двата хора пяха заедно на английски език. След това концертът продължи в сградата на църквата и накрая отново имаше изпълнение на \"Тиха нощ\".  Църквата се намира непосредствено до Световния търговски център, но не пострада от терористичните атаки от 11 септември 2001 година. Счита се, че в тази църква песента е изпълнена за първи път в САЩ през 1839 г. от австрийския семеен хор \"Райнер\". 20 години по-късно свещеникът Джон Фримън Йънг превежда първите три куплета на английски език.  \"Тиха нощ, свята нощ\" е една от най-записваните песни на света и беше обявена за част от австрийското културно наследство.  \"Хората обичат песента заради нейната лесна мелодия и пряко послание\", каза Елизабет Фронтул от австрийския хор.  \"Пее се от сърце и това е причината да е толкова известна. Песента е проста и прониква дълбоко в сърцата на хората, тя носи вечното послание за мир. Това е нещо, което целият свят трябва да чуе\", добави Зигрид Пихлер, говорителка на австрийската туристическа служба в Ню Йорк.    ", "date": "2018.11.28", "title": "Песента \"Тиха нощ, свята нощ\" навършва 200 години"}
{"url": "http://epicenter.bg/article/Spasen-ot-pozhar-avtoportret-na-Georgi-Baev-v-Nirvana/169433/6/0", "text": "Невероятни картини на прочутия български художник Георги Баев ще могат да се видят на изложбата в галерия Нирвана, която ще бъде открита с изискан вернисаж в присъствието на известни личности от различни сфери на 29 ноември.   През 1983 г. пожар изпепелява над 200 картини в ателието на Георги Баев. В галерия Нирвана ще може да се види спасен от пламъците, но обгорял автопортрет на великия ни творец.   Георги Баев, известен с прякора Джурлата, е роден в Бургас, сред най-добрите му приятели е Генко Генков. „Един ден, след гимназията, Генко (той е по-луд от мен!) ме хвана за яката и ме метна във влака за София. А оттам – на изпита в Академията“, казвал пред приятели художникът, който имал щастието да учи при Илия Петров и Дечко Узунов.   Георги Баев остава в историята на изкуството с приказни морски пейзажи, въпреки че никога не е плувал в морето. Прочутият художник е показвал картините си в Лондон, Москва, Виена, Будапеща, участвал е в общи изложби на всички континенти, носител е на много престижни награди.   Творбите, които ще бъдат показани в галерия Нирвана, са предоставени от семейството на големия ни творец. Интересното в случая е, че произведенията на Георги Баев ще могат да се купят, затова отсега има огромен интерес от страна на колекционери.   В галерия Нирвана ще могат да се видят картини, графики, литографии и акварели, особено интересни са творбите от прочутия му цикъл „Бариери“.   Преди няколко години, при откриването на изложба на Георги Баев, акад. Светлин Русев бе изказал адмирациите си за творбите на известния творец: „Става дума за вълнение, което художникът е носил в себе си като несподелена болка. Една могъща стихия от чувства и мисли, от светли проблясъци и мрачни бездни като че ли са се блъскали в неспокойната душа на автора, превръщайки пространството на картината в територия на свободата.“", "date": "2018.11.28", "title": "Спасен от пожар автопортрет на Георги Баев в Нирвана"}
{"url": "http://epicenter.bg/article/sazdv/169333/11/0", "text": "  Духът излезе от бутилката - генетично модифицираните хора са сред нас. Две момиченца, появили се на бял свят преди няколко седмици в Шънджън, Китай, са първите човешки същества, родени с редактиран геном, твърди китайският учен Хе Джанкуей, ръководил научния експеримент.     Близначките са деца на китайско семейство, в което единият родител е носител на ХИВ. Те са заченати чрез ин-витро процедура и са програмирани да бъдат резистентни към вируса на СПИН. Опитът да се заменят двата огледални гена, отговарящи за имунната реакция, е бил успешен само при едно от децата. При второто се наблюдава смесване, което няма да му осигури резистентност.  Лондон позволи за първи път извършването на генетична модификация на човешки ембриони. Какво ще става оттук нататък? Искаме ли въобще човешкият генетичен материал да попада в ръцете на генните инженери? (03.02.2016) Генетичното инженерство не е нещо ново - човечеството вече 40 години усъвършенства своите инструменти за интервенция в генома на огромен брой видове.   . Откритието на биоинженерите Дженифър Дъдна и Еманюел Шерпантие от 2012 година позволява подмяната на конкретни гени по сравнително лесен и евтин начин.   С помощта на протеина CAS9 се създава ножица, която прерязва ДНК на точно указано чрез РНК нуклеотиди място. Използвайки заздравителните ѝ механизми, в двойната верига на молекулата се въвежда нова матрична ДНК. Този нов метод може да се превърне  .   Но в същото време    От нас зависи къде ще поставим границата, а по всичко изглежда, че не разполагаме с инструментите да създадем единен, общочовешки подход и граници просто няма да има.  Разумен ход, като се има предвид историята на личния компютър - неговата демократизация през 1980-те, последвана от превръщането му в ежедневен предмет и икономическите ползи от това.   В Германия обаче право да работят с CRISPR имат само лицензирани за генетични изследвания лаборатории.   В това време университети и частни корпорации в САЩ и Китай напредват с огромни стъпки в генетичната надпревара, която, за разлика от космическата, ще има реални, непосредствени последствия за човечеството.    Европа, изворът на човешкото знание, философия и прогрес, се занимава със своето минало, докато бъдещето на човешката раса се кове в лаборатории в САЩ и Китай.    Достъпна и нерегулирана, тя превръща homo sapiens в еволюционен демиург и отваря път към немислими неравенства и възможности пред човешката раса. Войната за патенти върху свръхваксините и свръхчовека е факт, а ние, европейците, не просто не участваме в нея, а сякаш не я забелязваме.     Днес е научно-фантастичното бъдеще, което е вълнувало детските ни умове в книгите на Саймък и Азимов. И нашето разединено човечество, а още повече нашата разединена Европа, са напълно неподготвени да посрещнат огромните философски въпроси, породени от биоинженерната революция.   ", "date": "2018.11.28", "title": "Дойче веле: Създават нов човешки вид, а ние гледаме с широко затворени очи"}
{"url": "http://epicenter.bg/article/Replikata-na-Radev/169340/11/0", "text": "  .     Западът реагира вяло и хладно на поредната глупашка задявка на отчаяния Порошенко. Може Помпео и Могерини и да са му създали впечатление, че му разрешават да организира една малка провокацийка на руската граница, може и той да не ги е разбрал. Но никого на Запад не го е грижа за унижението на шоколадовия олигарх.     Гледах с интерес двете заседания на Съвета за сигурност на ООН за Керч в понеделник. Едното по искане на Русия, чието предложение за дневен ред бе отхвърлено от американската машинка за гласуване – от САЩ, (неизвестно защо все още постоянните членове на Съвета) Британия и Франция, а също от Холандия, Швеция и Полша. Китай, Казахстан и Боливия гласуваха „за“ руското предложение.     Руският изпълняващ длъжността постоянен представител, сравнително млад човек, направи балансирано изказване, в което описа подробно инцидента и в заключение каза:   Киевският режим, естествено, обвинява за провала си „агресията на Москва“. Руският народ обаче не престава да смята украинския за най-близък и братски.   Почти всичко в заключителната му част, доколкото ми е известно, съответстваше на истината.     Второто заседание бе посветено на писмото на украинския посланик в ООН Елченко до Съвета за сигурност. Това е възрастен потомствен съветски апаратчик, дългогодишен червен дипломат и член на КПСС, син на секретар на ЦК на Украинската комунистическа партия по идеологията, роден със сребърна лъжица в устата в Киев и, обзалагам се, поне до Христова възраст не говорещ ни дума украински.     Същата гнъсна, лицемерна, нагла порода като нашите седесарски идеолози – отрочета на членове на ЦК на БКП. Лишена от капка човешко достойнство – доколкото мярата на достойнството е да си отговорен за това, което си и да се правиш на онова, което не си.     Елченко говореше английски с руски акцент и премина на руски, само за да размаха пръст срещу руския си колега, че СССР нападнал на същата дата в 1939 г. Финландия, но не си взел поука оттогава. Самият документ, внесен от украинската страна на заседанието на Съвета, бе от 2014 г. Впечатлението беше, че Киев бяга от конкретика за инцидента и търси с исторически паралели и общи приказки да нагнетява негативизъм срещу „престъпния режим в Кремъл“, който ден и нощ не спи и се чуди как да вреди на независима Украйна.     Западната подкрепа беше факт, но съвсем вяла. Двамата спорещи си размениха още по реплика и заседанието завърши без резултат.   Някои от тях вече са го отписали напълно. През март 2014 г. писах тук, че „Западът катастрофира тежко в Украйна“. Близо пет години по-късно той започва да го осъзнава.     Украинският национализъм, който съществува от около 120 години, е уродливо изчадие на външни за украинския народ сили – първо на Полша, след това на Австрия и Третия райх – и винаги е бил оръдие на тези сили против Русия. Украинският национализъм е изграден изключително на омразата към всичко руско, както македонисткия – към всичко българско. Затова украинизмът не може да бъде умерен, а само краен, от нацистки тип. Омразата му към руското е ирационална и расистка като омразата на Хитлер към евреите.     В годините преди, по време и след Първата световна война украинизмът е съвсем маргинален. По време на Втората световна война и непосредствено след нея обаче той надига глава и армията на ОУН–УПА стигна на моменти от 25 до 100 хиляди, може би дори до 150 хил. бойци. След разгрома на УПА от Червената армия в 1945 г., украинистите продължили с партизански и терористични действия против СССР почти цяло десетилетие. След 1991 г. украинизмът получи възможност да разпространява свободно пропагандата си и през 2014 г. майданът неочаквано за мнозина му даде цялата власт.      Такава власт не може да управлява – цари кървав хаос, икономиката, особено в градовете, се срива, животът минава на военизирани или бандитски релси. Украинизмът на власт е и известно подобие на военния комунизъм в Съветска Русия от 1918-1921 г., но с напълно противоположна класова природа и без изгледи да бъде прекратен доброволно от самите украинисти, както военният комунизъм бе прекратен от Ленин, след като стана ясно, че е нужно поне ограничено връщане на капитализма под формата на НЕП.    Тя винаги е била регион на Русия – всъщност днешна Украйна е сбор от няколко региона на Русия или техни части. Тя не може да преживее без най-тесни връзки с Русия – не може да издържи икономически, политически, демографски, културно и духовно. Това е обективна даденост, не нечие желание. За 27 години Украйна е загубила една трета от населението си, БВП на глава е спаднал под 25% от руския и 45% от белоруския, загубила е 80% от индустрията си, почти 100% от научно-техническата си компетентност.     Ясно е, че всички най-добро, на което се радваше до 1991 г. тази тогава уж най-развита съветска република, с най-плодородната земя, с един от най-развитите промишлени комплекси, е било благодарение на Русия. При това от средата на 50-те години украинците доминираха и в ръководството на СССР, при Брежнев „днепропетровските“ и „донецките“ колеха и бесеха.       Там всички украински войници се предадоха, много останаха и на служба в руската армия и флот, включително висши командири. Ето и сега два от трите украински екипажа на бойни кораби се предадоха на руските си „врагове“ без съпротива, а на третия стрелбата е била по-скоро плод на недоразумение, ранените са били отнесени в болница без опасност за живота, а кокът предложил на руските си колеги горещо кафе и чай. Пленените с готовност говорят пред граничарската камера на безупречен руски. Дори по време на конфликта се чува, че си викат на руски. Някои са от Одеса, дето украински са чували само от продавачите на риба на пазара.     Да, Западът осъзнава всичко това – бавно и засега повърхностно, но го осъзнава. Не, нормализацията на Украйна, която познавачите с право вече наричат денацификация, няма да бъде бърз и лесен процес. Дори националистическият режим да рухне утре, разрушената икономика, натрупаната в обществото омраза и разделение, обилието на оръжие и на беззаконни екстремистки банди, резултатите от близо 30-годишното промиване на мозъци ще искат десетилетия, преди нещо видимо да се подобри.      Не е достатъчно нашите ръководители да казват пред камерите, че искаме мир в Черно море и че двете враждуващи сестри да преговарят и Русия да върне пленените моряци и кораби. За Борисов всъщност препоръки нямам, но   Но не – ние, които сме гласували с надежда за него, които го подкрепяме в историческата му битка срещу хидрата на ГЕРБ – искаме от него да казва винаги истината, разбира се, без да конфронтира остро европейските и американски съюзници, да я казва сдържано, но твърдо и ясно. От това само ще спечели у нас, а и навън никой няма вече време да го съди. Хората на Запад, които биха го осъдили строго, са пътници. Строгостта им изяде главата.     ", "date": "2018.11.28", "title": "Валентин Хаджийски: Репликата на Радев за украинските кораби е грешка!"}
{"url": "http://epicenter.bg/article/Balgariya-osnova-Natsionalen-komitet-kam-Svetovnata-patna-asotsiatsiya-PIARC/169379/11/0", "text": "  В Йокохама, Япония от 22 до 26 октомври се състоя годишният съвет на Световната пътна асоциация (PIARC), в който членуват 140 държави.   В откриването на международния форум взеха участие Министъра на транспорта на Япония - Кейичи Ишии, кметът на град Йокохама - г-жа Фумико Хаяши, която е и председател на комитета по транспорт.   В деня на заседанието на съвета на PIARC, в присъствието на Управителния съвет, както и на директори на пътни администрации и националните комитети на 140-те държави членки, бе гласувано с единодушие предложението за    На събитието Националният комитет на България (БФТИ) бе представен от генералния секретар на БФТИ- д-р инж. Иван Кацаров.   На официалната церемония по подписването в присъствието на представители на 140-те държави членки бе връчено и България е една от учредителките на Световната пътна асоциация.    или както е по-позната –  , има повече от 100 годишна история и е най-старата пътна организация в света.   Основана е още през 1909 година, а България е една от страните, участвали в процеса по основаването. Към момента в нея членуват над 140 страни чрез своите пътни администрации. 45 от тях имат създадени Национални комитети, които представляват науката и практиката на национално ниво в организацията. Германия например е представена от FGSV (Изследователска асоциация за пътища и транспорт) организацията, която пише немските норми за проектиране и на чиято база са построени и нашите.    между които представители на администрацията – в лицето на бивши директори на АПИ, както и видни представители на средите в пътната наука.   В своята кратка история, неправителствената организация със седалище Университета по Архитектура Строителство и Геодезия, (основана през 2014 г), се занимава с теми от обществено, национално и международно значение, касаещи пътната наука и практика .   БФТИ, взима активно участие и инициира дебата за отпадането на дългия 16 км тунел през Кресненското дефиле.     Голяма част от иновациите в пътната наука, които са се наложили и се считат вече за практика, произхождат точно от PIARC, както и множество научни статии, ръководства и книги свързани с всички аспекти на транспортната инфраструктура.   Чрез Националния комитет българските специалисти, учени, проектанти и инженери получават достъп до огромна база данни, възможност за експертни анализи, консултации и оценка. Това е възможност за създаване на международни връзки с едни от най-големите имена в пътната наука.   На форума д-р инж. Иван Кацаров  представи желанието  на Националния ни комитет България да бъде домакин на годишното събрание на националните комитети на европейските държави , което ще се проведе  през месец май 2019 година. Предложението бе прието положително и предстои да бъде издигнато за гласуване на следващото заседание на съвета.   Световната пътна асоциация е организацията, която инициира и провежда световния пътен конгрес, който се провежда през 4 години.   На него се очаква да присъстват повече от 6000 пътни специалисти от цял свят. Освен изложбената част ще има и доклади, разделени в повече от 30 направления. Към момента подалите желание да участват с доклади  са над 700, предстои редакционен съвет да  разгледа и селектира докладите.     http://epicenter.bg/admin_uprava/cpanel.php?action=438&parent=news&id=169313&type=&uid=11&spec=", "date": "2018.11.28", "title": "България основа Национален комитет към Световната пътна асоциация PIARC"}
{"url": "http://epicenter.bg/article/The-Washington-Post--S-intsidenta-v-Azovsko-more-Vladimir-Putin-testva-reaktsiyata-na-zapadnite-lideri-/169394/11/33", "text": "Водещото американско издание The Washington Post определя инцидента в Азовско море като „нова руска агресия“ срещу Украйна, която показва колко малко Владимир Путин го е грижа за ответната реакция на Запада в лицето на „разделена Европа“ и САЩ начело с Доналд Тръмп.  Версията на редакцията е следната: в неделя руските военни са нападнали три украински бойни кораба, които са се опитали да преминат през Керченския пролив близо до „окупирания от Русия Кримски полуостров“. Уточнява се, че единият плавателен съд е бил изтеглен, а по другите два е открит огън. След това трите кораба са били превзети с общо 23-членния им екипаж. Някои от моряците са били ранени при инцидента, подчертава изданието.  „Този крещящ акт на агресия, която е ясно нарушение на международното право и споразумението между Украйна и Русия, е кулминацията на пълзяща руската кампания, която има за цел да блокира украинските пристанища в Азовско море, в района на Крим. Корабите от украинските пристанища в Азовско море трябва да преминат през Керченския проток, за да влязат в Черно море и след това - в Средиземно море. След нападението на украински кораби президентът Петро Порошенко предупреди за опасността от руска офанзива. Путин обаче постигна някои ключови резултати, включително и увеличаване на неговата популярност, която напоследък падна; дестабилизацията на Украйна в навечерието на президентските избори, както и тестване на реакцията на западните лидери, с които той се очаква да се срещне на форума на Г-20 по-късно тази седмица“, е заключението на редакционната колегия на изданието.  „Разбира се, повечето западни правителства взеха страната на Украйна, а някои отговориха доста остро. Например, министърът на външните работи на Великобритания Джеръми Хънт осъди „руското пренебрежение към международните норми и суверенитета на Украйна\". Очевидно обаче Путин би трябвало да е доволен от реакцията на Тръмп, който от неделя критикува европейските съюзници, без обаче да изрази директен укор към Русия. Вместо това, в отговор на въпрос за инцидента, лидерът на Белия дом заяви: „Не ни харесва какво се случва там – и от едната, и от другата страна\". Това означава, че и Украйна, и Русия са виновни. Най-драматичното изказване бе направено от Ники Хейли, постоянен представител на САЩ в ООН. Тя нарече руските действия „скандални\" и „незаконни\", но по същество изключи всякаква осезаема реакция от страна на Вашингтон“.  Това е много далеч от адекватен отговор. САЩ трябва да действат решително и да ограничат по-нататъшната агресия на Русия, уверени са в редакцията. Освен това Вашингтон трябва да възстанови правото на Украйна да праща корабите си през Азовско море и през Керченския проток. На руските пристанища в този регион могат да бъдат наложени санкции. И Украйна може да разположи противокорабни ракети, които ще ѝ позволят да се защитава по-добре.  „Най-малкото агресията на Путин трябва да повлияе на приема, което ще получи от Тръмп по време на срещата на върха на Г-20 в Буенос Айрес. Говорител на Кремъл заяви в понеделник, че среща между двамата лидери се „подготвя\" независимо от морска атака, въпреки че Белият дом не потвърди информацията. Американският президент може да изпрати послание, ако откаже да се срещне с Путин, но ако участва в тази двустранна среща, първо трябва да каже на руския лидер, че атаката срещу Украйна е неприемлива и ще има последствия. В противен случай той просто ще потвърди очевидното доверие, което гласува на Путин, и че новите актове на агресия срещу Украйна няма да доведат до никакъв отговор от САЩ“, предупреждава изданието.   ", "date": "2018.11.28", "title": "The Washington Post: С инцидента в Азовско море Владимир Путин тества реакцията на западните лидери "}
{"url": "http://epicenter.bg/article/Parvan-Simeonov--Golyamata-samozabluda-na-balgarskoto-obshtestvo/169396/11/0", "text": "  Самоуспокоението на всяка една власт през последните години, че знае кой организира протестите, е направо трогателно. Но има ли значение кой точно, след като всеки би могъл?  Напоследък има една поредица клипове, които показват, че думичките демокрация и бедност не са най-големият проблем за нас, българите - проблемът бил думичката „дано“. Винаги съм мислил, че основният проблем, от който тръгват всички други, е бедността. А не някаква игра на думи. Но ако ще играем на думи, нека да кажа, че нашият проблем е в думичката „кой“. Да, проблемът се крие точно във въпроса, който дълго време се смяташе едва ли не за еталон на будната гражданска мисъл.    Не спираме да питаме „кой“, когато всъщност трябва да питаме „какво“ (да се прави), „защо“ (така ни се случва) и „как“ (се прави). Кой предложи това или онова, кой организира протестите, кой ще ни оправи, кой да дойде на тяхно място, кой им плаща, кой е виновен - познати ли са Ви тези фрази?  Именно това е голямата самозаблуда в последните десетилетия.  . И сега по протестите виждаме плакати от типа „Личности, а не партии“, говори се за мажоритарна система или президентска република. Тоест, пак системи, в които ще питаме кой, а не какво.      Ще кажете: навсякъде в Западния свят е така. Но в това сизифовско избиране на все нов и нов Ивайло ние определено сме пионери. Това е дори може би единственото нещо, в което по изключение сме първопроходци, а не опашкари.   Политическият анализ взе да става разговор за разузнавачи, а не за анализатори. Започна да се превръща в надмогване с информираност, а не с прозорливост. Кой какво свършил, кой с кого се договорил, кой зад кого седял, кой на кого какво казал. И, разбира се, кой има рейтинг.   Когато се плъзгаш по вълната на популизма, рейтинг не се губи. Губи се, когато казваш каквото мислиш, а не каквото би събрало лайкове. Губи се, когато правиш реформа, а не раздаваш обществени бонуси в името на собственото си оцеляване.    През това време поредните популисти ще ни говорят за „системата“, „модела“, „кой\". Дори в малкото случаи, когато питаме не „кой“, а „какво“ и „защо“, мнозина от нас пак стигат до тия прелестни отговори: системата, модела... Как пък никой не каза: икономиката, неравенствата, липсата на реформи, които да намалят неефективните разходи. Как пък никой не се сеща, че консуматорското общество притъпява гражданските ни инстинкти. Не, ние си знаем: моделът е лош, системата ни убива, депутатите са много... Хубаво поне, че в протестите си не пропускаме да назовем корупцията.    Покрай това непрестанно койване започнахме да си създаваме нелепи кумири. Пристрастяването към хора е мода в социалните медии. Станаха важни всякакви „инфлуенсъри“. И така от наивност стигаме до Спас или проф. Сашка Ганева. В собствените си балони лайкваме не неща, а хора. Това е може би вградено в социалната ни природа, но технологиите още повече го обострят, защото допълнително размиват границата между политическо и лично. Всичко вече е лично и политическо едновременно. От снимката пред магнолиите до една тежко неуместна фраза за майките на деца с увреждания.  Не сме виновни, че бъркаме акцентите. Вероятно всичко това е плод на логичното ни разочарование. Но ни пречи да видим най-смисления отговор на въпроса „кой“. Ами ние, кой друг. Аз самият. Ти. Преди да понечим да „сменяме системата“, да променим себе си. Да си плащаме данъците, да стоим отдясно на ескалатора, да работим така, че да не ни е срам, да протестираме, когато трябва. И да не търсим вината винаги другаде.    ", "date": "2018.11.28", "title": "Първан Симеонов: Голямата самозаблуда на българското общество"}
{"url": "http://epicenter.bg/article/Krasimir-Uzunov--Reviziyata-na-granitsite-na-Balkanite-predstoi-/169419/11/34", "text": "  Красимир Узунов: Добър вечер.    Красимир Узунов: Мисля, че всичко е въпрос на прочит на историята. Призренска лига, Първа призренска лига, Втора призренска лига, Печка патриаршия , Печка лига. За мен не е случайно избрано мястото. И то не е точно с Печката лига, а е с Печката патриаршия. Това обяснява и чувствителността на сърбите в прочита на албанските познания. Значи, предположенията, че Косово е люлката на сръбската цивилизация с Печката патриаршия, манастирите на крал Стефан Душан, края на Втората сръбска държава след битката на Косово поле. Всички тези сантименти отново се вадят на преден план, за да се коментира лично за мен една обективна реалност. За Печкото заседание на двете правителства, на Албания и на Косово – като Косово номинално според сръбската Конституция е част от остатъчната Сърбия след края на Трета Югославия след излизането на Черна гора – може да се каже само с една дума, че това е път към обединение. Случиха се няколко неща между предишната и сегашната среща на правителствата. Първо, Еди Рама каза, че може да бъде кандидатиран за общ президент на Косово и на Албания – т.е. наследникът на албанския крал Лека. След това беше обявено, че ако не получат твърди гаранции за членство в ЕС, те ще преминат към вътрешно обединение, след като им се отказва обединение в ЕС. Подписаната митническа уния, съюз, както искате, означава, че готовността на Албания да се присъедини към твърдите мерки за 100%-товите мита срещу сръбските стоки само след 6 месеца е категоричен признак за това.  Ако се върнем още по-назад към изборите 2016 г. в Македония, там се правиха три магистрали – Кичево-Кафасан-албанска граница, граничният пункт Боаце, някога оттам минаха за възстановяването след войната в Косово българските помощи, ако помните, и другата е през Дебър, през планината. Тоест това е процесът на мирна интеграция, разбира се, не европейска. Европа след едни европейски избори ще изглежда коренно различна и дори ЕНП да покани за брат ПЕС, аз съм дълбоко скептичен, че те ще стигат като гласове, за да формират политики. Европейският парламент ще изглежда вече много по-цветен с „Алтернатива за Германия“, с „Петте звезди“, „Подемос“ и какво ли още не, примерно чешката Партия на пиратите и т.н., ще бъде изключително атрактивен и изключително интересен.  От една страна, ЕС ще търпи удари заради санкциите от Русия, от друга страна, реакцията на американския президент за Брекзит е много интересна: Брекзит е удобен за ЕС, но няма да може да се търгува с Великобритания. ЕС ще губи позиции, не само членове. Това означава, че така щедро обещаваната европейска перспектива на Западните Балкани, на Албания и Косово, Албания има море, обаче там не почиват западните политици, както почиват в Хърватия, това означава, че тяхната интеграция става все по-далечна и по-имагинерна. И ако някой, разбираме отвъд Океана, отвъд Урал или т.н. поиска да дестабилизира Европа, най-лесно се дестабилизира през Балканите.  А винтчето, което може да дестабилизира Балканите, това е реализацията на голямата албанска мечта. Голямата албанска мечта е на път да се осъществи след 150 години, да не кажа 170 наистина сънуване. Защото помня, когато отидох при Рами Салия за пръв път, беше президент на Албания 1991 г. Съветникът му каза: ние никога няма да забравим, че свободата на Албания дойде на върховете на българските щикове. Казвам го не за обвиняване на Ньойския договор, а преди това – 27-и ноември е денят на нашите победи. Не случайно, за да бъдем наказани за всички прегрешения – нали казват, че след Първата световна война България е грешницата на Европа – е избран точно Ньойският мирен договор да бъде подписан на деня на победите на армията ни. Затова вече ние празнуваме на 6 май, не защото знаем защо празнуваме, но денят на победите е бил 27 ноември. Значи говорим за един народ, за една армия, които имат един морал, едни щения, едни национални интереси.  Сигурно сега става дума, за съжаление, за друг народ, който не заслужава онази история, но ние трябва да помним. Та албанците винаги са виждали в България съюзник. По-лошото е, че преди 100 години етническата граница между българи и албанци е минавала на Охридското езеро, а 100 години може да мине някъде между Трекля, но и Босилеград. Тоест на сегашната ни българо-сръбска граница. Процесът не зависи от Белград въпреки доста сълзливото изявление отпреди два часа на Александър Вучич, който казва: аз съм Давид, който се бори срещу Голиат. Тоест срещу Албания, зад която стои целият Запад. Да, Албания много лесно може да бъде номинирана примерно от едно американско влияние. Тук изключвам открадването на часовника на Буш, когато отиде в Албания, но знам, че главната улица на Прищина се казва „Бил Клинтън“. Има модел на Статуята на свободата. Да, Албания дължи своята еманципация, своята реабилитация след войната 1999 г. в Косово изключително на САЩ. Тоест те търсят и покровителство, това е една млада нация, докато ние сме една уморена нация, чийто най-голям проблем е, че няма визия. Ние се интересуваме, дали някой ще оцелее един месец, два месеца, три месеца във властта, или пък дали някой иска да дойде на власт, обаче не знае какво да прави. Албанците са жизнена нация, която иска територия, пространство и развитие.    Красимир Узунов: Великоалбански, ако ги гледаме от сръбска гледна точка. От албанска гледна точка това е обединение на всички територии, които се населяват от албанци. Че ние какво искаме точно преди 100 години, защо ние дръзваме да се изправим пред света?    Красимир Узунов: Тук съм впечатлен от една чешма, която наскоро намериха на Южния фронт, на която пише през 1916-та година: „България се бои само от Бога“. Държава, която е предизвикала не 27, както се оказва, а 47 националности от целия свят. От Екваториална Гвиана, за тия, дето имат проблеми с географията - е в Централна Америка, през Сенегал, Френски Судан, сега се казва Мали, целия Магреб, Алжир, не знам си какво, Тунис, през всички европейски държави, кавказките националности на Русия, ти да ги предизвикаш, да ги предизвикаш на война това означава, че не се страхуваш от никого. Да, албанците в момента са прусаците на Балканите, не ние. Албанците искат обединение. Както ние сме искали преди 100 години, сме мечтали и затова сме влезли в тези безогледни войни. Ние хубаво пишем за Ньой, ами до Ньой ние губим 125 хиляди убити, 250 хиляди ранени. При 4,5 милиона население това е страшно. Такова военно усилие нито една държава в Европа не е понесла. Да, и паралелът с албанците се налага. Те искат да живеят в една държава. Тоест албанците от Косово, албанците от Македония, албанците от Албания да живеят в една обща държава. Първата стъпка, това е митническият съюз, митнически облекчения, после ще почне, как казваше вашият следващ събеседник генерал Червенков, ще станем свидетели на един миниевропейски съюз между Косово и Албания. Оттук нататък вече почва обратното броене за Македония. Когато се обединят албанците от Печ, албанците от Прищина, албанците от Призрен, от Джаковица с тези от Кукс, от Драч, дето му викат Дурас, от Шкодра, Скодар ли беше в момента на албански?    Красимир Узунов: Тогава как ще седнем ние да откажем право да се обединят албанците от Струга, от Дебър, от Кичево, от Заец, от половин Скопие, от Куманово, та да стигнем до нашата граница? Как ще откажем Прешево? Цялата тази история, която доста успешно играе Вучич в момента, това е търсене на реакция. Вучич е поел едни ангажименти за размяна на територии. И затова е днес този плач – „Вижте ме, когато аз констатирам, че процесите в Косово са необратими“. Вучич сега ли разбра, че 92% са албанци в Косово? Че аз, когато ходих пет пъти да правим един филм и то точно за Печката патриаршия през 1992 г., оттогава го знам – процентът си е същият. Даже смятам, че част от албанците ги няма в момента физически, защото работят в Западна Европа. Друг е въпросът, че сърбите, които би трябвало да се водят, че живеят там и които подадоха оставка всичките кметове в Северно Косово и там предстоят нови избори, те получават пари, но стоят в Белград.  А албански командоси видях в Грачаници, как им пазят къщите. Този процес за мен е тотално необратим. И тук Вучич е поел срещу европейско членство и срещу някакъв протекционизъм, който е далеч от покровителството му от Москва, става дума за Запада и за Америка, Вучич се опитва да докаже как трябва да се изтъргува: част от Северно Косово, Косовска Митровица и общините до Зубин поток да бъдат разменени за Прешевската долина. Прешевската долина прекратява пътя Белград-Атина, най-старата военнополитическа ос, и идва на 20 километра от нашата граница и ние трябва да изправим Каракачанов, който да спира т.нар. албански попълзновения, защото ще започва да изчезва някоя и друга крава. Албанците са много добри, но са лоши за съседи в чисто битов план. Като изчезне някоя крава на малкото баби, дето са останали, ще знаем, къде е отишла. Но проблемът е, че ние нямаме нищо по западната ни граница. Такова е положението в държавата. И тогава никой няма да може да откаже обединение на тези албанци, които живеят, етнически албанци, в Република Македония.  Сега по едни или по други показатели, става дума между 30 и 36% лично според мен от населението. Това означава, че след обратното броене Македония наистина остава един източен кантон. Ако тръгнат по ускорение процесите, тоест ако се развият неблагоприятни неща, виждаме, например, кризата сега. Дали кризата трябва да преизбере Порошенко за президент, или не трябва да го преизбира за президент? Той искаше военно положение, но военно положение 30 дена. Защо не иска 90 дена? Защото ще му отложи президентските избори. Тоест руската заплаха може да направи Порошенко незаобиколим фактор. Сега дали е удобен за Русия, или не е удобен за Русия, това е друг въпрос. Процесите в Европа ще бъдат деструктивни, а не конструктивни. Каквото и да се опитваме да направим, от България много малко неща зависят в ЕС. Германия след Меркел ще изглежда по различен начин, Макрон не е толкова стабилен, колкото когато дойде. Излизането на Великобритания със сигурност ще се отрази. И албанците търсят защита на своето жизнено пространство.    Красимир Узунов: Този процес ще продължава. В момента, в който има митнически съюз, в който има свободно преминаване на капитали, пари и каквото щеш още, казва Червенков, оттам нататък много малко остава. Та от двете страни на границата се говори един и същи език. Преди седмица започнахме с регистрационните табели на колите, нали тогава лепяхме лепенки. Тоест албанците имат последователна, добре обмислена, добре балансирана политика, която на всеки час печели по една стъпка. За мен сръбските интереси в Косово са обречени и Николич още когато се виждах с него в Белград, то беше още веднага след ареста на Шешел, по-късно той беше казал, че си е прибрал дата 17 февруари, обявяването на независимостта на Косово, и я е свалил от календара и щял да я върне тогава, когато Косово пак стане част от Сърбия. Този, който се съгласи да пожертва Косово като идеали, в момента ще стане престъпник от моментна гледна точка за сърбите, но за бъдеще може да е спасителят на Сърбия. Защото тогава това е албанско население вече ще се е обединило.    Красимир Узунов: Сърбия – Република Сръбска.    Красимир Узунов: Днес абсолютно случайно гледах в един вестник от 21 септември 1940 г. На 7 септември е подписано споразумението за връщането на Добруджа на България и българските войски влизат, посрещнати най-накрая от това добруджанско хубаво население. Отгоре заглавието е „Ревизията на Балканите трябва да продължи“    Красимир Узунов: Което означава – ревизия на границите.  Красимир Узунов: Да, Ньойският договор, още повече от наша гледна точка, от гледна точка на унгарци, от т.нар. победени държави, защото Втората световна война не е нищо друго освен продължение на Първата. Очевидно това примирие трябва да се ревизира, очевидно е друго нещо, че след 30 години демокрация май трябва да разберем, че 15-16 държави на Балканите са много. Просто тежат. Преди да избухне демокрацията, на Балканите имаше 7 държави, сега станаха двойно повече. Първо от разпада на Съветския съюз, после от разпада на т.нар. Югославия. В ден като този, за да завършим, трябва да припомним и едно, че периодът 1912-1919 г., когато се създава т.нар. Сърбо-хърватско-словенско кралство, Сърбия увеличава пет пъти територията и четири пъти населението. Това става само със заграбването на чужди територии. А решаването на националния въпрос, което го виждаме сега в Косово, е по начин като съветския разпад. Както се решаваше и югославският. Единият - модел на Сталин, другият - модел на Тито, очевидно не държат във времето. Този, който говори на един и същи език, трябва да си живее в една и съща държава. И затова националните държави ние не можем да ги отречем. Значи дали ще се крием зад булото на социалистическия интернационализъм, после ще се обясняваме, че сме космополити и европейци, ние не трябва да се срамуваме да си кажем, че сме българи. Защото иначе ние сме заплашени да станем една от малките държави на Балканите, от които няма да зависи много.   ", "date": "2018.11.28", "title": "Красимир Узунов: Ревизията на границите на Балканите предстои "}
{"url": "http://epicenter.bg/article/Dots--Darina-Grigorova--Voenen-konflikt-mezhdu-Ukrayna-i-Rusiya-ne-e-nevazmozhen-/169421/11/0", "text": "Поредният конфликт между Русия и Украйна е “просто брънка в постепенната ескалация“, обясни в интервю за предаването „12+3“ по програма \"Хоризонт\" на БНР доц. Дарина Григорова – преподавател в Софийския университет \"Свети Климент Охридски\".  „Ако погледнем конкретно Азовско море – имаше резолюция на Европейския парламент с обезпокоение за ситуацията там, а преди това през март украинците бяха пленили руски риболовен кораб без основания. Така че това се подготвяше и една от гледните точки е, че освен Керч и заради Кримския мост, другото място е Приднестровието и Донбас, т.е. тези три точки ще бъдат постоянно горещи и много податливи за провокации“, добави доцент Григорова, според която за конкретната ситуация от неделя „една от версиите е, че краткосрочно се е целяло да се осуети срещата на Путин и Тръмп, която в момента е под въпрос“.  “Залогът е твърде голям – военните лобита, радикалите и във двете държави, имат силни позиции, които се усилват на фона на това напрежение, което се натрупва около тези горещи зони и точно Приднестровие, Донецка област, Азовско море, Керченския проток, Крим“, добави в коментар в ефира на „Хоризонт“ журналистът Валерий Тодоров:  „И двете страни залагат твърде много, като явно Русия с тези твърди мерки, които превишават допустимото в международните отношения, искат да подчертаят, че въпросът за Крим е решен, т.е. той не подлежи на обсъждане – това е гранична зона, руска територия и ще се спазва руската юрисдикция, докато Украйна смята, че въпросът не е приключил и трябва да стои на дневен ред. Освен прекия сблъсък има една игра на нерви, игра с глобалната политика и непрекъснато задаване на въпроси, на които никой в момента не може да отговори.\"  „Освен това Украйна смята, че е изоставена в борбата си с Русия и за Крим, и за енергийните проекти. По-скоро това е покана за САЩ да се намесят, защото досега европейските политици не можаха да предложат убедителна линия на съпротивление на руските претенции“, добави журналистът, според когото Вашингтон трудно може да се намеси, използвайки „военна сила, въпреки че Украйна получава военна помощ“. Според него „Украйна търси втвърдяване на санкциите срещу Русия – нов кръг от санкции, които биха могли да бъдат и защита на фона на предстоящите президентски избори“ в страната.  „Президентът Петро Порошенко в момента играе на вътрешния фронт – иска да повдигне духа на патриотичното лоби, а от друга страна, иска да спечели точки, тъй като рейтингът на другия претендент – бившия премиер Юлия Тимошенко, расте – нещо, което го тревожи“, добави журналистът, според когото „с въвеждането на военно положение в Украйна текущият президент може да контролира част от настроенията в украинското общество“.  „Самият факт, че се провали идеята му за военно положение, показва, че той не контролира Радата“, добави доцент Григорова:  „Конкретно за този случай всички олигарси, които контролират останалите партии, се обединиха за военно положение и за да не се стигне до отмяна на президентските избори“.  „Рейтингът на Порошенко е много нисък – и то при целия контрол на всички агенции, които са политкоректни, т.е. за изборите неговият провал е много близък и очевиден, но няма как да се разчита на националистическата карта, защото Тимошенко тук го изиграва – тя е много по-остра в коментарите си и иска да привлече дори маргиналния радикален елемент към себе си, но ключовата дума имат олигарсите. Те имат бизнес с Порошенко, но вече са го отписали като политически играч за изборите“, добави преподавателят.  В ефира на \"Хоризонт\" и двамата експерти се обединиха около тезата, че в Украйна не е възможна военна диктатура и то „по една проста причина – заради различията между източните и западните области, както и буферните зони между тях“, поясни Валерий Тодоров, а доцент Дарина Григорова уточни, че „манталитетът на украинците е друг“.  „При тях вътрешният анархизъм няма нищо общо със стройната централизация и руското възприемане на властта. При тях има една стихийна демократичност и диктатура много трудно ще се установи. Няма авторитет сред самите тях, за да го постигне – нито Порошенко, нито Тимошенко“, добави тя.  „С основание Порошенко поставя въпроса, че Русия концентрира сериозни сили по границата с Украйна“, добави журналистът, според когото „по-скоро Русия се безпокои, че този конфликт може да прерасне в нещо по-голямо“.  „Възможно е да има постоянен наниз от провокации, локални, които да предизвикват международни скандали и санкции – на това Украйна е способна“, допълни доцент Григорова, според която „военен конфликт не е невъзможен“.  ", "date": "2018.11.28", "title": "Доц. Дарина Григорова: Военен конфликт между Украйна и Русия не е невъзможен "}
{"url": "http://epicenter.bg/article/Poslanik-Makarov--Rusiya-ne-se-gotvi-za-voyna-s-Ukrayna--ne-iskame-da-voyuvame-s-nashiya-bratski-narod-/169431/11/34", "text": "    Анатолий Макаров: Първо исках да проясня това, което се е случило на 25 ноември в акваторията на Черно море, ще започнем от това. Доколкото разбирам, сега основно се прави акцент върху това, че Русия е провокатор и агресор и е готова към военни действия срещу Украйна. В действителност всичко беше абсолютно по друг начин. На 25 ноември сутринта два военни катера и влекач навлязоха в териториални води на черноморския басейн, в Черно море, подчертавам. Те вървяха от Одеса и се движеха в посока мост през Керченския пролив. Разбира се, когато военни кораби навлизат териториални води на каквато и да е държава, включително България, сигурен съм, тази страна има право да попита кой е той, какво е това и накъде тези военни кораби вървят. Никакви отговори не сме получили. На запитванията ни корабите, тези два катера и влекач, мълчаха. Разбира се, у нас се появи въпрос какво се случва. Защото там, както ви е известно, се намира Керченски мост, вход в Керченския пролив, и съответно този мост има стратегическо значение за Русия. Той съединява Русия и Крим.  В тази ситуация се опитахме да спрем тези кораби. Те правеха всичко възможно да избегнат съприкосновението с нас и маневрираха из акваторията недалеч от Керченския пролив. След това определен период от времето сме се опитвали да ги спрем, след това, когато един от украинските катери въведе в бойна готовност оръдието, което имаше на борда, ние започнахме да реагираме по съответен начин – преминахме към активна фаза и към задържане на тези кораби. Тези кораби бяха задържани и след това докарани в порт Керч, след което беше проверено състоянието на тези кораби. В състава на екипажа намерихме двама офицери от Службата за сигурността на Украйна, които координираха тази провокация. По съответен начин тези хора са задържани и преместени в Симферопол, където се определя мярка за неотклонение. В дадения случай, доколкото разбирам, дума става за тяхното задържане поради незаконно пресичане на границата на Руската Федерация. Това е първо което бих искал да кажа.  Що се отнася до втория сюжет, защо се състоя тази провокация? Де факто тази провокация беше организирана от президента Порошенко в навечерието на президентските избори в Украйна. Знаете, че на 31 март са насрочени президентските избори, и затова президентът прави всичко възможно тези избори да не се състоят с оглед на низкия му рейтинг. Затова беше въведено военно положение. Обаче, макар отначало той предложи то да се въведе за 60 дни, беше определено за 30 дни. След ожесточени дебати във Върховната рада посочиха 10 региона от страната. По такъв начин, разбирам, това военно положение предвижда потискане на правата на гражданите, забрана за дейността на политическите партии, забрана на митинги и много други забрани, въвеждане на комендански час и т.н. Така че, както вие разбирате, с оглед на случващото се, това е очевидна провокация на г-н Порошенко.    Анатолий Макаров: Що се отнася до позицията на ръководството на България – да, чух изказването на г-н Радев на пресконференцията с президента на Полша, и становището на г-н Борисов. Смятам, че изявленията са премерени. Това е абсолютно нормално проявление, израз на това, че трябва да намалим напрежението между страните. Това е абсолютно нормално. Всичко, което става, изисква съответни разисквания, но очевидно е че беше извършено незаконно навлизане в териториалните води на Русия и затова моряците могат да бъдат върнати след като бъдат проведени следствени действия и определени по-нататъшни стъпки спрямо моряците. Поне сега съдът се изказа, че те ще бъдат задържани за 30 дни.    Анатолий Макаров: Първо, не знам за това, така че не мога да говоря по този въпрос. Но смятам, че това няма никакво отношение към инцидента, това е очевидно. Но мога да ви кажа само едно: не ние въведохме военно положение, не ние навлязохме териториалните води на Украйна. Това беше направено от Украйна. Това е нейната провокация.    Анатолий Макаров: Това твърди г-н Порошенко. Ние не се подготвяме за война и не искаме да воюваме с нашия братски народ. Това е 100-процентната истина.    Анатолий Макаров: Затова ви казвам за провокацията, която много искаше да получи г-н Порошенко. Тъкмо за това, че първо да се отмени срещата на президентите Тръмп и Владимир Путин в Аржентина в кулоарите на Г-20. И разбира се, той призовава да се въведат нови санкции срещу Русия, знаем го това и сме готови за това, за съжаление. Това е натрапчивата идея на г-н Порошенко. Но най-важното, ще повторя още веднъж, е че този инцидент е провокация, организирана от президента на Украйна в навечерието на изборите.    Анатолий Макаров: Инцидентът се случи в териториалните води на Руската Федерация. Във водите на черноморския, повтарям, не азовския, басейн, те вървяха от Одеса и искаха да се пробият в Азовско море. Така разбирам. Дума ставаше тъкмо за това, че всичко се случи в черноморския басейн, в териториалните води на Русия, които винаги са били руски дори до съединяването на Крим с Русия.    Анатолий Макаров: Това най-първо зависи от това, в каква степен ще се изпълняват Минските споразумения. Сега сме свидетели на политическата борба, която преминава в Украйна в навечерието на президентските избори, насрочени за 31 март.  Анатолий Макаров: Засега не виждам перспективи към подобряване. Засега не виждам. Дай боже, ако те се появят – може би, ако дойде ново ръководство в Украйна. Засега не виждам перспективи за подобряването на отношенията. За съжаление.  Ще ви дам един пример: ако ние решим да вземем един танков батальон и да минем направо в Калининградска област. Каква ще е реакцията на балтийските страни? Ако през тяхната територия минат танкове, без да реагират на каквито и да е запитвания? Навярно, това би била тревога, навярно това би се смятало за нападение на страна-членка на НАТО? Но когато същото се случва спрямо Русия, смята се за нормално. Русия била агресор. В какво е агресор? Нима сме навлизали в техните териториални води? Какво сме направили?  Разбира се, има ред, по който корабите трябва да преминават под Керченския мост. Да, наистина това е стратегически обект, разбира се, той е много важен за нас. Колко призиви чухме той да бъде взривен? В Украйна, в Киев. Така че наистина трябва да правим проверки. И това се случва без проблеми. Тези кораби, подобни, вече минаваха – по рано, през септември, два кораба минаваха. Военни кораби – нормално минаха, направиха заявка съответна, получиха лоцман – морето там е много плитко. Стигнаха до Бердянск и там акостираха, нямаше проблеми. Но за какво да предприемат провокация? Аз виждам очевидна провокация – това е опит на Порошенко да направи всичко изборите да не се състоят. Много е слаб рейтингът му – той е пети, шести, не знам. Така че няма да прехвърляме от болната глава на здравата. Нека да сме реалисти.  ", "date": "2018.11.28", "title": "Посланик Макаров: Русия не се готви за война с Украйна, не искаме да воюваме с нашия братски народ "}
{"url": "http://epicenter.bg/article/Petkova-pred-protestirashti--Darzhavata-nyama-da-podkrepi-zavishavaneto-na-normite-za-vaglerodni-emisii/169395/4/0", "text": "Миньори и енергетици в Раднево излизат на протестен митинг в защита на комплекса \"Марица-изток\", организиран от КНСБ, предаде БНР.   Министърът на енергетиката Теменужка Петкова успокои протестиращите, че няма опасност от съкращения в сектора и увери, че държавата няма да подкрепи завишаването на нормите за въглеродни емисии. Всички осъзнаваме колко е важен енергийният комплекс \"Марица-изток\", заяви пред протестиращите министър Петкова:    \"Централите в Маришкия басейн са стратегически обекти от енергийната инфраструктура на България. Нали не смятате, че някой ще тръгне в посока да подлага на риск енергийната и национална сигурност на България\".     Министерството на околната среда е взело решение да бъде дадена безсрочна дерогация на ТЕЦ \"Марица-изток\" 2 и тя може да работи. 1/4 от емисиите за ТЕЦ-а вече са закупени, а до 21 декември енергийният холдинг ще купи всички необходими емисии, за да може да работи дружеството нормално.    На срещата в Катовице българската делегация ще обяви, че не подкрепя по-амбициозни цели на ЕС по отношение на въглеродните емисии, заяви министър Петкова.    Митингът е част на поредица от действия, които синдикатите предприемат в защита на топлоцентралите и българския въгледобив.    Напрежението сред работещите ескалира заради неясното бъдеще на енергийния комплекс, предупреди Наско Митев, председател на синдикалната организация на КНСБ в мините. Преди протеста от синдикатите настояха държавата да представи визията си за развитието на българската енергетика поне до 2050 г.    \"Мисля, че на всички е ясно, че нашият комплекс не може да бъде заменен с друга мощност. От г-жа Петкова, която вече потвърди участие, искаме конкретни отговори – краткосрочни, средносрочни и дългосрочни такива – как ще работи комплексът. Написано и разписано. Ще искаме и тази прословута Енергийна стратегия, която доста време вече се отлага във времето, но да видим този хоризонт – 2050 година\".", "date": "2018.11.28", "title": "Петкова пред протестиращи: Държавата няма да подкрепи завишаването на нормите за въглеродни емисии"}
{"url": "http://epicenter.bg/article/100-000-lv--obezshtetenie-shte-poluchi--quot-absolyutniyat-prestapnik-quot--Nikolay-Tsonev/169357/3/0", "text": "Бившият военен министър Николай Цонев окончателно осъди прокуратурата да му плати 100 000 лева обезщетение за моралните вреди, които е претърпял покрай бруталния арест и делото за подкуп, което завърши преди 3 години с окончателното му оправдаване, пише    Това стана ясно, след като Върховният касационен съд (ВКС) отказа да допусне до касационно обжалване решението на Софийския апелативен съд (САС), с което през март обезщетението му беше увеличено. Преди това Софийският градски съд беше оценил вредите, нанесени на Цонев, на 50 000 лева.   От решението на САС не останаха доволни нито Цонев, нито прокуратурата. Искът му беше за 200 000 лева и той искаше ВКС да го уважи изцяло, докато пред втората инстанция прокуратурата беше съгласна, че обезщетение му се дължи, но то не трябва да е над 10 000 лева. Според прокуратурата в решението на САС няма мотиви за наличието на причинно-следствена връзка между незаконосъобразното обвинение и причинените вреди на Цонев.   Страните са представили пред ВКС и аналогични, според тях, решения на съда, с които по други дела по Закона за отговорността на държавата и общините за вреди, на пострадалите са присъждани по-високи и по-ниски обезщетения от 100 000 лева.   За да преценят, че точно това е справедливото обезщетение, върховните съдии Емил Томов-председател на състава, Драгомир Драгнев-докладчик и Геновева Николаева припомнят, че бившият военен министър е задържан на излизане от болница, бил е поставен на колене с насочен към главата му пистолет, сложени са му били белезници, а заместник-градският прокурор тогава Роман Василев го е обявил за абсолютен престъпник. Освен това, задържането е било заснето и показано по всички медии и Цонев е стоял в ареста повече от два месеца, след което му е наложена забрана за напускане на страната. Отделно, ВКС подчертава, че срещу него са били прилагани и специални разузнавателни средства, а делото е било отразено в доклада на Европейската комисия за напредъка на България в областта на съдебната реформа и борбата с корупцията. Крайният извод на САС, който и върховните съдии споделят е, че причинените на Цонев вреди значително надхвърлят обичайните по други такива дела.   „Всички посочени от второинстанционния съд критерии относно размера на неимуществените вреди са доказани, меродавни и отговарят на утвърдената съдебна практика“, пише ВКС и посочва, че цитираните от прокуратурата други решения, в които са присъждани по-ниски обезщетения, са за много различни случаи. Според ВКС най-много до делото срещу Цонев се доближава единствено казусът с бившия банкер Кирил Дунев, който беше обвинен в присвояване, но прокуратурата прекрати делото. Той е искал обезщетение от 100 000 лева, което градският съд е уважил, после САС е намалил до 50 000 лева, а ВКС е постановил окончателно 30 000 лева. Върховните съдии пишат, че в случая с Дунев не са били прилагани специални разузнавателни средства, не му е било забранено да напуска страната и делото е продължило само две години.   От своя страна, Николай Цонев и защитата му са се позовали на делото, което адвокат Лъчезар Тодоров завежда срещу прокуратурата за незаконно обвинение и през 2014 г. е обезщетен с 200 000 лева. ВКС казва, че в случая незаконните обвинения са пряко свързани с професията на пострадалия и са довели до пълен и необратим срив в неговата кариера.   Става дума за дело, по което Тодоров е обвинен, че е измамил своя съдружничка във връзка с приватизация на хотел в Слънчев бряг. Разследването продължава близо 9 години, в които многократно е прекратявано и възобновявано, до окончателното му прекратяване през 2011 г. За да му присъди обезщетение от 200 000 лева, ВКС посочва, че от значение е продължителността на делото, тежките обвинения и това, че са причинени вреди, които надвишават обичайните, тъй като са довели до дискредитиране на Тодоров в обществото, „като уважаван общественик, политик и блестящ юрист и професионален обучител на навлизащите в адвокатската професия и невъзвратимо са променили професионалната му дейност и начина му на живот“.   Друго дело, дадено за пример от Цонев, е това на украинеца Александър Русов, който осъди прокуратурата да му плати 150 000 лева обезщетение, след като беше оправдан за убийството на Андрей Луканов. По този случай ВКС отбелязва само, че Русов е бил задържан за 6 години.   На бившия военен министър са присъдени и над 8000 лева за имуществени вреди, близо 5000 лева за адвокатски разноски, както и още 3816 лева. Те са обезщетение за лихвата, която е можел да получи върху паричната гаранция от 15 000 лева, която е платил след първоначалния арест. С решението по казуса на Цонев се слага точка на делата, които бившият военен министър води срещу държавното обвинение. През годините той беше подсъдим и оправдан в още 3 процеса, след което получи компенсации по ЗОДОВ за общо 70 000 лева.   За арестите и незаконните обвинения по делото за подкуп, дело в Страсбург спечели финансистът Тенчо Попов, който осъди държавата да му плати 14 000 евро. Съдията Петър Сантиров пък още чака решение на ВКС, след като Софийският апелативен съд му присъди 200 000 лева заради тежко заболяване след ареста и заплахите, които е получавал зад решетките.   Шумното дело за подкупа приключи окончателно в началото на 2015 г., когато Върховният касационен съд (ВКС) оправда тримата подсъдими, а в решението на ВКС се казваше, че делото е „емблематичен пример за провокация към подкуп“, инсценирана и проведена от тогавашния следовател Петьо Петров.  ", "date": "2018.11.28", "title": "100 000 лв. обезщетение ще получи \"абсолютният престъпник\" Николай Цонев"}
{"url": "http://epicenter.bg/article/Vlak-blasna-i-ubi-zhena-kray-grobishtata-v-Stara-Zagora-/169360/3/0", "text": "Влак е блъснал и убил жена тази сутрин в района на гара Стара Загора. Загиналата жена е пресичала на нерегламентирано място. Инцидентът е станал в 8,45 с влака от Бургас за София. Композицията ще остане на място до приключване на огледа, предаде БНР.  Според очевидци, загиналата е била клошарка, която е пресичала в района на старите гробища. Била е с качулка, заради дъжда и вятъра вероятно не е чула и видяла приближаващия се влак. Ударена е в главата и е починала на място, разказаха очевидци на трагедията.  Заради огледа се очаква влакът да се забави с близо 3 часа. В района на инцидента често пресичат граждани, мястото не е регламентирано, няма прелез, а точно там се събират двете железопътни линии от Тулово и от Бургас.  ", "date": "2018.11.28", "title": "Влак блъсна и уби жена край гробищата в Стара Загора "}
{"url": "http://epicenter.bg/article/Prokuraturata-dade-20-dni-na-KPKONPI-da-proveri-zhilishteto--v-koeto-zhivee-ministarat-na-finansite/169361/3/0", "text": "По разпореждане на главния прокурор на България Сотир Цацаров, Върховна касационна прокуратура започна извършване на проверка по повод зададен въпрос в телевизионното предаване „Шоуто на Слави“ по bТV за това, че „министърът на финансите живее в апартамент от 180 кв.м. в луксозен жилищен комплекс, предоставен му безвъзмездно от български бизнесмен“,  .   В рамките на извършената лично от прокурор от ВКП проверка, на 26.11.2018 г. бяха снети писмени обяснения от министъра на финансите Владислав Горанов, а на 27.11.2018 г. от две лица, собственици на жилището, ползвано от Владислав Горанов.   С постановление от 28.11.2018 г. на основание чл.145 ал.1 т.3 от Закона за съдебната власт, чл.82 и чл.83, т.8 от Закона за противодействие на корупцията и за отнемане на незаконно придобитото имущество, Върховна касационна прокуратура разпореди на Дирекция „Противодействие на корупцията“ при КПКОНПИ извършване на отделни, конкретни действия по проверката.   Проверката се извършва и на основание чл.8 от Инструкция № 2 от 05.09.2018г. за взаимодействие между Комисията за противодействие на корупцията и за отнемане на незаконно придобитото имущество и Прокуратурата на Република България, подписана от главния прокурор г-н Сотир Цацаров и от председателя на КПКОНПИ г-н Пламен Георгиев.   Върховна касационна прокуратура е определила 20 дневен срок за извършване на проверката.", "date": "2018.11.28", "title": "Цацаров даде 20 дни на КПКОНПИ да провери жилището, в което живее Горанов"}
{"url": "http://epicenter.bg/article/Uslozhnena-zimna-obstanovka/169390/3/0", "text": ", съобщи Нова телевизия.   Тирът се обърна към 4 часа в сряда сутринта на международния път между Видин и Монтана. Той е с благоевградска регистрация. Шофьорът е македонец. Той е пътувал от Дания. Към 9 часа екипите на \"Гражданска защита\" успяха да изтеглят тежкотоварния автомобил на едното платно.  .    Заради хлъзкавият път         водачите на автомобили трябва да бъдат внимателни, защото там са      , съобщават от АПИ.   Шофьорите да леки автомобили да се движат с повишено внимание, спазвайки указанията на \"Пътна полиция\" по        Тежкотоварните автомобили е необходимо да изчакат на място.       Близо 800 машини тази нощ са обработвали пътните настилки, съобщиха от АПИ.   , във Враца – 21, в Кнежа – 18 см. В останалите райони на Северна България покривката е около 14 см.  ", "date": "2018.11.28", "title": "Усложнена зимна обстановка: Сняг и катастрофи затвориха натоварени пътища (Видео)"}
{"url": "http://epicenter.bg/article/Spetsprokuraturata-obvini-osem-ot-zadarzhanite-vchera-pri-aktsiyata-v-Burgas-i-Sofiya/169398/3/0", "text": "Специализираната прокуратура повдигна обвинения на осем лица от Бургас и София за участие в организирана престъпна група за държане и разпространение на наркотици. Те бяха задържани на 27 ноември 2018 г. при специализирана операция в двата града. Това съобщиха от пресцентъра на прокуратурата.   На седем от тях е наложено задържане до 72 часа. На 29 ноември 2018 г. ще бъде внесено искане в Специализирания наказателен съд за определяне на мярка за неотклонение „Задържане под стража“ за всеки от тях. Осмият участник е с „Парична гаранция“ и наложена забрана да напуска страната.   Разследването установи, че групата е сформирана през февруари 2018 г. На територията на Бургас участниците в нея са разпространявали предимно марихуана, а в София – кокаин. При извършените обиски и претърсвания на адреси, ползвани от на обвинените, са намерени и иззети наркотици, както и други доказателства за престъпната им дейност.   Част от задържаните са вече осъждани за разпространение на наркотици. Сред обвинените има лица от фен клуба на „Левски“ в Бургас. ", "date": "2018.11.28", "title": "Спецпрокуратурата обвини осем от задържаните вчера при акцията в Бургас и София"}
{"url": "http://epicenter.bg/article/Piyan-bez-knizhka-ubi-mlada-zhena-pri-udar-v-darvo-kray-Haskovo--16-godishen-e-v-kritichno-sastoyanie/169407/3/0", "text": "Жена е загинала, а 16-годишно момче е с опасност за живота след катастрофа на пътя село Доситиево – Харманли. Това съобщиха от пресцентъра на МВР.   Сигналът за инцидента е подаден около 5.00 часа тази сутрин. По първоначални данни на пътя село Доситиево – Харманли лек автомобил “Опел“, шофиран от 29-годишен мъж от село Българин, е излязъл извън платното и се е ударил в крайпътно дърво в дясно.   От удара на място е загинала 28-годишна пътничка в автомобила, а 16-годишно момче от село Тянево е настанено в болнично заведение с опасност за живота.   В хода на разследването е установено, че водачът не притежава свидетелство за правоуправление и е употребил алкохол, пробата е отчела 0.92 промила.   Работата по образуваното досъдебно производство продължава. ", "date": "2018.11.28", "title": "Пиян без книжка уби млада жена при удар в дърво край Хасково, 16-годишен е в критично състояние"}
{"url": "http://epicenter.bg/article/Pozhar-bushuva-v-skladove-na-Agentsiya--quot-Mitnitsi-quot--do-Kremikovtsi/169412/3/0", "text": " Локализиран е пожарът в складовете до митница \"Кремиковци\", който избухна този следобед, съобщи заместник-началникът на Столичната пожарна комисар Тошко Тошев, предадед БНР. Горели са предимно дрехи, съобщават още от МВР.   До момента няма информация за пострадали хора. Тези, които са били около складовете, са успели да избягат, както и да подадат сигнал за пожара.   Няма опасност за замърсяване на въздуха. Не се изключва нито една версия за пожара.   Около 10 противопожарни екипа гасиха огъня.", "date": "2018.11.28", "title": "Пожарът в складовете на Агенция \"Митници\" до Кремиковци е локализиран"}
{"url": "http://epicenter.bg/article/Boyan-Magdalinchev--Ochevidno-Lozan-Panov-ne-iska-da-otpadne-monitoringoviyat-doklad-/169440/3/0", "text": "Мониторинговият доклад на Европейската комисия от 13 ноември 2019 г. е положителен и отразява сериозен напредък за България. Това заяви в интервю за БНТ представляващият Висшия съдебен съвет Боян Магдалинчев.  „Замразява се наблюдението по три от шестте показателя - независима съдебна система, нормативна уредба и борба с организираната престъпност”, отчете Магдалинчев.  „Добрите резултати от последния доклад на ЕК се дължат на положените усилия на българската страна. За сравнение, мониторинговия доклад от януари 2017 година анализира успехите на България за 10-годишното ни членство и тогава бе заявено, че страната ни отбелязва известен напредък, като тогава бяха изведени общо 17 препоръки. Ноемврийският доклад през същата година беше дори по-позитивен, тогава беше признат значителния напредък в изпълнение на препоръките. А последния доклад вече казва – България - от 6 показателя, са изпълнени 3”, коментира представляващият ВСС.  Той коментира и критиките на председателя на Върховния касационен съд Лозан Панов, като по думите му той дори не иска страната ни да излезе от наблюдението на Еврокомисията.  „За първи път имаме толкова положително решение по отношение на мониторинговия доклад. Не знам защо и за какво той се ядосва толкова, но един от аргументите, които считам за възможен е нежеланието България да бъде извадена от мониторинговия механизъм. Очевидно г-н Панов е един от тези хора, които не желаят България да отпада от наблюдението”, каза още Магдалинчев и даде ясно да се разбере, че Панов изобщо не е активен в дейността на Висшия съдебен съвет и тези теми изобщо не ги е обсъждал с колегите си.  „Тези теми изобщо не ги е поставял на обсъждане при нас. Господин Панов обикновено има навика да говори извън ВСС по същинските проблеми. Нормално е това, което той говори за зависимости в съдебната система първо да го сподели пред органа, който решава тези проблеми. Това, което заявява в момента, никога не го е поставял по този начин пред ВСС”, категоричен е Боян Магдалинчев.  Боян Магдалинчев коментира и казуса с Националната агенция по приходите и неподадените декларации за имущество от Лозан Панов.  „Нямам намерение да взимам отношение към това колко основателни констатациите на НАП. Истината обаче е, че НАП издирва г-н Панов 13 пъти от момента на образуване на производство, за да бъде уведомен. Той е подал електронен адрес, на който обаче не получава съобщения, заради което от НАП са принудени да го търсят – на домашен адрес, постоянен адрес, които са известни и дори местоработата му във ВКС, както и във ВСС. Това е по-странното – един председател на ВКС някак си, може би е силно да кажа, да се укрива от държавни институции, които да му връчат съобщенията”, заяви представляващият ВСС.  Той уточни, че работа на председателя на ВКС по Конституция е да изготвя доклад за съдилищата в страната и да го представя, както във ВСС, така и в Народно събрание.  „Наскоро 10 души от 14 в съдебната колегия се опитахме да го го подканим тези въпроси, които той е поставил, да ги сподели с нас, може и ние да не сме прави затова призоваваме за диалог, а той най-безцеремонно вчера ни каза, че няма да говори пред нас. Той така каза – че не е длъжен да дава отчети пред нас”, допълни Магдалинчев.  По думите му е недопустимо магистратите да използват политическо говорене.  ,Политическото говорене е недопустимо за магистрати. Още повече за фигури като председател на ВКС. Има закон, който е забранил всякакви политически пристрастия. Съдът е независим, той не може да взима политически становища и да прави политически изказвания, и те са забранени от закона. Очевидно г-н Панов това не е първата му проява, ако си спомняте преди няколко година каза „Не на страха”, което си беше политическа изява”, каза още Боян Магдалинчев.  Той припомни, че по-рано през годината зам.-председателят на ВКС Красимир Влахов подаде оставка заради отровена атмосфера в институцията и че в това становище е заявил, че председателят не комуникира със заместниците си и не се явява на работа.  ", "date": "2018.11.28", "title": "Боян Магдалинчев: Очевидно Лозан Панов не иска да отпадне мониторинговият доклад "}
{"url": "http://epicenter.bg/article/Smart-v-aresta-na-Natsionalnata-sledstvena-sluzhba-/169441/3/0", "text": "Мъж на 69 години е починал в ареста на Националната следствена служба вчера, съобщава \"Дарик\".  Мъжът е бил извеждан до болници многократно, поясняват от Министерството на правосъдието. Той бил с оплаквания за болки в корема, но щом е бил връщан в ареста, в лечебните заведения не са установявани сериозни заболявания, налагащи той да бъде пуснат, уточняват от ведомството.  Към момента не е ясна причината за смъртта, като се очакват резултатите от аутопсията. От правосъдното министерство са категорични, че на арестанта не е отказвана медицинска помощ.  ", "date": "2018.11.28", "title": "Смърт в ареста на Националната следствена служба "}
{"url": "http://epicenter.bg/article/Ramadan-Atalay-kam-GERB--Izlezte-i-kazhete-zashto-darzhite-nashite-roditeli-v-nedoimak--/169384/2/0", "text": "ДПС и БСП предложиха минималната пенсия догодина да стане 300 лева. Това доведе до люти спорове в пленарна зала между представителите на опозицията и на Обединени патриоти, чието предизборно обещание беше предлаганият ръст, предаде Канал 3.  \"Това, което казвате е манипулация. През 2016 година, когато се гласуваше баланса на бюджета и увеличението на пенсиите на 300 лева, вие дадохте 4 гласа\", скочи лидерът на НФСБ Валери Симеонов по повод обвиненията от страна на БСП и Георги Гьоков, който обяви от парламентарната трибуна, че по онова време социалистите са гласували \"за\" и обвини Патриотите, че са излъгали за повишаване на пенсиите.  Валери Симеонов припомни на червените, че преди гласуването депутатите от Патриотичен фронт по онова време са имали среща с лидерката Корнелия Нинова, на нея присъствал и Румен Гечев. Те обещали, че ще ги подкрепят за 300 лева пенсия, а после при гласуването се обърнали нещата.  \"Изиграхте водевил, театър, а по въпроса защо не сме изпълнили обещанието си, крайно време е да разберете, че когато се управлява коалиция, трябва да се съобразяваш с по-големия партньор\", заяви лидерът на НФСБ и допълни, че именно благодарение на Обединените патриоти още в началото на мандата минималната пенсия е била увеличена на 200 лева, от което са се възползвали 823 хиляди човека.  Рамадан Аталай от ДПС, заяви че пенсионерите сега са по-малко бедни, но не по-богати от времето когато те са били на власт.  \"Ако не приемете сега числото 300 ще трябва да излезете и да кажете, защо държите нашите родители в недоимък\", каза Аталай и заяви, че нямало да говори много, че ще му се развърже езика.  \"Пореден манипулатор на трибуната на Народното събрание. Никъде в предизборната кампания не сме казвали за 600 лв. минимална пенсия, винаги е била 300 лева. Добре, че бяха и Обединени патриоти, да няма втора протурска партия в парламента, добре, че ги има ОП, че да ги няма ДОСТ в парламента, и добре че бяха ОП, че сте четвърта политическа партия\", заяви Симеонов.  \"Парите щели да дойдат от спрените концесии, а сега давате летище София на концесия\", обърна се от трибуната Надя Крисурска-Жекова от БСП  \"Лошо е когато някой си направи нова прическа и крещи от трибуната. Но трябва да се говори с факти. Направена е промяна за фалшивите ТЕЛ-кове\", заяви Юлиан Ангелов. Той допълни, че не са разчитали да лъжат пенсионерите, за да печелят гласове.  \"От тази трибуна чухме как БСП заяви, че вдигането на пенсиите не е справедливо, обяснете го това. Излезте и обяснете, че не е справедливо да взимаш 220 лева, а колкото ти даваше Орешарски - 150 лева. Показахте си истинското лице, че искате да държите хората бедни\", разгорещи се депутатът от ВМРО. Ангелов запита Аталай къде е тази агенция за чужденци.  \"Ние може да сме лоши и всякакви, но сме последователни. Но ДПС или както казват хората \"де пасе, трева не никне\", допълни още депутатът от ВМРО.  Георги Гьоков пък се оправда, че по времето на Тройната коалиция пенсията се била вдигнала със 108 процента.  С огромна изненада разбирам, че освен паспорти разбирате и от пенсии. Това което правите е социално подпомагане, а не социално осигуряване\", заяви от трибуната Хасан Адемов.", "date": "2018.11.28", "title": "Рамадан Аталай към ГЕРБ: Излезте и кажете защо държите нашите родители в недоимък! "}
{"url": "http://epicenter.bg/article/Prebroyavame-se-prez-yanuari-2021-g-/169393/2/0", "text": "Министерският съвет одобри проект на Закон за преброяване на населението и жилищния фонд в Република България през 2021 година. Преброяването на населението и жилищния фонд е най-мащабното изчерпателно статистическо изследване в страната, което се провежда на всеки 10 години и е основен източник на информация за броя и характеристиките на населението и жилищния фонд. Данните, събрани по време на преброяването, ще могат да се използват от централната и местната власт, бизнеса, научната общност и неправителствения сектор.  След приключване на преброяването, националната статистика ще разполага с информация за броя и структурата на населението по пол, възраст, образование, икономическа активност, професия, икономическа дейност и други демографски, социално-икономически и етнокултурни признаци. Преброяването ще осигури и информация за броя и основните характеристики на сградния и жилищния фонд в страната, както и за жилищните условия. Резултатите от преброяването ще се използват и за нуждите на европейската статистика, като през 2021 г. се планира провеждане на преброяване на населението и жилищния фонд във всички държави-членки на Европейския съюз. В закона се регламентира подготовката, организацията и провеждането на мероприятията по преброяването през 2021 година. Установяват се общи правила за събиране, обработване и разпространение на данни за населението и жилищния фонд, определят се задълженията и отговорностите на органите на преброяването, преброителите и контрольорите. За референтна дата, към която ще се отнасят събраните по време на преброяването данни, е определен 22 януари 2021 година, а самото изследване ще се проведе в периода от 22 януари до 15 февруари 2021 година. За втори път в страната ни преброяването ще се проведе на два етапа - първият (22 - 31 януари 2021 г.) ще дава възможност за попълване на електронна преброителна карта, а във втория (1 - 15 февруари 2021 г.) ще се извършват посещения на домакинствата, сградите и жилищата от преброители.  ", "date": "2018.11.28", "title": "Кабинетът реши: Преброяваме се през януари 2021 г."}
{"url": "http://epicenter.bg/article/Dve-zaplahi-debnat-Balgariya-zaradi-promenite-v-klimata/169403/2/0", "text": "Две заплахи дебнат България заради промените в климата – суша и внезапни наводнения, заяви на пресконференция в Министерството на околната среда и водите (МОСВ) експертът Боряна Каменова. Директорът на Дирекция \"Политика по изменение на климата\" в МОСВ представи пред медиите проекта „Национална стратегия за адаптация към изменението на климата\" и План за действие. Екоминистерството на практика бие камбаната, че ако не се вземат спешни мерки, целият икономически растеж на БВП през годините до 2050 г. ще бъде \"изяден\", поради неблагоприятни климатични явления. Според Боряна Каменова в документа е направена оценка на рисковете, свързани с изменението на климата в 9 икономически сектора – земеделие, биоразнообразие, екосистеми, енергетика, градска среда, туризъм и други.  Заплахите за България, свързани с изменението на климата са предстоящи, с очаквано средно повишение на температурите до 4 градуса до 2100 година. Моделите на валежите също ще се променят, информира експертът. Двете основни заплахи за България са от една страна засушаването, а от друга страна – внезапни обилни валежи, каза Боряна Каменова.  Последиците от изменението на климата са много – като намаляване на водните запаси, смущение в земеделското производство, щети по инфраструктурата.  Според макроикономически изчисления, ако не се предприемат действия, изменението на климата ще окаже негативно влияние на страната в парично отношение като е възможно да ликвидира целия икономически растеж на страната до 2050 година.  Проектът е на обща стойност 3 175 853, 70 лв., финансиран от Европейския съюз по Оперативна програма \"Добро управление\". Той има за цел да очертае стратегическата рамка и приоритетни направления за адаптация към изменението на климата в периода до 2030 г., като идентифицира и потвърждава необходимостта от предприемането на конкретни действия за адаптация на национално и секторно развитие.  Освен това стратегията предвижда да развие най-високото възможно ниво на устойчивост на страната срещу изменението на климата чрез предприемането на всички необходими и изпълними мерки, които да гарантират здравето на хората, функционирането на икономическите сектори и др.  Каменова изтъкна, че значителен дял от средствата по европейските фондове за дейности по климата и адаптация ще бъдат правилно разпределени. 25% от средствата ще бъдат използвани за дейности по климата, а за общата селско стопанска политика минимум 40%.  Националната стратегия и планът за действие обхващат периода от 2030 – 2050 година. Към стратегията има план за действие, който описва какви действия за адаптация да бъдат предприети като се посочват потенциалните последици за бюджета и източници, предвидената продължителност и очакваните резултати, показателите за изпълнение и отговорните институции.  ", "date": "2018.11.28", "title": "Екоминистерството бие камбаната: Дебнат ни суши и внезапни наводнения!"}
{"url": "http://epicenter.bg/article/Ninova-kam-GERB--11-chasa-malchite-za-byudzheta--argumenti-li-nyamate-ili-kompetentnost/169404/2/0", "text": "„Управляващите се намират в парадокса - да предложат \"най-социалния бюджет\", по техните думи, за последните 10 години, а този бюджет изкара хората на социални бунтове по улиците за доходи, за пенсии, за помощ за майки, семейства и деца”.   Това заяви председателят на БСП Корнелия Нинова от парламентарната трибуна, съобщиха от пресцентъра на партията. Тя попита дали етикетът „най-социален бюджет” отговаря на това, което хората чувстват и разбират по джоба си и ежедневието си. Нинова цитира  официални решения на правителството на Бойко Борисов – прагът на бедност е 348 лв.   „И в същото време, в бюджета, се казва, че минималната пенсия е 219 лв. Изводът – за да сте живи ви трябват 348 лв, но ние ви даваме 219 лв. Е, как точно ще стане това?”, попита Нинова. Тя подчерта, че 1 200 000 българи живеят с пари под официално обявения праг на бедност. „Трябваше днес този спор и обвиненията към БСП за непоследователност да ги водят отпред, където бяха дошли хора от цяла България. Не посмяхте да ги погледнете в очите и да ми кажете, че ги обричате”, каза още тя.   Лидерът на БСП припомни, че левицата е внесла от името на тези хора подписка с 30 000 подписа, която вероятно вече е много по-голяма, в деловодството на парламента, но управляващите не са й обърнали внимание.   „Те желаят преизчисляване на всички пенсии със средноосигурителен доход от 2017 г. и това е морално, справедливо и правилно. Ние предлагаме преизчисляване на всички пенсии със средноосигурителен доход от 2013 г., защото не сме популисти, защото не обещаваме невъзможни неща, защото разбираме, че преизчисляване със средноосигурителен доход от 2017 г., което струва 1.6 млрд. лв на бюджета, е невъзможна задача за началото на 2019 г.”, допълни тя. Нинова подчерта, че БСП прави аргументирани предложения, които хем отговарят на нуждите на хората в трета възраст, хем са разумни за финансовата стабилност на страната и за параметрите на бюджета.   „Прави впечатление, че това е и най-мълчаливият бюджет. Проверихме – няма случай в историята на българското Народно събрание, откакто то съществува, да е внесен бюджет от правителството, да е дебатиран повече от 11 часа и да няма изказване от мнозинството и от правителството”, каза още председателят на БСП. 11 часа БСП защитава Алтернативния си бюджет. Вие мълчите- или нямате аргументи, или нямате компетентност. Ако това се случва в европейска държава, европейците щяха да си помислят, че БСП управлява, а ГЕРБ са опозиция”, каза още Корнелия Нинова.     „В новия бюджет изкуствено се занижава приходната част, за да не дадем на социално уязвимите  нужните им средства през разходната част.  Управляващите питат - от къде пари, а ние ясно сме казали в нашия Алтернативен бюджет. Те явно спят по банките и не чуват. Събудете се!“, заяви в пленарна зала народният представител от парламентарната група на левицата Надя Клисурска.   Тя подчерта, че адекватната политика, на базата на икономическото състояние и състоянието на бюджета от миналата година, позволява значително увеличение на минималната работна заплата – левицата предлага тя да е 640 лв.   „Ето ви повече осигуровки в осигурителния фонд, както и от предлаганото от нас увеличение на максималния осигурителен доход на 3900 лв.“, каза още тя.  БСП  предлага да има 950 млн. лв. отгоре в бюджета на ДОО, които са необходими за преизчислението на всички пенсии, обезщетението за отглеждане на дете от 1 до 2 години да бъде увеличено и съобразено с минималната работна заплата и за увеличение на краткосрочните обезщетения за безработица.", "date": "2018.11.28", "title": "Нинова към ГЕРБ: 11 часа мълчите за бюджета, аргументи ли нямате или компетентност!"}
{"url": "http://epicenter.bg/article/Biser-Petkov--Vaprosat-za-pensiite-e-parvostepenen-politicheski-vapros/169422/2/0", "text": ", предаде БТА.   План-сметката на ДОО за догодина беше гласувана на второ четене след дебати в пленарната зала, които снощи продължиха до късно и завършиха в ранния следобед днес, след подновяване на пленарното заседание в 9.00 часа.    обърна се Петков към народните представители. В хода на обсъжданията той беше многократно призоваван от опозицията да защити от трибуната на НС план-сметката на правителството за ДОО през 2019 г.   , отбеляза той.   Петков припомни, че   С бюджета на ДОО за догодина се връщаме към този основополагащ принцип, коментира той.  . Само преди три години се финансираха по-малко от 50 на сто от разходите на ДОО, обърна внимание Петков. Високият ръст на осигурителните приходи позволявал да се финансират увеличените с близо 700 млн. лв. осигурителни плащания по бюджета на ДОО и същевременно да се намали дефицитът с 263 млн лв.  , коментира социалният министър.   Във връзка с различни въпроси на депутати той обясни, че     а максималният размер на пенсиите ще позволи над 40 хил. пенсионери от 1 юли следващата година да получат пълния размер на пенсиите си.    . Жените заявиха, че хвърлят прах в очите им и се заканиха да продължат протестите, съобщава Канал 3.   , недоумява министърът.   , добави той. Фактът, че законопроектът е бил подкрепен на второ четене в повечето текстове, при това единодушно, показвал, че е налице воля да бъде приет заедно с другия - за хората с увреждания. Петков се надява да си доизгладят недоразуменията в продължаваща комуникация.      По думите му не може отсега да се направи съвсем точен разчет какви ще бъдат резултатите от една индивидуална оценка на потребностите, каквато ще се прави на база на методика и за всяко едно лице поотделно.    Винаги може да се обезпечи, ако има по-висок разход за последните няколко месеца, когато вече е предвидено да се получи такава лична помощ, каза Бисер Петков.   Това обаче е индивидуално желание, а част от хората с увреждания получават добавка за чужда помощ и част от тези семейства получават семейна помощ за деца в най-високия размер 1130 лв. Това ще бъде преценка, след като минат на оценка и бъдат определени броят часове, а следващата стъпка е да подадат заявление до кмета на общината по местоживеене, за да им бъде осигурен асистент, обясни Бисер Петков.  ", "date": "2018.11.28", "title": "Бисер Петков: Въпросът за пенсиите е първостепенен политически въпрос"}
{"url": "http://epicenter.bg/article/Prof--Rumen-Gechev--Zashto-darzhavata-sanira-chastni-apartamenti--no-ne-uchastva-v-krupni-proekti-/169429/2/0", "text": "„Бюджетът, който се предлага за инвестиционната програма, по никакъв начин не е обвързан със значими проекти в българската икономика, които да я стимулират. Защо застъпвате тезата, че държавата не трябва да участва в големи инвестиционни проекти като АЕЦ „Белене” или загубения ”Южен поток”?   Защо ще участваме с държавни средства в санирането на частни апартаменти, а не можем да имаме дялово участие в изграждането на крупни инвестиционни проекти?”   Това заяви в НС народният представител от ПГ на „БСП за България” проф. Румен Гечев. Той поясни, че БСП иска спазване на ограниченията на ЕС за бюджетен дефицит до 3% от БВП и за поддържането на държавния дълг спрямо Маастрихтските критерии.   „По каква причина, уважаеми колеги, поддържаме бюджетна консолидация, при положение, че само 2 страни от ЕС в последните две години имат малък бюджетен излишък. Ние предлагаме, стриктно спазвайки критериите от Маастрихт, да има по-активна държавна политика, предлагаме инвестиционни фондове, с които да подпомогнем развитието на българската икономика”, каза още той. Проф. Румен Гечев обясни, че управляващите залагат по изключение, леко повишение на дела на бюджетните приходи и разходи в БВП на 37%, но при годишната рамка 2020 г.- 2021 г. се предвижда връщане до нива от 34%. „Изводът е, че слабото повишение се дължи на предстоящите избори следващата година”, обясни Гечев. По думите му в мнозинството от европейските страни този процент е 44-45%, а някои от тях, в кризистни ситуации, са стигали и над 50%, „Вие се движите в обратна посока. Ние предлагаме да следваме практиките на ЕС и делът на бюджетните приходи и разходи в БВП да стигне малко над 40% и да се приближи до 45%. Това би означавало да се разширят възможностите на българската държава с над 8 млрд. лв. годишно”, коментира социалистът. „Бюджет 2019 е в тотална, противоположна посока на нуждите на българското население. Липсват дългосрочни политики и реформи“, заяви пък народният представител Георги Стоилов. Според него този бюджет, който отново управляващите мълчаливо подкрепят, не дава никаква гаранция за икономическо развитие на България, не дава решение за социалните и демографските проблеми и във всяка сфера заложените средства изтичат.   „Цените вървят нагоре, ситуацията в страната е напрегната и това го виждат всички“, подчерта той. Стоилов призова управляващите да подкрепят предложенията на БСП.  „Чрез непрозрачното изразходване на излишъците и вдигане на текущи разходи в нереформирани сектори, увеличавайки и данъчната тежест, този бюджет води държавата в необратима спирала към дъното“, заяви народният представител от левицата Николай Бошкилов. Той подчерта, че за пореден път правителството се фокусира към по-големи разходи, без структурни реформи, както и по-високи данъци, без спестяване за криза.   „През последните няколко години управляващите имаха невероятната възможност да имунизират държавния фиск срещу кризисен сценарии, но вместо това, те решават обратното.   „Разходите се вдигат значително, не в инвестиционно направление, а за заплати – персонално и не в реформирани сектори. В този бюджет е заложен и висок дефицит, но той е нереален, защото с излишъка, той би могъл да бъде елиминиран. Но това не се прави, защото им дава възможност и свобода да харчат излишъка, както си искат. Става въпрос за милиарди левове“, каза още Бошкилов.", "date": "2018.11.28", "title": "Проф. Румен Гечев: Защо държавата санира частни апартаменти, но не участва в крупни проекти?!"}
{"url": "http://epicenter.bg/article/Rumen-Radev--Podkrepyame-viziyata-za-suverenna--obedinena-i-samostoyatelna-Evropa/169432/2/0", "text": "Подкрепяме стратегическата визия на Франция за суверенна, обединена, по-ефективна и самостоятелна Европа. За да е успешна, тази инициатива трябва да се случи с участието на всички държави от Европейския съюз.    Това заяви президентът Румен Радев на среща с делегация на групата за приятелство с България в Националното събрание на Френската република, която е на официално посещение у нас. Делегацията е водена от Антоан Ерт – председател на групата за приятелство, съобщават от пресслужбата на \"Дондуков\" 2.    Държавният глава и френските парламентаристи обсъдиха предизвикателствата пред Европа и необходимостта от задълбочаване на диалога между отделните страни в съюза. Президентът Радев подчерта, че вариантите за \"ЕС на различни скорости\" противоречат на идеята за обединена Европа, както и на традиционните ценности, въплътени в конкретни политики като солидарността и кохезията.   \"Всяка инициатива, която води до допълнително разделение на Европа, не би била продуктивна\", заяви още Румен Радев.   Държавният глава открои селското стопанство, културата, информационните технологии, туризма, отбраната като сектори от взаимен интерес с потенциал за развитие на сътрудничеството. Важно е да се създадат и повече възможности за партньорство в сферата на културата и образованието, особено между младежите на двете страни, защото бизнесът следва контактите между хората, заяви Румен Радев.", "date": "2018.11.28", "title": "Румен Радев: Подкрепяме визията на Франция за суверенна, обединена и самостоятелна Европа"}
{"url": "http://epicenter.bg/article/Parvan-Simeonov--Ima-eroziya-v-podkrepata-na-upravlenieto/169437/2/0", "text": "Има ерозия в подкрепата на управлението. Протест по протест, скандал по скандала, през зимата това ще се събере в едно. Един протест ще свърши, друг ще почне. Ще зачестява говореното и за друг тип избори. А може и да се случат. Това каза социологът Първан Симеонов по БТВ.   \r\n БСП и ДПС, макар и с различни концепции нямат интерес от бързи избори. Важното е, че изборите ако са вдруги ден и ГЕРБ продължава да консумира ефекта от скандалите, тогава за БСП ще е по-удобно. \r\n   \r\n Планът на Борисов е -аз побеждавам в евроизборите след това отивам на местни избори. Или правя предсрочни избори. \r\n  Ако се вари на бавен огън на протестите и скандалите, дали нервите му ще издържат. Борисов ако прави предсрочни избори, Радев ще строи служебен кабинет. Борисов е в задънена улица. Той няма много опции, освен да търпи и да провежда някакви политики. Не виждам друг избор пред Борисов. Радев може да направи ревизия. И това са обществените очаквания в страната. \r\n   \r\n Поне засега Радев е шанс за БСП. Той уплътнява пространства, които БСП не може да уплътни. Радев се позиционира критично за управлението. Той винаги иска да държи в шах противниците си. \r\n", "date": "2018.11.28", "title": "Първан Симеонов: Има ерозия в подкрепата на управлението. Борисов е в задънена улица!"}
{"url": "http://epicenter.bg/article/Maykite-na-detsa-s-uvrezhdaniya-na-speshna-sreshta-pri-premiera-Boyko-Borisov--VIDEO--/169438/2/0", "text": "Текстове в Закона за личната помощ ще бъдат преразгледани и ще бъдат гласувани от парламента отново в петък. Това стана ясно след извънредната среща между майките на деца с увреждания с премиера Бойко Борисов и социалния министър Бисер Петков в Министерския съвет, предаде Канал 3.  Повод за срещата бе изразено недоволство на протестиращите родители. На брифинга в Министерския съвет те обясниха и каква е причината за острата им реакция.  „Имаше промени на текстове между първо и второ четене, касаещи Закона за личната помощ. И имаме уверение, че те ще се преразгледат още утре и в петък ще се гласуват наново. С тези 150 млн. лв. проблемът е, че не се разпределят правилно. Надявам се, че след днешната среща се разбра още и че основният проблем са ТЕЛК-овете. Надяваме се много скоро да има основна реформа, която да започне с реформа именно в ТЕЛК“, заяви Вера Иванова, една от организаторките на протеста „Системата ни убива”.  „Благодаря за срещата. Беше доста припряно. Има много проблеми в енергетиката от десетилетия, както и проблемът ТЕЛК, наследени проблеми и особено за ТЕЦ-овете. Безумните договори, които са сключени и сега се чудим как да се оправим и не можем да се оправим“, заяви Бойко Борисов.  „Действително има места от където – и всички ги знаем, но поради една или друга причина не ги казваме, но не корупционна, нямаме достатъчно увереност и сила да ги решим“, поясни премиерът.  „Затова с всяка помощ трябва да се обясни на обществото за какво става въпрос“, каза още лидерът на ГЕРБ.  „Аз за протести с майките никога не съм говорил. Не съм им казвал какво да правят и какво не, дали да спрат с протестите или не“, отсече Борисов. „Надявам се след като отпуснахме над пет милиарда лева, които се дадоха в различните системи, сега да има контрол върху начина, по който се изразходват“, уточни премиерът.  „Те (майките) казаха – да, парите, които са предоставени, са добре. Ако не се откраднат от фалитите, ТЕЛК-ове ще има за всяко болно дете. Разбрахме се да бъдем партньори“, сподели министър-председателят след срещата Ядосаха ме днес малко депутатите за това, че едните пари децата с увреждания са сложили на едно място в бюджета, а другите на друго, заяви Борисов, цитиран от \"Фокус\".  „Цялото ми уважение към майките на деца с увреждания. През цялото време съм се отнасял с уважение и те се отнесоха с уважение, защото приеха извинение. Ядосаха ме днес малко депутатите за това, че едните пари сложили на едно място, другите на другото място. Ясно поехме ангажимент за този бюджет със 150 млн. лв. повече да има за хората с увреждания. Вторият ангажимент – социалният министър, заедно с майките, национално представените групи, които са 16 или 17, да ги разпределят правилно, така че до всеки един човек в затруднено положение да има тези средства, които вече надвишават 1,5 млрд. И в един момент от решен проблем, разбрали сме се, днес и вчера става скандал и се налага по нощите да се събираме и да уточняваме, че всъщност това, което сме поели като ангажимент, е свършено“, допълни той и изрази надежда ПГ на ГЕРБ в следващите един-два дни да изпълни ангажимента, който премиерът е поел.  „А голямата част сме си я свършили, защото вече парламентът прие преди малко и сложи на едно място, за да са видими тези 150 млн. повече. Оттук нататък можем да си бъдем и полезни с инерцията и гражданското доверие, които имат тези не уж кресливи жени, тези дами да го наречем. А именно дали парите, които се изливат в ТЕЛК, навсякъде отиват точно до мястото и човека, където трябва, дали няма злоупотреби“, каза още Бойко Борисов.  „Томислав Дончев ще оглавява Националния съвет за сътрудничество по етническите и интеграционните въпроси към Министерския съвет (МС), за да може да координира действията на социалния и здравния министър бавно. Като казвам бавно, това означава да не се предопределя, а да се направят необходимите стъпки и да се проговори с гилдията, за да не изкараме пък другите на протест. Затова с тяхна помощ да се обясни на обществото за какво става въпрос, за да можем да предприемем и тези мерки“, коментира Борисов.   ", "date": "2018.11.28", "title": "Майките на деца с увреждания на спешна среща при Борисов, решиха проблемите (СНИМКИ, ВИДЕО) "}
{"url": "http://epicenter.bg/article/D-r-Hasan-Ademov--Zakonite-za-horata-s-uvrezhdaniya-mogat-da-badat-izgladeni-pri-dobra-volya--VIDEO-/169439/2/0", "text": "Текстовете на законите за хората с увреждания и личната помощ не са приети окончателно и майките на деца с увреждания не бива да се притесняват, че исканията им не са изпълнени. Това каза в предаването „Лице в лице” по бТВ председателят на парламентарната комисия по труда и социалната политика д-р Хасан Адемов.  Вчера на заседание на комисията се разрази скандал между майките и омбудсмана Мая Манолова от една страна и членовете на комисията от друга.  Майките възразиха, че от 930-те лева, които се отпускат на децата с най-тежки увреждания, 380 лв. отиват в общината, предоставяща социалните услуги.  „Майката може продължи да получава тези 930 лева и с тях да решава проблемите, които са свързани с интеграция на детето, но ако тя реши да ползва личен асистент – да отдели тези 380 лева, които ѝ гарантират личен асистент. Ако те не са ѝ достатъчни, по линия на допълнително финансиране на личната помощ ще има възможност да се възползва от тази помощ”, посочи Адемов.  По думите му различията по текстовете могат да бъдат преодолени при добра воля от двете страни.  „Единият от текстовете, които предизвикват напрежение, е възможността да се изключи двойно финансиране. Ако потребността от личен асистент е финансирана от държавния бюджет, както е записано в Закона за държавния бюджет. Идеята е да няма двойно финансиране на една и съща потребност – единия път от държавния бюджет, втори път от други източници“, уточни председателят на социалната комисия.  Според него притеснението идва от това, че така написан, текстът позволява тълкуване.  ", "date": "2018.11.28", "title": "Д-р Хасан Адемов: Законите за хората с увреждания могат да бъдат изгладени при добра воля (ВИДЕО)"}
